<?xml version="1.0" encoding="ISO-8859-1" ?>
<data>
<article>
<title>Garci at Smith, regalo ni GMA sa sambayanan  Sen. Lacson</title>
<author></author>
<date>
<month>January</month>
<day>01</day>
<year>2007</year>
</date>
<body>Itinuring ni Sen. Panfilo Lacson na &amp;quot;double whammy&amp;quot; ang naging pamasko ni Pangulong Arroyo sa sambayang Filipino matapos na ipawalang-sala nito si Comelec Commissioner Virgilio Garcillano at ilipat sa custody ng US Embassy si Lance Cpl. Daniel Smith. &amp;quot;Garci and Smith are GMAs holiday gifts to the Filipino people,&amp;quot; ani Lacson. Ayon kay Sen. Lacson, habang nagpapalamig umano sa Baguio City ang First Couple ay nagtrabaho naman ang mga henchmen nito para mailipat si Smith sa custody ng US Embassy. Binigyang-diin pa nito na nilapastangan umano ng administrasyon ang Court of Appeals (CA) gayundin si Makati Regional Trial Court Judge Benjamin Pozon dahil walang basbas ng dalawa ang paglilipat kay Smith. Nagbabala naman ang senador na pagbabayaran ng Pangulo ang regalong ibinigay sa sambayang Filipino dahil hindi umano tanga at tulog ang mga ito para palampasin ang pambababoy ng administrasyon. Pero para kay Sen. Alfredo Lim, naaayon sa Visiting Forces Agreement (VFA) ang paglilipat kay Smith sa custody ng US Embassy mula sa Makati City Jail. Ayon kay Lim, naniniwala siyang hindi tinapakan ng Philippines at US government ang Court of Appeals at ang sala ni Judge Benjamin Pozon dahil ang transfer ng custody ay bunga ng naging kasunduan ng dalawang gobyerno at alinsunod sa VFA ay may basehan na para mailipat si Smith. &amp;quot;Bakit pa tayo pumirma sa VFA kung hindi natin susundin,&amp;quot; ani Lim sa isang radio interview. (Rudy Andal)</body>
<link>http://www.philstar.com/Article.aspx?articleId=377813&amp;publicationSubCategoryId=92</link>
</article>
<article>
<title>Comelec deadline dinagsa ng botante</title>
<author></author>
<date>
<month>January</month>
<day>01</day>
<year>2007</year>
</date>
<body>Dumagsa kahapon sa tanggapan ng Commission on Elections ang mga botanteng humabol sa huling araw nang pagpapatala para sa May 2007 elections. Sinabi ni Comelec Chairman Benjamin Abalos Sr., ang mga taong nasa pila na at napagsarhan ng kanilang mga lokal na tanggapan ay pinayagan pa ring makapag-uwi ng application form na isusumite na lamang ng mga ito sa Comelec sa kanilang muling pagbubukas sa unang linggo ng Enero. Muli namang iginiit ni Abalos na wala na silang ibibigay pang palugit o ekstensyon sa mga hindi na makakahabol magparehistro. Ipinaliwanag ng Comelec Chairman na napakahaba na ng panahong ibinigay nila sa mga botante para makapagparehistro. Iginiit nito na maging ang mga araw ng Sabado at Linggo ay binuksan nila ang kanilang tanggapan para sa mga magpaparehistro. Ipinaliwanag pa ni Abalos na marami pang dapat asikasuhin ang Comelec matapos ang pagpapatala ng mga botante. Kaugnay nito, magsasagawa ng pagdinig ang Registratin Board bago tuluyang makapaglabas ng malinis na talaan ng mga botante. (Ludy Bermudo)</body>
<link>http://www.philstar.com/Article.aspx?articleId=377812&amp;publicationSubCategoryId=92</link>
</article>
<article>
<title>Home loan amnesty alok ng SSS</title>
<author></author>
<date>
<month>January</month>
<day>01</day>
<year>2007</year>
</date>
<body>Magbibigay ang pamunuan ng Social Security System (SSS) ng amnesty at restructuring plans sa may 26,000 home owners na pawang miyembro ng SSS na hindi makapagbayad sa tamang panahon ng kanilang monthly amortization. Ayon kay SSS President at CEO Corazon dela Paz, ang amnesty program na ipaiiral mula ngayong buwan hanggang Hunyo 15,2007 ay papaloob sa lahat ng home loans na direktang naipalabas sa mga borrowers at bangko. Sinabi ni dela Paz na ang programa ay nagbibigay sa mga SSS members na mai-settle ang kanilang utang sa pamamagitan ng pagbabayad ng installment o full payment ng walang penalties. Maaari ding mabayaran ng mga SSS members ang kanilang utang sa pabahay sa loob ng 10 taon na may mababang interest. Pangunahing mula sa Metro Manila, Davao, San Pablo, Tarlac at Pampanga kasama ang Bacolod, Cagayan de Oro, Cebu, Zamboanga, Baguio at Naga ang mga lugar na mataas ang delinguent accounts. Kasama sa amnesty ang mga employers na wala sa tamang panahon na mag-remit ng housing loan payments ng mga empleyado at may pending collection cases sa korte. Inaasahan naman na makakalikom ang SSS ng may P5 bilyon pondo mula rito. (Angie Dela Cruz)</body>
<link>http://www.philstar.com/Article.aspx?articleId=377828&amp;publicationSubCategoryId=92</link>
</article>
<article>
<title>Mga kandidato ng admin ilalampaso ng oposisyon</title>
<author></author>
<date>
<month>January</month>
<day>01</day>
<year>2007</year>
</date>
<body>Siniguro kahapon ni Lingayen-Dagupan Archbishop Oscar Cruz na ilalampaso ng mga kandidato ng oposisyon sa 2007 ang administrasyon dahil sa desisyon ng Malaca&amp;ntilde;ang na suportahan si dating Comelec Commissioner Virgilio Garcillano. Ito ang siniguro ni Cruz, matapos ang ulat na bibigyan pa ng moral support ng Malaca&amp;ntilde;ang ang pagtakbo ni Garcillano bilang Congressman sa Bukidnon. Gayundin ang hayagang pagtatanggol ni Justice Secretary Raul Gonzalez kay Garcillano at ang paghamon nito na dalhin na lamang sa &amp;quot;Kangaroo court&amp;quot; ng New Peoples Army (NPA) ang kaso ni Garcillano. This is bad news with the term of Garci issue, bad news for the administration, it only brings back the memories in 2004 Election, Remind the People of the Illegitimacy of Malaca&amp;ntilde;ang Occupants&amp;quot;, ayon kay Cruz. Sinabi pa ni Cruz na hindi makakatulong sa gagawing pangangampanya ng administrasyon sa kanilang mga kandidato ang pagtulong kay Garcillano dahil sa alam ng lahat na mayroon itong partisipasyon sa naganap na dayaan sa nakalipas na eleksiyon. Muli lamang umanong magbubukas ang sugat na nilikha ng &amp;quot;Hello Garci issue&amp;quot;. Tiniyak din ng Catholic Bishop Conference of the Philippines (CBCP) na ipaparating nila sa publiko sa pamamagitan ng mga pastoral letter at &amp;quot;litturgy&amp;quot; na ipamamahagi sa lingguhang misa ang mga kuwalipikasyon ng mga kandidato na magiging basehan ng publiko sa kanilang pagboto. Bagamat hindi umano nila sasabihin ang mga pangalan ng mga kandidato na hindi karapat-dapat na iboto ng publiko. (Gemma Amargo-Garcia)</body>
<link>http://www.philstar.com/Article.aspx?articleId=377824&amp;publicationSubCategoryId=92</link>
</article>
<article>
<title>Abu bilang na araw  AFP</title>
<author></author>
<date>
<month>January</month>
<day>01</day>
<year>2007</year>
</date>
<body>Malaki ang kumpiyansa ng Armed Forces of the Philippines (AFP) na tuluyan nilang mabubura sa listahan ng kalaban ng pamahalaan ang mga bandidong Abu Sayyaf Group. Ibinatay ito ng AFP sa resulta ng kanilang mga operasyon laban sa ASG sa may kabuuang 99 na insidente. Sa nasabing bilang, 81 mga miyembro ng bandidong grupo ang na-neutralize ng AFP at nakarekober naman ng 8 high-powered firearms Sa kasalukuyan, sinabi ni AFP PIO chief&amp;nbsp; Lt. Col Bartolome Bacarro na naitaboy na ng mga sundalo ang ASG na nagkukuta sa Basilan&amp;nbsp; at sa karamihang lugar sa Central Mindanao patungong Jolo. Patuloy naman aniya ang pagtugis sa mga ito ng kanilang mga tauhan upang hindi makapagsagawa ng terorismo sa bansa. Binigyang halaga ng AFP ang malaking papel na nai-ambag ng kanilang mga tauhan sa mga insidente ng pagresponde sa mga kalamidad, partikular na sa disaster rescue, relief at rehabilitation operations. Kabilang na rito ang dalawang malalaking pagtama ng trahedya sa bansa, ang mudslide sa Guinsaugon, Leyte noong Pebrero at ang paghagupit ng bagyong Reming sa Albay at Bicol regions nitong Disyembre 2006. Hindi umano maikakaila ang pangunguna ng Sandatahang Lakas ng Pilipinas sa mga trahedyang ito bilang isa sa mga pinaka-organisado at well-equipped&amp;nbsp; organization sa bansa, pagdating sa usapin ng disaster management Sa kabuuang record, umaabot na sa 155 search and rescue&amp;nbsp; operations, 69 relief operations, 54 rehabilitation/clearing&amp;nbsp; operations, 48 transport operations, at 13 aerial&amp;nbsp; reconnaissance missions ang nagawa na ng AFP katuwang ang iba pang mga pangunahing ahensiya ng pamahalaan. Umaabot sa 59,692 katao ang nabenepisyuhan ng mga&amp;nbsp; operasyong ito. (Angie Dela Cruz)</body>
<link>http://www.philstar.com/Article.aspx?articleId=377799&amp;publicationSubCategoryId=92</link>
</article>
<article>
<title>GMA, 4 pa kakasuhan!</title>
<author></author>
<date>
<month>January</month>
<day>02</day>
<year>2007</year>
</date>
<body>Nakatakdang sampahan ng kasong impeachment si Pangulong Arroyo at contempt naman sa apat pang miyembro ng Gabinete dahil sa umanoy &amp;quot;pagpapatakas&amp;quot; kay US Marine Lance Cpl. Daniel Smith patungong US Embassy nang walang pahintulot ng korte. Ayon sa Counsels for the Defense of Liberties o CODAL, nalabag ang ating Saligang-Batas sa pagkaka-transfer ni Smith sa US authorities at ang Pangulo umano ang dapat managot dito. Pero ayon kay Solicitor General Edgardo Nachura, inamin mismo ng Departmet of Interior and Local Government (DILG) na galing sa kanila ang utos kaya malinaw na walang kinalaman dito ang Pangulo at hindi siya puwedeng sampahan ng kasong impeachment. Samantala, inihahanda na ni Atty. Evalyn Ursua, abogado ng Subic rape victim na si Nicole, ang pagsasampa ng contempt laban kina Presidential Legal Counsel Sergio Apostol, Executive Secretary Eduardo Ermita, DILG Sec. Ronaldo Puno at Justice Secretary Raul Gonzalez. &amp;quot;Let the counsel file it sa husgado at babalikan namin siya for ignorance of law,&amp;quot; pahayag naman ni Apostol sa isang phone interview. &amp;quot;I will file disbarment case against the lawyer for ignorance of the law.&amp;quot; Sinabi pa ni Apostol na walang magaganap na Constitutional crisis dahil sa lamang sa pagkakalipat kay Smith dahil sinunod lang nila ang kautusan ng korte. Tinawanan din ni Apostol ang bantang impeachment laban sa Pangulong Arroyo dahil marami na anyang kasong impeachment laban sa Pangulo pero hindi naman ito naisulong. &amp;quot;What should be worried is the withdrawal of the US military aid to the Philippines. The leftists will take advantage of the situation and will use the lawyer who is willing to be used to discredit the government,&amp;quot; sabi pa ni Apostol. (Lilia Tolentino)</body>
<link>http://www.philstar.com/Article.aspx?articleId=377911&amp;publicationSubCategoryId=92</link>
</article>
<article>
<title>3 patay, 907 sugatan sa pagsalubong sa Bagong Taon</title>
<author></author>
<date>
<month>January</month>
<day>02</day>
<year>2007</year>
</date>
<body>Tatlo katao ang iniulat na nasawi habang 907 ang nasugatan sa Metro Manila at iba pang kanugnog na lalawigan sa pagsalubong sa Bagong Taon. Sa pinagsamang report na nakalap kahapon sa tanggapan ng Philippine National Police (PNP) at Office of Civil Defense, walong insidente rin ng sunog ang naitala sa Metro Manila habang nagkaroon rin ng mga sakuna sa unang araw ng 2007. Base sa report ng Department of Health (DOH) sa OCD, ang nasabing bilang ng mga nasugatan ay mataas ng 48% kumpara noong nagdaang 2005. Nabatid na dalawa ang namatay dahil sa ligaw na bala, isang lalaki sa Quezon City at isang lola sa Ilocos Sur na kinilalang si Virginia Taclas, 63. Isa naman ang nasawi sa Dagupan, Pangasinan dahil sa paputok na nakilalang si Melanio Orit. Sa nasabing bilang, 870 ang biktima ng paputok, 35 ang sa ligaw na bala at dalawa sa pagkalason sa watusi na naitala mula alas-6 ng umaga nitong Disyembre 31, 2006 hanggang Enero 1 ng 2007. Nabatid na sa kabuuang nasabugan ng paputok, 29% ay mga bata na mula 10-anyos pababa at 79% naman ay mga lalaki. Base sa ulat, 80 mula sa kabuuang 120 biktima ng paputok sa Metro Manila simula nitong Linggo ng gabi ay isinugod at kasalukuyang ginagamot sa Jose Reyes Memorial Medical Center. Kabilang pa sa mga biktima ay 24 pasyente sa PGH, lima sa Manila Doctors Hospital, 8 sa Chinese General Hospital sa lungsod ng Maynila; 115 sa East Avenue Medical Center, 8 sa Muntinlupa City Hospital, 11 sa Perpetual General Hospital at 10 pa sa Las Pi&amp;ntilde;as District Hospital sa Las Pi&amp;ntilde;as City atbp. Samantala, isa ring buntis ang na-ospital sa Taguig City at isa pang 10-anyos na batang babae na si Giselle Agbayani sa Muntinlupa City na pawang tinamaan ng ligaw na bala. Ang iba pang biktima ay naitala sa Bataan kung saan naputukan ng rebentador si John Mayle, 6-anyos, nasugatan sa whistle bomb sina Jaime Reyes, 46, J.P. Aguilar, 18 at iba pang mga biktima. Sa tala ng PNP, simula Disyembre 16 hanggang Enero 1, 2007 ay aabot sa P10.51 milyong halaga ang pinsala sa sunog dulot ng paputok kumpara sa nairekord na P1,878 milyon noong 2005. Umaabot naman sa 499 ang nakumpiskang boga ng pulisya sa ibat ibang bahagi ng bansa. Nairekord naman sa 26 ang nasawi simula ng nasabing petsa kabilang ang 25 na-trap na biktima sa nasunog na Unitop mall sa Ormoc City, Leyte noong Pasko kung saan pito pa ang nawawala na pinaniniwalaang namatay na rin. (Joy Cantos/ Gemma Garcia)</body>
<link>http://www.philstar.com/Article.aspx?articleId=377924&amp;publicationSubCategoryId=92</link>
</article>
<article>
<title>P144-M droga kuha</title>
<author></author>
<date>
<month>January</month>
<day>02</day>
<year>2007</year>
</date>
<body>Aabot sa P144 milyong halaga ng ibat-ibang uri ng illegal na droga ang nasamsam ng mga awtoridad mula Enero hanggang huling bahagi ng Disyembre 2006. Sa report ni Philippine Drug Enforcement Agency (PDEA) Regional Director for Cordillera Region Chief Oliver Enmodias, ang nasabing operasyon ay nagresulta sa pagkakasakote sa 75 suspect, user at dealer ng naturang mga illegal na droga. Sinabi ni Enmodias na tatlong natukoy na big time drug trafficker ang pakay ng kanilang dragnet operations. Kabilang sa mga nasamsam ay 509,954 puno ng marijuana na nagkakahalaga ng P101,990,800; 1,005,789.4 kilo ng pinatuyong dahon ng marijuana na pumapatak sa P25,144,735; 270,500 binhi ng marijuana na nagkakahalaga ng P10,820,000; 3,050 gramo ng hashish na aabot sa halagang P762,500; 210,500 kilo ng buto ng marijuana, P5,262,500; at 108.52 gramo ng shabu na nasa P217,040 o kabuuang halagang P144,197,575 milyon. Ayon sa opisyal, ang naturang mga bulto ng illegal na droga at ang mga nasakoteng suspek ay mula sa 32 buy-bust operations na isinagawa ng mga awtoridad. Kabilang dito ang 11 marijuana eradication operations, 11 ay naharang sa checkpoint at ang iba pa ay sa raid. Nagpapatuloy naman ang pinalakas na anti-drug campaign ng pamahalaan sa misyong gawing drug free ang Pilipinas pagsapit ng taong 2010. (Joy Cantos)</body>
<link>http://www.philstar.com/Article.aspx?articleId=377925&amp;publicationSubCategoryId=92</link>
</article>
<article>
<title>Sec. Puno pinagbibitiw</title>
<author></author>
<date>
<month>January</month>
<day>02</day>
<year>2007</year>
</date>
<body>Hiniling nina Senate Minority Leader Aquilino Pimentel Jr., at Sen. Miriam Defensor-Santiago ang pagbitiw sa tungkulin ni DILG Secretary Ronaldo Puno matapos na aminin nito na ang kanyang tanggapan ang nanguna sa pagpayag na maibalik sa custody ng&amp;nbsp;US government si Lance Corporal Daniel Smith na nakulong sa kasong panggagahasa. Ayon kay Sen. Santiago, kilalang kaalyado ng Palasyo, walang karapatan ang punong ehekutibo hinggil sa custody ni Smith dahil nakasalalay na ito sa hudikatura. Si Smith ay inilipat nitong Biyernes ng gabi mula sa Makati City Jail patungong US Embassy alinsunod daw sa napagkasunduan ng dalawang pamahalaan hinggil pa rin sa Visting Forces Agreement (VFA). Magugunita na nagdesisyon si Makati Judge Benjamin Pozon&amp;nbsp;na ikulong si Smith sa Makati habang pinag-aaralan pa ng hukom ang VFA sa pagitan ng US at ng Pilipinas. Ipinaliwanag ni Sen. Santiago na posibleng sampahan ng kasong contempt si Puno, kahit na ito ay inutusan ni Pang. Gloria Macapagal-Arroyo na siyang manguna sa pagpapalipat ng custody ni Smith. Ganito rin ang panawagan ni Sen. Pimentel matapos na malaman na si Puno ang nanguna sa pagpapalipat kay Smith. (Rudy Andal)</body>
<link>http://www.philstar.com/Article.aspx?articleId=377936&amp;publicationSubCategoryId=92</link>
</article>
<article>
<title>Erap, sa sariling bahay sa San Juan nag-New Year</title>
<author></author>
<date>
<month>January</month>
<day>02</day>
<year>2007</year>
</date>
<body>Dahil sa nasirang linya ng kuryente sa bahay ni Do&amp;ntilde;a Mary sa Kennedy St., San Juan, nagdesisyon kahapon si Sandiganbayan Chief Sheriff Edgardo Urieta at pamunuan ng Philippine National Police (PNP) na idiretso si dating Pangulong Joseph Estrada sa sariling bahay nito sa #1 Polk St., Greenhils, San Juan mula sa kanyang detensiyon sa Tanay, Rizal. Sinabi ni Urieta na nagkaroon ng delay sa pagbibiyahe ni Estrada dahil pinag-usapan pa kung saan dadalhin ang dating pangulo matapos ipabatid sa kanila na inilipat na si Do&amp;ntilde;a Mary sa Polk St. dakong ala-una ng madaling araw kamakalawa. Ayon kay Urieta, ipapaalam na lamang nila sa Sandiganbayan ang biglaang pagbabago sa lugar na pinagdalhan kay Estrada sa pamamagitan ng isang report. Paputok ang itinuturong dahilan ng problema kaya nawalan ng kuryente sa bahay ni Do&amp;ntilde;a Mary. Matatandaan pinagbigyan ang hiling ni Estrada na makapiling ang ina sa New Year.Walong oras lamang ang ibinigay na &amp;quot;temporary pass&amp;quot; ng korte o mula 8am hanggang 5pm. (Malou Escudero)</body>
<link>http://www.philstar.com/Article.aspx?articleId=377937&amp;publicationSubCategoryId=92</link>
</article>
<article>
<title>Kongreso, naging makulay sa 2006</title>
<author></author>
<date>
<month>January</month>
<day>02</day>
<year>2007</year>
</date>
<body>Sa loob ng nakalipas na tatlong taon, tatlong kongresista ang namatay, may congresswoman na nanampal ng waitress, may limang militanteng solons ang mahigit 2 buwang nagtago sa Batasan Complex, walong magkakaparehong impeachment complaints ang inihain laban kay Pangulong Arroyo at ang pagsusulong ng Charter Change. Ilan lamang ito sa mga hindi makakalimutang pangyayari noong 2006. Minalas sa huling taon ng 13th Congress sina Abra Rep. Luis Bersamin, 62, na pinatay sa harap ng isang simbahan sa Quezon City. Namatay naman sa sakit sina Veterans Partylist Rep. Ernesto Gidaya, 80, na inatake sa puso at Northern Samar Rep. Romualdo Vicencio, 72, dahil sa kidney failure. Samantala, kinasuhan ng rebelyon at kasalukuyan pa ring nakakulong si Anakpawis Rep. Crispin Beltran. Ginawa namang kanlungan nina partylist Reps. Satur Ocampo, Teodoro Casino, Joel Virador, Liza Maza at Rafael Mariano ang Batasan matapos sampahan ng kaso ng Department of Justice. Inaresto naman ng pulisya sa isang rally si Akbayan Rep. Risa Hontiveros Baraquel pero agad din itong pinalaya. Ilan kongresista naman ang itinalaga ni Arroyo sa kaniyang Gabinete kabilang na si Camarines Sur Rep. Rolando Andaya na inilagay sa Department of Budget and Management, Tarlac Rep. Jesli Lapus sa DepEd at Antipolo Rep. Ronaldo Puno sa DILG. Nagtagumpay noong 2006 ang mga anti-death penalty dahil isang panukalang batas ang ipinasa para sa tuluyang pagbasura nito. Nagawang amiyendahan ng mga maka-administrasyong kongresista ang sariling House rules na naglalayong buuin ang Kongreso bilang Con-ass kahit walang partisipasyon ng Senado. Pero inatras ang Con-ass matapos magbanta ng malawakang rally ang ibat ibang militanteng grupo at Catholic Bishop Conference of the Philippines (CBCP). Dahil din sa Chacha, binuhusan ng tubig ng columnist na si Victor Agustin si Renato Constantino, isang anti-Chacha. Umabot sa walo ang impeachment complaints na inihain laban sa Pangulo pero pawang nabasura. Maituturing na highlights ng 2006 ang pagsasampa ni First Gentleman Mike Arroyo ng expulsion case laban kay Taguig-Pateros Rep. Alan Peter Cayetano. Naging kontrobersiyal din si Lanao del Sur Rep. Faysah Dumarpa dahil sa ginawa nitong pananampal kay Virginia Altamirano ng Shangri-la Chinese Cuisine matapos makakain ng pansit na may baboy ang congresswoman. Nakaligtas naman sa tiyak na kamatayan si Pasig Rep. Robert &amp;quot;Dodot&amp;quot; Jaworski at kapatid nito matapos pasabugin ang sinasakyang Innova sa Pasig. (Malou Escudero)</body>
<link>http://www.philstar.com/Article.aspx?articleId=377945&amp;publicationSubCategoryId=92</link>
</article>
<article>
<title>Contempt vs Ermita, etal inakyat na sa CA: Smith itatakas!</title>
<author></author>
<date>
<month>January</month>
<day>03</day>
<year>2007</year>
</date>
<body>Nangangamba ang kampo ng Subic rape victim na si Nicole na itakas palabas ng bansa ang convicted rapist na si Lance Corporal Daniel Smith dahilan para hilingin nito na magpalabas ng arrest warrant ang Court of Appeals (CA) para sa pagdakip sa itinuturing nilang &amp;quot;fugitive from justice.&amp;quot; Ayon kay Atty. Evalyn Ursua, abogado ni Nicole, posibleng mangyari ang kanilang kinatatakutan dahil hindi nila nakikita si Smith. Dahil dito kaya binisita ng grupo ni Department of Interior and Local Government (DILG) Undersecretary Marius Corpus si Smith sa selda nito sa US Embassy upang masiguro at mawala ang agam-agam ng kampo ni Nicole na itatakas ang naturang dayuhan. Bumuo rin ang DILG ng five-man inspection panel na regular na magsasagawa ng pag-inspection sa kalagayan ni Smith sa naturang embahada. Kahapon ay tuluyan nang umapela sa CA ang kampo ni Nicole upang papanagutin ang mga opisyal ng gobyerno na pinaniniwalaang nasa likod ng pagpapatakas kay Smith. Nais ni Atty. Ursua na ma-contempt sina Executive Secretary Eduardo Ermita, DILG Sec. Ronaldo Puno, Presidential Legal Counsel Atty. Sergio Apostol, Justice Sec. Raul Gonzalez, jail warden ng Makati City Jail at iba pang opisyal. Iginiit ng kampo ni Nicole na nilabag ng mga nabanggit na opisyal ang utos ng korte nang magsabwatan umano ang mga ito na mailipat si Smith sa US Embassy sa dis-oras ng gabi nitong nakaraang Biyernes. Hindi umano hinintay ng mga opisyal ang kautusang ilalabas ng korte partikular ang CA na may hawak ng petisyon hinggil sa usapin ng custody kay Smith. Hiniling pa ng mga petitioner na patawan din ng multang tig-P30,000 bawat respondent dahil sa kawalang-galang sa Appelate Court. Sa special appearance with omnibus motion, hiniling ng mga counsel na ibasura na ang inihaing petisyon ni Smith na naglalayong ipawalang-bisa ang kautusan ni Makati Judge Benjamin Pozon na manatili sa Makati Jail si Smith. Samantala, iginiit naman kahapon ni Sec. Puno na walang iligal sa ginawa nilang paglipat kay Smith sa US Embassy at ito ay temporary lamang habang nakabitin ang ginagawang kasunduan sa pagitan ng gobyerno ng Pilipinas at Amerika kung saan nararapat na ikulong ito. Tiniyak din ng kalihim na bagamat hawak ng Amerika si Smith ay may hurisdiksiyon pa rin ang pamahalaan dito at maaaring ipatawag anumang oras na kailanganin ito para sa imbestigasyon. Ipinaliwanag din ni Puno na kaya dis-oras ng gabi inilabas sa Makati jail si Smith, ay dahil may mga dalaw pa umano ito at tinapos pa kaya gabi na ng mapagpasyahan ang paglipat dito. (Ricky Tulipat, Ludy Bermudo, Lilia Tolentino At Rose Tesoro)</body>
<link>http://www.philstar.com/Article.aspx?articleId=378041&amp;publicationSubCategoryId=92</link>
</article>
<article>
<title>Nakikisawsaw kay Smith KSP  Gonzalez</title>
<author></author>
<date>
<month>January</month>
<day>03</day>
<year>2007</year>
</date>
<body>Tinawag na &amp;quot;KSP&amp;quot; o kulang sa pansin ni Justice Secretary Raul Gonzalez ang mga nakikisawsaw sa isyu ng pagkaka-transfer ng convicted rapist na si Daniel Smith mula sa Makati City Jail patungo sa US Embassy. Ayon kay Sec. Gonzalez, pawang mga nagpapapansin lamang sa media at nais na makilala ang mga abogado at ilang personalidad na nakikisali sa pagkondena sa gobyerno sa isyu kay Smith. Hinamon din ni Gonzalez ang kampo ni Nicole at mga duda kung nasa US Embassy si Smith na bisitahin ito upang makatiyak na nasa Pilipinas pa ito. Sinabi ni Gonzalez na maling ituring na pugante na ng batas si Smith dahil nasa kustodiya lamang ito ng US Embassy at walang nilabag na batas ang mga opisyal ng gobyerno. Itoy alinsunod naman umano sa probisyon ng Visiting Forces Agreement (VFA) na dapat ding isaalang-alang ng gobyerno dahil kasunduan ito sa pagitan ng Pilipinas at Amerika na hindi dapat balewalain. Seryosong sinabi rin ni Gonzalez na sinumang nais makakita ng personal kay Smith ay magtungo lamang kay DILG Sec. Ronaldo Puno upang makakuha ng permit at ma-iskedyul. (Ludy Bermudo)</body>
<link>http://www.philstar.com/Article.aspx?articleId=378042&amp;publicationSubCategoryId=92</link>
</article>
<article>
<title>Gun ban simula na sa Enero 14</title>
<author></author>
<date>
<month>January</month>
<day>03</day>
<year>2007</year>
</date>
<body>Umpisa Enero 14 ng taong ito ay ipatutupad na ng Philippine National Police (PNP) ang gun ban kaugnay ng nalalapit na May 2007 elections. Ito ang inihayag kahapon ni Chief Supt. Luisito Palmera, deputy for operations ng PNP na nagsabing epektibo nila itong ipatutupad sa pagsisimula ng election period mula Enero 14 at magtatapos sa Enero 13. Nilalayon ng gun ban na mabawasan ang karahasan o pagdanak ng dugo sa pagdaraos ng eleksiyon sa bansa. Nabatid na partikular namang tututukan ay ang mga lugar na itinuturing na hot spots sa tuwing magdaraos ng halalan kung saan marami ang mga pinapatay na kandidato na gumagamit ng mga goons para sa kanilang pulitikal na interes. Binigyang-diin pa ng opisyal na aarestuhin nila ang sinumang kandidato o personalidad na mahuhuling magdadala ng mga armas kung walang gun ban exemptions na inisyu ng Comelec. Kaugnay nito, paiigtingin pa ng PNP ang checkpoint upang maharang ang mga loose firearms na posibleng kumalat sa panahon ng election period. Samantalang mahigpit ring babantayan ang mga hired killers na posibleng gamitin ng mga kandidato upang itumba ang kanilang mga kalaban sa pulitika. (Joy Cantos)</body>
<link>http://www.philstar.com/Article.aspx?articleId=378053&amp;publicationSubCategoryId=92</link>
</article>
<article>
<title>Basbas ni Erap di kailangan ni Lacson</title>
<author></author>
<date>
<month>January</month>
<day>03</day>
<year>2007</year>
</date>
<body>Iginiit kahapon ni Sen. Panfilo Lacson na muli siyang tatakbong senador sa panig ng oposisyon pero hindi niya kailangang humingi ng &amp;quot;basbas&amp;quot; mula kay dating Pangulong Joseph Estrada. Sinabi ni Sen. Lacson, hindi niya minamaliit ang pagbibigay ng &amp;quot;basbas&amp;quot; ni Estrada sa dapat mapabilang sa senatorial slate ng United Opposition (UNO) para sa darating na May 2007 elections pero hindi niya nakagawian ang paghingi ng pabor kaninuman. Aniya, isang malaking karangalan para sa kanya na mapabilang sa binubuong senatorial slate ng UNO, subalit hindi siya humingi ng &amp;quot;basbas&amp;quot; ni Erap para rito. Wika pa ni Lacson, malaking bentahe para sa sinumang kandidato ang bigyan ng basbas ni Erap dahil ilang beses na ring napatunayan na ang sinumang suportahan nito sa eleksyon ay malaki ang tsansang manalo dahil na rin sa malawak na suporta ni Erap sa masa. (Rudy Andal)</body>
<link>http://www.philstar.com/Article.aspx?articleId=378058&amp;publicationSubCategoryId=92</link>
</article>
<article>
<title>Senador o gobernador?: Goma mag-isip ka muna  Jinggoy</title>
<author></author>
<date>
<month>January</month>
<day>03</day>
<year>2007</year>
</date>
<body>Pinayuhan kahapon ni Sen. Jinggoy Estrada ang kanyang kaibigang si Richard Gomez na pag-isipang mabuti kung talaga bang gusto nitong tumakbong senador sa ilalim ng United Opposition o tumakbong gobernador sa lalawigan ng Bulacan sa darating na May 2007 elections. Binigyan ni Sen. Estrada ang kanyang kaibigang si Goma ng tatlong linggo para mag-isip habang wala pang pinal na slate ang UNO para sa senatorial race sa Mayo. Kabilang sa mga posibleng kandidato ng oposisyon sina Loren Legarda, Tito Sotto, Tessie Aquino-Oreta, Sen. Panfilo Lacson, Rep. Francis Escudero, Rep. Allan Peter Cayetano at dating VP Teofisto Guingona na kinukumbinsing mamuno sa opposition. Bukod dito, aspirante rin ang mga dating senador na sina Ernesto Maceda, Francisco Tatad, John Osme&amp;ntilde;a, Gringo Honasan, Reps. Imee Marcos at Noynoy Aquino at Atty. Aquilino &amp;quot;Koko&amp;quot; Pimentel III. Siniguro ni Jinggoy na ilalabas ng kanyang amang si dating Pangulong Erap ang listahan ng susuportahan nitong senatorial candidates ngayong buwang ito. (Rudy Andal)</body>
<link>http://www.philstar.com/Article.aspx?articleId=378064&amp;publicationSubCategoryId=92</link>
</article>
<article>
<title>Lim humanga kay Ping</title>
<author></author>
<date>
<month>January</month>
<day>03</day>
<year>2007</year>
</date>
<body>Pinuri ni Sen. Alfredo Lim ang pag-atras ni Sen. Panfilo Lacson sa pagtakbo bilang alkalde ng Maynila kaysa sundin ang payo ng kanyang mga supporters na pekein ang kanyang residency sa nasabing lungsod. Sinabi ni Sen. Lim, lubos ang kanyang paghanga kay Sen. Lacson dahil hindi nito sinunod ang payo ng kanyang mga supporters na doktorin ang kanyang mga papeles para makatakbo bilang alkalde ng Maynila. &amp;quot;Sen. Lacson is truly an honest public official and a man of rectitude. We need a public official like him, I will personally campaign for him,&amp;quot; wika pa ni Lim. Idinagdag pa ng mambabatas, susuportahan rin niya ang re-election ni Lacson sa darating na senatorial race dahil kailangan ng bansa ang tulad ng dating PNP chief na de kalibre at may integridad sa Senado. Sa panig naman ni Lacson, mas angkop siyang maging miyembro muli ng Senado upang maging epektibo itong fiscalizer kaya umatras na siya sa pagtakbong alkalde ng Maynila. Maging si dating Pangulong Erap Estrada ay pinayuhan din si Lacson na baka hindi nararapat na local executive dahil na rin sa gagawing harassment dito ng Palasyo sa sandaling manalong alkalde. (Rudy Andal)</body>
<link>http://www.philstar.com/Article.aspx?articleId=378065&amp;publicationSubCategoryId=92</link>
</article>
<article>
<title>Gov. Valera pinakakasuhan na</title>
<author></author>
<date>
<month>January</month>
<day>03</day>
<year>2007</year>
</date>
<body>Ipinasasampa na sa korte ng Department of Justice (DOJ) ang mga kasong illegal possession of firearms and explosives laban kay Abra Gov. Vicente Valera. Sa inilabas na resolusyon ni DOJ Special Prosecutor Romeo Senson, may probable cause o sapat na batayan para maisulong na maiakyat sa korte ang kaso. Kabilang sa mga ebidensiyang iprinisinta laban sa gobernador ang apat na .45 kalibre ng baril, isang machine pistol at isang granada. Bukod kay Valera, kabilang din sa kinasuhan sina Pedro Castillo at Leo Bello. Absuwelto naman sa anumang kaso si Oscar Abella na napatunayang pasahero lamang. Pinaglalagak ng piyansang P310,000 ang bawat isa para sa pansamantala nilang kalayaan. Inaresto ng mga tauhan ng PNP-TMG si Valera matapos maharang ang sasakyan nitong silver Chevrolet na walang plaka sa Commonwealth Ave., QC kung saam nakuha ang mga armas, bala at granada. (Ludy Bermudo/Joy Cantos)</body>
<link>http://www.philstar.com/Article.aspx?articleId=378067&amp;publicationSubCategoryId=92</link>
</article>
<article>
<title>Fearless forecast sa 2007</title>
<author>Nina Edwin Balasa At Joy Cantos</author>
<date>
<month>January</month>
<day>04</day>
<year>2007</year>
</date>
<body>Kikilos umano ang military upang mapatalsik sa puwesto si Pangulong Arroyo habang isang aktibong heneral ng Armed Forces of the Philippines (AFP) ang mapapatay sa ambush, dalawang senador at dalawang kongresista ang mamamatay samantala isang Cabinet member na malapit sa Pangulo ang mamamatay sa kalagitnaan ng taong 2007. Ilan lamang ito sa fearless forecast ng psychic na si Danny Atienza kaugnay ng nakikita niyang madugong scenario na mangyayari ngayong &amp;quot;year of the pig.&amp;quot; Ayon kay Atienza, tatangkaing wasakin ng apat na magkakaibang paksyon sa militar ang Sandatahang Lakas ng bansa bago matapos ang taong 2007, subalit muling magkakasundo kapag nailuklok na ang bagong pangulo ng Pilipinas. Dagdag pa ni Atienza, tatlo ang nakikita niyang pangalan na papalit kay Mrs. Arroyo at ito ay sina Senate President Manuel Villar, House Speaker Jose de Venecia at Sen. Aquilino Pimentel. May nakikita rin si Atienza na kung makakayanan ni GMA na hindi ito mapatalsik ngayong taon ay wala na itong magiing problema hanggang sa matapos ang termino nito hanggang 2010. Hindi naman sinabi ni Atienza kung anong klaseng kamatayan ang sasapitin ng dalawang senador at dalawang kongresista. Samantala isa namang AFP general na may ranggong 2-3 star ang mamamatay sa ambush habang mararatay sa sakit ang isang miyembro ng Gabinete ng Pangulo na malapit sa kanya. Sa eleksiyon sa Mayo ay walang problema at matutuloy ito. Gayunman, nakikita niya na mas maraming oposisyon ang magwawagi sa national level. Bilang reaksyon, sinabi ni AFP Public Information Office Chief Lt. Col Bartolome Bacarro na imposible umanong maganap ang nasabing prediksyon ni Atienza hinggil sa apat na faction sa militar na magiging sanhi ng pagkawatak-watak ng AFP at magiging dahilan ng military takeover na mag-uugat sa People Power 4 para patalsikin sa kapangyarihan si Pangulong Arroyo. Binigyang diin ni Bacarro na hindi ito mangyayari dahil solid ang AFP at wala rin umanong umiiral na paksyon sa kanilang hanay.</body>
<link>http://www.philstar.com/Article.aspx?articleId=378195&amp;publicationSubCategoryId=92</link>
</article>
<article>
<title>Sa laban sa pagka-senador sa Mayo: Admin lineup kumpleto na</title>
<author></author>
<date>
<month>January</month>
<day>04</day>
<year>2007</year>
</date>
<body>Pinatindi na ng administrasyon ang lineup nito sa pagka-senador matapos mapag-alaman na cross-section ng political structure ang mga napipisil na kakandidato para sa Senado ngayong taon. Ang mga malamang na isalang ng Malakanyang para sa eleksiyon sa pagka-senador ay sina Rep. Prospero Pichay, Rep. Gilbert Teodoro, Rep. Marcelino Libanan, Rep. Abraham Kahlil Mitra, Sec. Mike Defensor, Zambales Gov. Vic Magsaysay, Manila Mayor Lito Atienza, Metro Manila Development Authority chairman Bayani Fernando at ang mga re-electionist ng administrasyon sa Senado.Sinabi ng isang mapagkakatiwalaang source sa Palasyo na ang mga kandidato ay mula sa National Capital Region, Luzon, Metro Manila, Visayas at Mindanao. Bukod pa rito ang mga napipiling mga kandidato ay hakot ang 80% ng mga mayor, 80% ng mga gobernador, at 80% ng mga kongresista sa buong bansa &amp;quot;Talagang pinalakas ang administration ticket, at huwag kalilimutan na sa bawat eleksiyon ang administration ang laging natural na nakalalamang dahil sila ang may logistics,&amp;quot; pahayag ni Rep. Pichay. &amp;quot;Lalo pa at ang Pangulong Arroyo ang siya mismong aaktong campaign manager na popular sa countryside. &amp;quot;Ayon kay Pichay, kwidaw talaga dapat ang oposisyon.&amp;quot;History dictates that the administration always comes out the real winner in an election,&amp;quot; dagdag pa ni Pichay. Ang mga senatorial re-electionist ng administrasyon ay sina Manuel Villar, Ralph Recto at Joker Arroyo. (Malou Escudero)</body>
<link>http://www.philstar.com/Article.aspx?articleId=378208&amp;publicationSubCategoryId=92</link>
</article>
<article>
<title>Re-enacted budget, gagamitin na naman ngayong 2007</title>
<author></author>
<date>
<month>January</month>
<day>04</day>
<year>2007</year>
</date>
<body>Dahil bigong maipasa ng Kongreso ang P1.26 trilyong General Appropriations Act of 2007, gagamitin muli ng gobyerno sa unang tatlong buwan ngayong taon ang re-enacted budget. Nagkaroon ng deadlock dahil sa P6.4-billion school-feeding program at P400-million intelligence fund ng Office of the President. Sa ilalim ng panukalang feeding program, ang mga public elementary students at day care centers ay bibigyan ng isang kilo ng bigas bawat araw ng pagpasok na isusuplay ng National Food Authority (NFA). Kinuwestiyon ng Senado ang naturang alokasyon dahil maaari umanong magamit ang feeding program sa electioneering ngayong darating na eleksyon. (Malou Escudero)</body>
<link>http://www.philstar.com/Article.aspx?articleId=378210&amp;publicationSubCategoryId=92</link>
</article>
<article>
<title>Class suit vs FG pinababasura</title>
<author></author>
<date>
<month>January</month>
<day>04</day>
<year>2007</year>
</date>
<body>Inihayag kahapon ng isang doctor of laws na ang class suit na isinampa laban kay First Gentleman Mike Arroyo ay isang maling hakbang na dapat maibasura agad dahil sa kawalan ng basehan. Ipinaliwanag ni Dr. Arturo de Castro na ang isang kaso ay maaari lamang ituring na class suit kapag ang pag-uusapan ay nasasa-interes din ng higit na nakararami. Pinuna ni de Castro na sa class suit, tanging ang mga naghablang taga-media lamang ang direktamentang makikinabang o magdurusa sa anumang magiging resulta nito. &amp;quot;Hindi ang iba pang mga taga-media at lalong hindi ang buong media industry,&amp;quot; ayon kay de Castro. Idinagdag pa ni de Castro na may karapatan si Ginoong Arroyo sa ilalim ng Konstitusyon na magdemanda upang maipagtanggol ang kanyang karangalan. (Lilia Tolentino)</body>
<link>http://www.philstar.com/Article.aspx?articleId=378220&amp;publicationSubCategoryId=92</link>
</article>
<article>
<title>Paglipat kay Smith sa US Embassy inayunan ng CA</title>
<author></author>
<date>
<month>January</month>
<day>04</day>
<year>2007</year>
</date>
<body>Kinatigan kahapon ng Court of Appeals (CA) ang ginawang hakbang ng gobyerno ng Pilipinas na ilipat sa US Embassy ang convicted rapist na si US Marine Lance Corporal Daniel Smith. Sa 38-pahinang desisyon ng CA 16th Division, ibinasura na rin nito ang petisyon ni Smith sa isyu ng kustodiya dahil nailipat na ito ng detention kaya moot and academic na o wala ng saysay para iresolba pa ang apela. Binigyan ng bigat at pinaburan ng appelate court ang Dis. 22, 2006 RP-US agreement na kapwa nilagdaan nina Foreign Affairs (DFA) Secretary Alberto Romulo at US Ambassador Kristie Kenny sa paglipat kay smith sa custody ng embahada ng Amerika base na rin s aprobisyon na nakapaloob sa Visiting Forces Agreement (VFA). Nilinaw ng CA na tama lamang na igalang ng pamahalaan ng Pilipinas ang nilagdaang kasunduan. Hindi rin umano maaaring panghimasukan ng korte ang nasabing usapin dahil ito ay siang &amp;quot;purely diplomatic issues&amp;quot; na tanging DFA, Pangulo ng Pilipinas at US Embassy lamang ang maaaring humawak sa nasabing usapin. Nangako naman ang US Embassy na mananatili sa loob ng embahada at hindi makakalabas ng Pilipinas si smith hanggat hindi pa natatapos ang judicial proceedings sa kaso nito at isusuko nila ito sa pamahalaan kapag pinal na ang hatol. Kaugnay nito, pinayuhan naman ng Malaca&amp;ntilde;ang ang mga hindi nasiyahan sa desisyon ng CA, partikular ang kampo ni Nicole na puwede pa rin silang umapela at magsampa ng kaso sa Supreme Court. Samantala, bunsod na rin sa naging desisyon ng CA ay muling inanunsiyo kahapon ni US Embassy spokesman Mathew Lussenhop ang panunumbalik at pagpapatuloy muli ng RP-US war games o Balikatan military exercises. Sinabi ni Lussenhop na ang pagkakaudlot ng Balikatan ay hindi makakaapekto sa relasyon ng mga sundalong Pinoy at Kano. Ikinalugod naman ng Malaca&amp;ntilde;ang ang pahayag na ito ni Lussenhop ayon kay Executive Secretary Eduardo Ermita, &amp;quot;Were vindicated. Kita ninyo, within 48 hours, the US government made a decision na ituloy ang Balikatan.&amp;quot; (Ludy Bermudo/Rose Tesoro/Lilia Tolentino/Rudy Andal)</body>
<link>http://www.philstar.com/Article.aspx?articleId=378221&amp;publicationSubCategoryId=92</link>
</article>
<article>
<title>P125 umento magdudulot ng kawalan ng trabaho  DOLE</title>
<author></author>
<date>
<month>January</month>
<day>04</day>
<year>2007</year>
</date>
<body>Magiging &amp;quot;disastrous&amp;quot; umano ang kalalabasan ng P125 across-the-board wage hike sakaling maisabatas ito. Ito ang reaksiyon kahapon ni Labor Secretary Arturo Brion sa kahilingan ng mga manggagawa na isulong ang P125 salary hike. Nilinaw ni Brion na batay sa pag-aaral ng National Economic Development Authority (NEDA), ang 45 wage adjustment ay magdudulot ng kawalan ng trabaho sa may 476,000. Bukod dito kapag naisabatas na umano ang wage hike ay tanging malalaking kumpanya lamang ang makakasunod dito. Subalit 99.6 porsiyento ng mga kumpanya sa bansa ay nabibilang sa Micro-small-medium enterprises lamang. Iginiit pa ni Brion na mas makabubuting sa mga regional wage board na lamang idaan ang wage fixing upang balanseng matugunan ang mga pangangailangan ng mga manggagawa at kakayahan ng employer. (Gemma Amargo-Garcia)</body>
<link>http://www.philstar.com/Article.aspx?articleId=378226&amp;publicationSubCategoryId=92</link>
</article>
<article>
<title>GMA hindi titigilan ng mga militante hanggat hindi nababawi si Smith</title>
<author></author>
<date>
<month>January</month>
<day>04</day>
<year>2007</year>
</date>
<body>Sinigurado kahapon ni Bayan Muna Rep. Crispin Beltran na hindi titigilan ng mga militanteng grupo ang pagbatikos at pagdaraos ng mga kilos-protesta laban kay Pangulong Arroyo hanggat hindi naiibalik sa kulungan ng Pilipinas si US Marine Lance Cpl. Daniel Smith.Dapat aniyay makiisa ang lahat at ipakita sa gobyerno ang pagkondena sa ginawang pambababoy sa Saligang Batas mapaboran lamang ang interes ng Amerika. Ayon kay Beltran, napakasuwerte ni Smith dahil sa kabila nang ginawang panggagahasa nito kay Nicole, agad itong naibalik sa kustodiya ng Amerika, samantalang siya (Beltran) na isang kongresista at puro bintang lamang ang kaso ay ayaw pa ring palayain ng gobyerno. Hindi lamang aniya si Smith ang nambiktima kay Nicole kundi ang mismong gobyerno na dapat ay nagtatanggol sa kanya. Naniniwala si Beltran na posibleng hindi si Nicole ang huling Pinay na magiging biktima ng pang-aabuso ng mga Amerikano dahil sa ipinapakitang takot ng gobyerno sa Amerika. Dapat aniyang tuluyan nang ibasura ng gobyerno ang Visiting Forces Agreement (VFA) dahil mas pumapabor lamang ito sa mga sundalong Kano kaysa sa mga Filipino. Tinawag na traydor ni Beltran ang mga advisers ni Arroyo na nagpayo dito na ibalik si Smith sa US custody. (MEscudero)</body>
<link>http://www.philstar.com/Article.aspx?articleId=378227&amp;publicationSubCategoryId=92</link>
</article>
<article>
<title>Prostitution sa Baclaran may basbas ng NCRPO</title>
<author></author>
<date>
<month>January</month>
<day>04</day>
<year>2007</year>
</date>
<body>Naging inutil ang mga opisyal ng lokal na pamahalaan ng Para&amp;ntilde;aque at pamunuan ng pulisya na nakabase sa Southern Police District at Camp Crame na sugpuin ang patuloy na operasyon ng prostitution at pasugalan sa Asean Entertainment KTV Bar sa Baclaran kung saan ay pawang mga menor-de-edad na kababaihan ang ikinakalakal sa mga dayuhang kalalakihan. Sa nakalap na impormasyon ng PSN mula sa source, aabot sa P40,000 kada linggo ang ibinabayad ng may-ari ng nasabing KTV bar sa mga opisyal ng pulisya na nakabase sa Camp Crame, National Capital Regional Police Office (NCRPO) at Southern Police Disrict (SPD) para hindi maistorbo ang operasyon ng prostitution. Pinaniniwalaang may kasong kinakaharap sa Japan ang may-ari na si Kenjie Akiba ng nasabing KTV bar kaya itinatago ito sa bahagi ng Cavite mula sa Quezon City. Isiniwalat din ng source na nagbibigay ng payola ang operation manager na si Ding Pineda sa grupo ng kapulisan sa NCRPO at ilang mamamahayag na nakabase sa Southern Police District sa patuloy na operasyon ng prostitution at sugalan sa loob ng VIP ng nasabing KTV. Napag-alamang nagre-recruit ang management ng KTV bar ng mga menor-de-edad na kababaihan na magmula pa sa Pampanga, Zambales at Nueva Ecija upang isabak sa prostitution. Nabatid na may inuupahan apartment ang Asean KTV bar sa kahabaan ang Apacible Street sa Paco, Maynila para sa mga bagong recruit. Dito sinasanay sa prostitution ang mga kabataang babae bago isabak sa mga kalalakihang Tsino at Hapones. Ayon pa sa source, may basbas ng pamunuan ng National Capital Regional Police Office (NCRPO) ang prostitution den at pasugalan ng Asean KTV bar kaya patuloy naman ang modus operandi partikular na ang tinatawag na bar fine sa mga kababaihan. (Mhar Basco)</body>
<link>http://www.philstar.com/Article.aspx?articleId=378228&amp;publicationSubCategoryId=92</link>
</article>
<article>
<title>Pag-atras ni Lacson, ikinatuwa ng mayoralty bets sa Maynila</title>
<author></author>
<date>
<month>January</month>
<day>04</day>
<year>2007</year>
</date>
<body>Ikinatuwa ng mga mayoralty bets sa Maynila ang naging pasya ni Senador Panfilo Lacson na iurong ang kanyang kandidatura sa pagka-alkalde sa lungsod. Ayon kay Manila Vice-Mayor Danilo Lacuna, pabor sa kanilang mga kandidato ang pag-atras ni Lacson na may malaking posibilidad na madiskuwalipika lamang kapag pormal na naghain ng kanyang certificate of candidacy sa Commission on Election (Comelec). &amp;quot;Kilala kasi si Senador Lacson na anak ng Cavite at masisilip lamang ng Comelec ang kanyang intensyon nang paglipat ng residency, kaya masasayang lamang ang kanyang pagtakbo sa Maynila, kung madidiskuwalipika rin lang&amp;quot;, dagdag pa ni Lacuna. Sa ginawang pag-atras ni Lacson, ayon kay Lacuna, makakatiyak na makukuha ng senador ang suporta ng Manileno sa pagtakbo nito sa Senado. Sa isang survey na isinagawa ng isang grupo ng mga sosyolohista at health workers, nangunguna si Lacuna sa mga mayoralty bets sa Maynila.</body>
<link>http://www.philstar.com/Article.aspx?articleId=378229&amp;publicationSubCategoryId=92</link>
</article>
<article>
<title>Hog raisers, gigil na sa hot meat smuggling</title>
<author></author>
<date>
<month>January</month>
<day>04</day>
<year>2007</year>
</date>
<body>Kumpiyansa ang Hog Raisers Association of the Philippines na kasama si Customs Commissioner Napoleon &amp;quot;Boy&amp;quot; Morales sa mga mairerekomendang makasuhan sa nabunyag na pagkawala ng multi-milyong pisong container vans na naglalaman ng mga kontaminadong karne ng baboy. Ngayong araw inaasahang ilalabas ng National Bureau of Investigation (NBI) ang kanilang official report na magrerekomenda ng paghaharap ng kaso sa mga opisyal ng Customs at mga pribadong indibidwal na pinaniniwalaang may kinalaman sa pagkawala ng tone-toneladang kontaminadong karne ng baboy. Sa Dis. 6, 2006 report na inilabas ni NBI Regional Director Ruel Lasala, kinumpirma nito na malaki ang partisipasyon ng Customs insider sa pagkawala ng dalawang 40-footer container vans na naglalaman ng mga kontaminadong karne na ipinasok sa bansa. Nasabat ng CIDG-Task Force on Anti-Smuggling ang apat na container vans na nakapangalan sa Asia Golden Pork Marketing. Matapos ang pagkakumpiska, iniutos ni Morales ang pag-iimbak&amp;nbsp; ng kontrabando sa Sigma Seven Storage and Warehouse sa Manila Harbor Center. Ayon sa NBI, ang Sigma Seven ay pasilidad na kinontrata ng Customs upang pag-imbakan ng mga nakukumpiskang kontrabando. Gayunman, nawala ang naturang mga &amp;quot;hot meat.&amp;quot; Tahasang sinabi ng hog raisers na walang dahilan para makalusot si Morales sa kontrobersiyal na issue na naging sanhi upang malagay sa peligro ang mga karne sa merkado nitong nakaraang Pasko. (Doris Franche)</body>
<link>http://www.philstar.com/Article.aspx?articleId=378230&amp;publicationSubCategoryId=92</link>
</article>
<article>
<title>Kano bawal sa club!</title>
<author>Ni Rose Tamayo-Tesoro</author>
<date>
<month>January</month>
<day>05</day>
<year>2007</year>
</date>
<body>Dahil sa kinasasangkutang kontrobersiya ng ilang sundalong Amerikano partikular na ni convicted rapist U.S Marine Lance Corporal Daniel Smith ay binawalan nang pumasok sa mga bahay-aliwan o mga night clubs ang mga Kano na kalahok sa US-RP war games o Balikatan military exercises. Nakapaloob sa inilatag na &amp;quot;code of conduct&amp;quot; ng America na hindi na maari pang makalabas o makalayo ang mga sundalong Kano sa lahat ng lugar na pagdadausan ng Balikatan kahit pa man walang duty ang mga ito. Nabatid kahapon sa Department of Foreign Affairs (DFA) na mas hinigpitan at nilimitahan ang mga galaw ng mga ito upang umanoy hindi na maulit pa ang Subic rape case kung saan apat na US Marines ang nasangkot sa kaso. Tanging sa mga restaurant lamang ang maaaring puntahan ng mga ito, kasabay ng limitasyon sa pag-inom ng beer o alak na hanggang dalawang baso lamang at bawal na sa kanila ang maglasing. Hindi rin puwedeng isuot ang uniporme kung wala sa training. Ang naturang rules &amp;amp; regulations ay kapwa pinaghalong disiplina at parusa umano sa mga ito upang tumino at wag matulad kay Smith na hinatulan ni Makati Regional Trial Court Judge Benjamin Pozon ng 40-years na pagkabilanggo sa kasong panggagahasa sa Pinay na si Nicole.</body>
<link>http://www.philstar.com/Article.aspx?articleId=378391&amp;publicationSubCategoryId=92</link>
</article>
<article>
<title>Gov. Valera, nagsisinungaling  TF Bersamin</title>
<author></author>
<date>
<month>January</month>
<day>05</day>
<year>2007</year>
</date>
<body>Nagsisinungaling umano si Abra Gov. Vicente Valera nang sabihin nito na dalawang taon na silang hindi nagkikita ni Freddie Dupo, ang umanoy henchman sa pamamaslang kay Abra Rep. Luis Bersamin noong Dis. 16 sa Mt. Carmel Church, sa Quezon City. Ito ang lumilitaw sa follow-up investigation ng Task Force Bersamin matapos na iharap ang statement ng mga empleyado ng Juno Cars sa Ortigas kung saan binili ni Valera ang kanyang silver Chevrolet Suburban noong Nob. 30, 2006. Ipinaliwang ni Traffic Management Group chief Sr. Supt. Benjamin delos Santos na nabili ni Valera ang nasabing sasakyan kung saan kasama nito si Dupo na dati ring Vice Mayor ng La Paz, Abra at isang nagngangalang Hergeline Dimaguiba. Ayon kay delos Santos, Nob. 28, 2006 nang magbigay ng down payment na P20,000 si Valera para sa sasakyan hanggang sa maaprubahan ito ng UMC Finance and Leasing Corp. noong Nob. 30, 2006 at bayaran ng gobernador noon din ang naturang luxury cars ng P1.695 milyon kasama ang apat na kalalakihan at isang babae na kamukha ni Dimaguiba. Dahil dito sinabi naman ni Chief Supt. Jesus Verzosa, hepe ng TF Bersamin na posibleng ang tatlo pang kasama ni Valera nang mahuli ang suburban nito ang siyang kasama nito sa pamamaslang kay Bersamin at sa mga nauna pang pamamaslang sa iba pang opisyal ng Abra. Kasalukuyan ding sumasailim sa ballistic test ang mga nakuhang baril sa gobernador sa baril na ginamit kay Bersamin kamakailan. Samantala, magsasampa din ang TMG sa korte ng hold departure order laban kay Valera upang hindi makalabas ng bansa kaugnay ng isinasagawang imbestigasyon sa Bersamin killing. Kamakalawa ay nagpiyansa si Valera ng P310,000 para sa limang kaso ng illegal possession sa QC Regional Trial Court. (Doris Franche)</body>
<link>http://www.philstar.com/Article.aspx?articleId=378396&amp;publicationSubCategoryId=92</link>
</article>
<article>
<title>P100 wage hike kinontra</title>
<author></author>
<date>
<month>January</month>
<day>05</day>
<year>2007</year>
</date>
<body>Kinontra ng mga employer ang panukalang P100 legislated across-the-board wage increase sa Senado dahil mangangahulugan umano ito ng pagsasara ng maraming pagawaan at magreresulta sa malawakang lay-offs. Kahapon ay sinimulan ng Senate committee on labor and employment na pinamumunuan ni Sen. Jinggoy Estrada, ang pagdinig sa panukalang P100 legislated wage increase na mas mababa sa inaprubahang bersiyon ng Kamara na P125. Naniniwala ang Philippine Chamber of Commerce and Industry (PCCI) at Employers Confederation of the Philippines (ECOP) na maraming small and medium industries ang magsasara kapag ipinatupad ito. Pero ayon kay Anakpawis Rep. Crispin Beltran, walang dapat ikatakot ang mga employer dahil hindi naman buong kita ng kumpanya ang hinihingi ng mga manggagawa, kundi maliit na bahagi lamang ng kita nito. Wala pa umanong kumpanya ang nagsara dahil lamang nagbigay ng umento sa mga empleyado. Sa Estrada bill na P100 across-the-board ay puwedeng hatiin ang pagkakaloob nito sa mga manggagawa sa loob ng 3 taon o 5 taon. Sa ngayon ay pag-aaralan pa ang panukala, kaya wala pang kasiguruhan kung kailan makakatikim ng umento ang mga manggagawa. (Rudy Andal/Malou Escudero)</body>
<link>http://www.philstar.com/Article.aspx?articleId=378400&amp;publicationSubCategoryId=92</link>
</article>
<article>
<title>Senado mapupuno ng ancient senators</title>
<author></author>
<date>
<month>January</month>
<day>05</day>
<year>2007</year>
</date>
<body>Mapupuno umano ng mga amoy lupa o ancient senators ang Senado sakaling magwagi ang tiket ng oposisyon sa pagka-senador sa darating na 2007 elections. Ito ang tila pagbubuskang pahayag kahapon ni Justice Secretary Raul Gonzalez bilang reaksiyon sa mga ulat na planong pagtakbo muli sa ilalim ng tiket ng oposisyon ni dating Vice President Teofisto Guingona. Pinaalalahanan pa ni Gonzalez ang kampo ng oposisyon na dapat ring ibilang sa line-up si dating Senate President Jovito Salonga upang mabuo na ang mga &amp;quot;ancient senators&amp;quot; sa Senado. &amp;quot;I think they should also include Salonga so we will have ancient senators,&amp;quot; pahayag pa ni Gonzalez. Ayon pa sa kalihim, hindi dapat katakutan ng administrasyong Arroyo ang inihayag na senatorial line-up ng oposisyon dahil maari naman umano silang kumuha ng mga sikat na artista bilang kandidato katulad nina Comedy King Dolphy at Zsazsa Padilla. Minaliit pa ni Gonzalez ang paghahanda ng oposisyon sa kanilang line-up dahil hindi na gaanong mahalaga na makontrol ng oposisyon ang Senado dahil malapit na rin naman umano itong buwagin. Naniniwala ang Kalihim na ang dapat na paghandaan ng oposisyon ay ang magiging labanan sa House Representatives dahil ito lamang ang maaaring makapagsulong ng impeachment at ng pagbabago ng Saligang Batas. (Ludy Bermudo)</body>
<link>http://www.philstar.com/Article.aspx?articleId=378411&amp;publicationSubCategoryId=92</link>
</article>
<article>
<title>Kandidato ng oposisyon mga lumang mukha</title>
<author></author>
<date>
<month>January</month>
<day>05</day>
<year>2007</year>
</date>
<body>Minaliit lamang ngayon ng mga kongresistang kaalyado ni Pangulong Arroyo ang nilabas na listahan ng oposisyon na magiging kandidato umano sa pagka-senador sa darating na halalan. Ayon kina Isabela Rep. Edwin Uy at Bacolod City Rep. Monico Puentevella, pawang mga lumang mukha sa larangan ng pulitika, artista at mga palipat-lipat ng kampo ang listahan ng United Opposition sa pamumuno nina dating Vice Pres. Teofisto Guingona at dating Senador Loren Legarda. Naniniwala rin sina Uy at Puentevella na tila nahihirapan ang oposisyon na makabuo ng isang tiket na magiging katanggap-tanggap sa taumbayan kaya pinasok na lamang sa listahan ang mga pulitikong nais muling makuha ang pampulitikang kapangyarihan at artistang tulad ni Richard Gomez. Anang mga kongresista, kakayahan at subok na paglilingkod sa taumbayan ang pangunahing kuwalipikasyon ng kandidatong administrasyon at hindi lamang puro pa-pogi at porma. (MEscudero)</body>
<link>http://www.philstar.com/Article.aspx?articleId=378412&amp;publicationSubCategoryId=92</link>
</article>
<article>
<title>Sibilyan itatalaga sa DND  Palasyo</title>
<author></author>
<date>
<month>January</month>
<day>05</day>
<year>2007</year>
</date>
<body>Malaki ang posibilidad na sibilyan ang italaga ni Pangulong Arroyo bilang defense chief bilang tugon sa rekomendasyon ng Feliciano Commission na nag-imbestiga sa naganap na 2003 Oakwood mutiny. Inihayag ito ng isang mataas na opisyal ng Palasyo na ayaw magpabanggit ng pangalan matapos ihain kay Pangulong Arroyo ang shortlist ng kandidato bilang bagong defense chief. Sa pagtataya ng opisyal, malamang katigan ng Pangulo ang rekomendasyon ng Feliciano Commission dulot nang malawakang kahilingan ng maraming sektor na sibilyan ang italaga sa defense portfolio. &amp;quot;Malaki ang posibilidad na sibilyan ang italaga sa defense portfolio dahil mas kinakatigan ni Pangulong Arroyo ang kahilingan ng nakakarami tulad ng mga naunang desisyon nito sa mga pambansang isyu,&amp;quot; giit ng opisyal. Sinabi naman ni dating DND Secretary Avelino &amp;quot;Nonong&amp;quot; Cruz na makabubuting isang abogado ang maitalaga sa naturang posisyon dahil malalim ang pag-uunawa nito sa batas na siyang higit na kailangan sa pagpapatuloy ng implementasyon ng AFP Modernization Act. (Lilia Tolentino)</body>
<link>http://www.philstar.com/Article.aspx?articleId=378417&amp;publicationSubCategoryId=92</link>
</article>
<article>
<title>PNP naghahanda na sa worst case scenario sa 2007 elections</title>
<author></author>
<date>
<month>January</month>
<day>05</day>
<year>2007</year>
</date>
<body>Naghahanda na ang Philippine National Police (PNP) sa pinangangambahang madugong scenario ng 2007 elections sa bansa. Ayon kay PNP Chief Director Gen. Oscar Calderon, kasado na ang security measures na ipatutupad ng Task Force HOPE (Honest, Orderly and Peaceful Elections) na ang trabaho ay hinati sa pre-election, election day at post-election periods. Sa pre-election period ay magtatatag ng pinalakas na checkpoint ang pulisya, ipatutupad ang gun ban at lalansagin ang mga private armies ng mga pulitiko habang mahigpit ring babantayan ang mga polling precints. (Joy Cantos)</body>
<link>http://www.philstar.com/Article.aspx?articleId=378418&amp;publicationSubCategoryId=92</link>
</article>
<article>
<title>Magarbo, magastos na ASEAN Summit binatikos</title>
<author></author>
<date>
<month>January</month>
<day>05</day>
<year>2007</year>
</date>
<body>Muling tinuligsa kahapon ng mga partylist representatives ang magarbo at magastos na paghahanda sa gaganaping 12th Association of Southeast Asian Nations (ASEAN) Summit sa Cebu. Sinabi nina Bayan Muna Reps. Teddy Casino, Satur Ocampo, Joel Virador, Gabriela Rep. Liza Maza at Anakpawis Rep. Crispin Beltran at Rafael Mariano na gumastos ang national government at Cebu Provincial Government ng P17.1 bilyon para sa pagho-host sa naturang summit. Ang budget ay inilaan para sa rehabilatasyon ng kalsada, pagpapaganda ng ceremonial route mula Cebu Mactan Airport hanggang sa venue at tutulugan ng mga delegado at demolisyon ng mga squatters doon. Mahigit sa 1,500 mahihirap na pamilya na nakatira sa daraanan ng mga delegado ang naapektuhan dahil sa naganap na demolisyon. Sinabi ng mga mambabatas na mas kapaki-pakinabang kung inilaan ang pondo sa social services tulad ng health, education at pabahay sa mga residente ng Cebu. Hiniling din ng mga kongresista na magsagawa nang auditing sa ginastos ng pamahalaan sa naturang summit dahil karapatan ng publiko na malaman kung magkano at papaano ginastos ang pondo dito. (Malou Escudero)</body>
<link>http://www.philstar.com/Article.aspx?articleId=378419&amp;publicationSubCategoryId=92</link>
</article>
<article>
<title>Dagdag sahod ng mga sundalo itutulak ni Trillanes</title>
<author></author>
<date>
<month>January</month>
<day>05</day>
<year>2007</year>
</date>
<body>Dagdag na sahod para sa mga ordinaryong sundalo ang isa sa mga panukalang itutulak ni Magdalo leader Navy Lt. Senior Grade Antonio Trillanes IV sakaling palarin ito sa Senado. Ito ang inihayag ng abogado ni Trillanes na si Atty. Reynaldo Robles kaugnay sa pagsabak ng Magdalo leader sa halalan sa Senado sa darating na Mayo. Ayon kay Robles, uunahin ni Trillanes na itaas ang subsistence allowance ng mga sundalo sa P150 bawat araw mula sa kasalukuyang P60 bawat araw. Nais din aniya ng batang sundalong Magdalo na itaas ang combat duty pay ng mga Marines at Army ground troops sa 25 percent ng kanilang base pay mula sa kasalukuyang P240 bawat buwan. Ang kasalukuyang base pay ng isang private sa AFP ay pumapatak lamang sa P6,000. Bukod pa dito, nauna nang inihayag ni Trillanes sa pamamagitan ng internet ang mga plano nitong pagbabago at mga panukalang nais isulong sakaling sya ay palarin sa pagka senador, lalo na ang mga usapin ukol sa sundalo. Ayon sa kanyang &amp;quot;Proposed legislative agenda,&amp;quot; seryoso nitong isusulong ang isang tunay na modernisasyon sa AFP na makakasapat sa pangangailangan ng organisasyon at ng bansa. Nais din ni Trillanes na bawasan ang mga heneral sa AFP upang mabawasan ang gastusin sa mga opisyal ng military at magamit ang pondo sa mas importanteng bagay. Bukod sa mga usaping pang-sundalo, kabilang din sa kanyang mga proposed legislations ang pagsugpo sa katiwalian, paglaban sa kahirapan, pagpapabuti sa peace and order, at iba pa na may kaugnayang sa edukasyon, kalusugan at social services. (Doris Franche)</body>
<link>http://www.philstar.com/Article.aspx?articleId=378420&amp;publicationSubCategoryId=92</link>
</article>
<article>
<title>Senior citizens nagpasalamat kay Recom</title>
<author></author>
<date>
<month>January</month>
<day>05</day>
<year>2007</year>
</date>
<body>Nagpahayag kahapon ng pasasalamat ang mahigit 2,000 senior citizens kay Caloocan City Mayor Enrico &amp;quot;Recom&amp;quot; Echiverri dahil sa pagbibigay sa kanila ng sapat na atensiyon at pangangalinga nang bigyan sila ng pagkakataon na pansamantalang pamunuan ng isang linggo ang bawat departamento sa buong city hall sa pagseselebra ng &amp;quot;Elderly Week&amp;quot; kamakailan. Nagbigay din ang mga ito ng 200-pages compilation ng mga mabubuting nagawa ni Echiverri bilang pagkilala sa mga magagandang nagawa ng alkalde sa kanila at sa buong lungsod. Sinabi naman ni Echiverri na ang lokal na pamahalaan sa kanyang pamamahala ay palaging magbibigay ng importansiya na naglalayong maprotektahan ang karapatan ng mga senior citizens.&amp;quot;It is also very important to honor the senior citizens of the city as they have also been very instrumental  during their times  in the development and progress of what we now see as a very progressive and reformed Caloocan ,&amp;quot; anang alkalde.</body>
<link>http://www.philstar.com/Article.aspx?articleId=378421&amp;publicationSubCategoryId=92</link>
</article>
<article>
<title>Sa pagbili ng gatas, pagkain, damit, gamot ng anak: Discount sa single parents</title>
<author>Ni Malou Escudero</author>
<date>
<month>January</month>
<day>06</day>
<year>2007</year>
</date>
<body>Isinusulong ngayon ni Gabriela Rep. Liza Maza sa Mababang Kapulungan ng Kongreso ang isang panukala na naglalayong mabigyan ng mas maraming benepisyo ang mga single parents. Nais ni Maza na maamiyendahan ang Solo Parents Welfare Act upang madagdagan ang mga benepisyong natatanggap ng mga magulang na mag-isang nag-aalaga sa kanilang anak. Sa kasalukuyan, ipinatutupad na ang pagbibigay ng pitong araw na leave sa la- hat ng single parents maliban pa sa mga regular na leave privileges na ipinagkakaloob sa mga empleyado. Sinabi ni Maza na kailangang tulungan ng gobyerno ang mga single parent na solo lamang na nagtataguyod ng kanilang anak. Nais ni Maza na mabigyan ng 10-porsiyentong discount ang mga single parents sa kanilang pamimili ng damit para sa kanilang anak mula sanggol ito hanggang dalawang taong gulang. Labing limang porsiyentong discount naman ang nais ding ibigay ni Maza para sa pagbili ng gatas ng bata, pagkain, at food supplements at 15% discount sa pagbili ng gamot at iba pang medical supplies. Sa sandaling maging isang ganap na batas, ang mga kompanya o indibidwal na hindi magbibigay ng diskuwento ay pag- mumultahin ng P50,000 sa unang offense, P100,000 sa ikalawa at P200,000 at pagpapasara ng kompanya sa ikatlong paglabag. &amp;nbsp;</body>
<link>http://www.philstar.com/Article.aspx?articleId=378557&amp;publicationSubCategoryId=92</link>
</article>
<article>
<title>12-0 sa Senatorial, siniguro ng oposisyon</title>
<author></author>
<date>
<month>January</month>
<day>06</day>
<year>2007</year>
</date>
<body>Siniguro kahapon ng oposisyon na bobok- yain nila ang administrasyon sa gaganaping senatorial race sa Mayo 2007. Sa ginawang pagpupulong ng United Opposition (UNO) sa Club Filipino sa Greenhills, San Juan, naniniwala si Makati Mayor Jejomar Binay, pangulo ng UNO na wala ni isa man sa kandidato ng administrasyon ang makakapasok sa &amp;quot;magic 12&amp;quot; ng senatorial race. Ganito rin ang sinabi ni San Juan Mayor JV Ejercito, convenor ng UNO, na kung ibabase sa mga nakaraang survey ay siguradong mahihirapan ang mga kandidato ng administrasyon na tapatan ang lakas ng mga kandidato ng oposisyon. &amp;quot;Ilalampaso ng oposisyon ang kandidato ni GMA na halos lahat ay mayroong masamang rekord sa gobyerno,&amp;quot; saad ni Mayor Ejercito, isa sa napipisil ng oposisyon bilang pambatong senador. Gayunman, nabigong ihayag ng UNO ang kanilang official lineup para sa kanilang senatorial ticket. Ilan sa mga inaasahang tatakbo sina Loren Legarda, Teofisto Guingona, Tito Sotto, JV Ejercito, Sen. Panfilo Lacson, Rep. Francis Escudero, Rep. Allan Peter Cayetano, Atty. Aquilino Pimentel III at Gringo Honasan. Pinagpipilian din para kumandidato sina Tessie Oreta, John Osme&amp;ntilde;a, Senate President Manny Villar, Sen. Ralph Recto, Sen. Kiko Pangilinan at actor Richard Gomez. (Edwin Balasa)</body>
<link>http://www.philstar.com/Article.aspx?articleId=378563&amp;publicationSubCategoryId=92</link>
</article>
<article>
<title>Gonzalez kay Jinggoy: Tumakbo ka sa Iloilo!</title>
<author></author>
<date>
<month>January</month>
<day>06</day>
<year>2007</year>
</date>
<body>Sa halip na patulan ang patutsada ni Sen. Jinggoy Estrada, hinamon ni Justice Secretary Raul Gonzalez ang senador na tumakbong kongresista sa Iloilo, ang teritoryo ng kalihim. Ayon kay Sec. Gonzalez, wala umanong karapatan si Sen. Estrada na siyay hamunin na tumakbo sa pagka-senador. &amp;quot;Who is he to chal-lenge me? I have my own agenda,&amp;quot; ani Gonzalez. Una nang nagpahayag si Gonzalez kamakalawa na ang senatorial line-up ng mga taga-oposisyon ay amoy-lupa na tulad ni dating Vice Pres. Teofisto Guingona at sakaling magwagi ang kanilang hanay ay mapupuno umano ang Senado ng ancient senators. Sinagot ito ni Jinggoy na tumakbo na rin si Gonzalez sa pagka-senador lalot maituturing na rin itong ancient senator. Ayon naman kay House Minority Leader Francis Escudero, karapatan ng sinumang kuwalipikadong kumandidato ang sumali sa eleksiyon at mamamayan pa rin ang magdedesisyon kung sino ang dapat na manalo sa mga kandidato ng oposisyon at administrasyon. Sinabi pa ni Escu-dero na malaki ang paggalang niya kay Guingona at nararapat naman itong isama sa kanilang senatorial slate sakaling magdesisyon na tumakbong senador. Sa ngayon anya ay hindi na nila pinagtutuunan ng atensiyon ang mga sinasabi ni Gonzalez laban sa mga kandidato ng oposisyon dahil nag-iisa lamang ang boto ni Gonzalez. (Grace dela Cruz/Malou Escudero)</body>
<link>http://www.philstar.com/Article.aspx?articleId=378570&amp;publicationSubCategoryId=92</link>
</article>
<article>
<title>Balimbing bawal sa admin</title>
<author></author>
<date>
<month>January</month>
<day>06</day>
<year>2007</year>
</date>
<body>Hindi papayag ang Malaca&amp;ntilde;ang na makasama sa tiket ng administrasyon ang mga kandidatong tinaguriang &amp;quot;dual citizenship&amp;quot; o yung mga balimbing. Ayon kay Presidential Political Adviser Gabriel Claudio, ang kailangan nilang kandidato ay isang tapat sa administras-yon at hindi iyong sa dakong huli ay babaligtad. Inihayag ni Claudio na sa mga nakaraang administrasyon, ang administration ticket ay nagkaroon ng tinatawag na &amp;quot;guest candidates&amp;quot; mula sa oposisyon dahil naniniwala ang mga ito na malakas ang makinarya ng administration party kaya malaki ang kanilang tsansang manalo sa halalan. Ngayon ay maraming kandidato mula sa ibat ibang partido ang luma-lapit sa kanila para makabilang sa administration ticket, kaya nilinaw ni Claudio na walang lugar para sa &amp;quot;political butter-fly&amp;quot; sa kanilang hanay. Wala pang official lineup ang administrasyon mula sa local, House at Senate. Malayo pa naman anya ang huling araw ng pagsusumite ng kandidatura na magsisimula sa Enero 14-Pebrero 12, 2007. Pero kasama sa lineup ng administrasyon sina Rep. Prospero Pichay, Rep. Prospero Nograles, Rep. Ace Barbers, Rep. Miguel Zubiri, Health Sec. Francisco Duque, Tourism Sec. Ace Du-rano, Tesda chief Bobby Syjuco, Sens. Joker Arroyo, Ralph Recto at Kiko Pangilinan, gayundin si Presidential chief of Staff MikeDefensor. (Lilia Tolentino)</body>
<link>http://www.philstar.com/Article.aspx?articleId=378577&amp;publicationSubCategoryId=92</link>
</article>
<article>
<title>P10-B para sa AFP modernization</title>
<author></author>
<date>
<month>January</month>
<day>06</day>
<year>2007</year>
</date>
<body>Naglaan ang gobyerno ng P10 bilyong pondo para mapabilis ang modernization program ng Armed Forces of the Philippines (AFP). Sinabi ni Pangulong Arroyo sa kanyang pagdalo sa New Years Call sa Camp Aguinaldo na inutos na niya ang agarang pagpapalabas ng naturang halaga para sa AFP upag makatugon ito sa kasalukuyang hamon ng panahon laban sa insureksiyon at terorismo. &amp;quot;We were able to save enough funds for the delivery of enhanced basic services and infrastructure, including the AFP modernization program. It may have been implemented late due to lack of funds but now we have enough funds,&amp;quot; wika ng Pangulo. Kasama sa programa ang mahigit P700 milyon para sa pag-renovate ng mga barkong pandigma ng Navy at pagbili ng isang beechcraft islander na gagamitin sa search at rescue operations. Tinalakay din sa pulong ang kasalukuyang estado ng giyera laban sa New Peoples Army (NPA) kaugnay ng itinakdang palugit sa pagdurog sa limang itinuturing na balwarteng lugar ng mga rebelde para tuluyang mawasak ang komunistang kilusan sa pagsapit ng 2010. (Lilia Tolentino/Joy Cantos)</body>
<link>http://www.philstar.com/Article.aspx?articleId=378581&amp;publicationSubCategoryId=92</link>
</article>
<article>
<title>Kaso vs Piatco at Fraport, ituloy</title>
<author></author>
<date>
<month>January</month>
<day>06</day>
<year>2007</year>
</date>
<body>Kinondena ni Atty. Jose Bernas ang Department of Justice (DOJ) sa gina- wa nitong pagbasura sa kasong kriminal na isinampa laban sa mga opisyal ng Philippine International Air Terminal Corp. (PIATCO) at Fraport AG Frankfurt Airport World-wide (Fraport). Sa panayam kay Atty. Bernas, sinabi nito na handa na ang ihahain nitong motion for reconsideration matapos na ibasura ng prosecution ang reklamong paglabag sa Anti-Dummy Law at pagkuwestiyon sa ownership share ng Fraport sa Piat-co, ang kompanyang gumawa ng Ninoy Aquino International Airport (NAIA) 3. Si Bernas, kasama ang mga miyembro ng Concerned Lawyers for Moral and Effective Leadership (CLAMOR) ay hiniling sa DOJ na ipagpatuloy ang kasong kriminal laban sa mga opisyal ng Piatco at Fraport. Kasama ni Bernas si Ilocos Sur Rep. Salacnib Baterina na humaharang sa expropriation case na isinampa ng gobyerno sa multi-bilyong piso halaga ng NAIA 3 matapos na ibasura ng prosecution ang pag-amin ng Fraport na nakuha na nito ang 40 porsiyento mula sa Piatco. Sinabi pa rin ni Bernas na ang pag-amin ng Fraport ang siyang naging basehan ng National Bureau of Investigation (NBI) upang isampa ang kaso sa DOJ. (Grace dela Cruz)</body>
<link>http://www.philstar.com/Article.aspx?articleId=378584&amp;publicationSubCategoryId=92</link>
</article>
<article>
<title>Pagsuspinde sa IT fee ok sa Stradcom</title>
<author></author>
<date>
<month>January</month>
<day>06</day>
<year>2007</year>
</date>
<body>Sinang-ayunan ng Stradcom Corporation, ang IT provider ng&amp;nbsp; Land Transportation Office (LTO), ang desisyon ni LTO Chief&amp;nbsp; Reynaldo Berroya na pansamantalang suspendihin ang paniningil ng P50.00 rate adjustment para sa Private Emission Testing Center (PETC) Interconnectivity Project fees habang sinasaayos pa ng naturang kumpanya ang lahat ng technical problems ng sistema nito. Sinabi ni Stradcom president Cezar Quiambao, nadiskubre ng&amp;nbsp;&amp;nbsp; Stradcoms technical team na may kailangang i-re-evaluate sa kasalukuyang sistema ng disenyo ng PETC  ITF project upang higit itong maging mahusay sa anumang transaction handling. &amp;quot;Stradcom has tapped and engaged the services of top notch personnel from Stradcoms strategic partners to assist the company to enhance the current system of the LTO PETC-ITF&amp;nbsp; project,&amp;quot; paglilinaw ni Quiambao. Samantala, ang apat na four authorized IT providers tulad ng&amp;nbsp; ETCIT, Oaxis, Eurolink, RDMS ay nagsabi kay Berroya na sila ay magpapatupad ng digital cam image capture system sa lahat ng mga sasakyan sa loob ng tatlong buwan na dadaan sa PETCs upang tuluyan nang maglaho ang insidente ng non appearance sa tuwing sasailalim sa emission testing ang mga irerehistrong sasakyan. Wala naman itong dagdag na gastos sa panig ng gobyerno at sa mga may-ari ng sasakyan na iparerehistro sa LTO. Humingi din ng paumanhin si Quiambao sa motoring public sa naganap na slowdown ng PETC-ITF system sa nakalipas na tatlong araw bunsod ng naganap na technical problem. (Angie dela Cruz)</body>
<link>http://www.philstar.com/Article.aspx?articleId=378587&amp;publicationSubCategoryId=92</link>
</article>
<article>
<title>Ka-Tiket Ni Ali Atienza: Bagatsing, tatakbong bise ng Maynila</title>
<author></author>
<date>
<month>January</month>
<day>06</day>
<year>2007</year>
</date>
<body>Kinumpirma ni Manila Deputy Mayor Don Bagatsing na siya ang tatakbo bilang vice mayor ng Maynila ka-tiket ni Manila Sport Council (MASCO) chairman Ali Atienza na tatakbo naman bilang alkalde ng lungsod. Ito na ang pangalawang beses na pagtakbo ni Bagatsing bilang bise alkalde ng lungsod matapos itong maging running mate ni Manila Mayor Lito Atienza noong 2004 election sa ilalim ng Liberal Party. Si Bagatsing ay mula sa angkan ng mga pulitiko sa Sampaloc, Maynila at base sa survey ng Philippine Social research center (PSRC), siya ngayon ang nanguguna sa mga kandidato sa pagka-bise na may 26%, na sinundan nina District 1 Rep. Banzai Nieva, Manila Councilors Isko Moreno at Robert Ortega. Dahil dito, inaasahan na magiging maganda ang labanan hindi lamang sa pagka-mayor kundi maging sa bise. Matatandaan na lumutang ang pangalan ni peoples champ Manny &amp;quot;Pacman&amp;quot; Pacquiao na siyang tatakbo bilang running mate ni Ali Atienza subalit mariin itong pinabulaanan ng una. Gayunman, nagpahayag si Pacquiao ng buong suporta sa kandidatura ng huli. (Gemma Garcia)</body>
<link>http://www.philstar.com/Article.aspx?articleId=378588&amp;publicationSubCategoryId=92</link>
</article>
<article>
<title>10 JIs namataan sa Sulu</title>
<author></author>
<date>
<month>January</month>
<day>06</day>
<year>2007</year>
</date>
<body>May 10 miyembro ng Jemaah Islamiyah (JI) terrorist ang namonitor na nagtatago sa lalawigan ng Sulu. Ito ang inihayag kahapon ni Western Mindanao Command (WESMINCOM) Commander L/Gen. Eugenio Cedo sa isang ambush interview. Sinabi ni Cedo na ang nasabing mga JI terrorist ay nanggaling umano sa Cotabato at ngayoy nagtatago sa nasabing lalawigan, kaya sinelyo na ng militar ang kapaligiran ng Sulu. Ang nabanggit na JIs ay bahagi ng unang napaulat na 30 dayuhang terorista na namataan sa isang ilang na bahagi ng Central Mindanao, na pinaniwalaan nagsasanay ng mga bagong kasaping bandido sa paggawa ng mga high explosive bombs at mga kasanayan sa terorismo. Base sa intelligence findings, lumitaw na noong 2005, mula sa lalawigan ng Cotabato ay nakarating sa Sulu ang naturang 10 JIs upang suportahan ang ASGs na tila nababalaho na sanhi ng ginagawang mainitang opensiba ng militar laban sa kanila. (Cesar Cezar/Joy Cantos)</body>
<link>http://www.philstar.com/Article.aspx?articleId=378589&amp;publicationSubCategoryId=92</link>
</article>
<article>
<title>Tanggapan ng Gapo mayor bukas sa mahihirap</title>
<author></author>
<date>
<month>January</month>
<day>06</day>
<year>2007</year>
</date>
<body>Hindi bababa sa 23 bilang ng mga mamamayan ang tumanggap ng direktang tulong mula kay Olongapo City Mayor James &amp;quot;Bong&amp;quot; Gordon Jr. kaugnay ng ibat ibang suliranin na kanilang idinulog sa Office of the Mayor. Kaugnay nito, si Olongapo First Lady Anne Marie Gordon, sa ngalan ng alkalde ng lungsod, ay personal na iniabot ang mga Assistance to Individuals in Crisis Situation (AICS) sa mga kuwalipikadong mamamayan. Ang naturang assistance ay kinabibilangan ng financial, burial at medical assistance, gayundin ang pagpapahiram ng mga saklay at wheelchair para sa mga mamamayang may pinsala sa kanilang katawan. Kabilang din ang pagkakaloob ng &amp;quot;free boarding assistance&amp;quot; para sa mga transient individuals na nag-nanais nang makabalik sa kani-kanilang mga lalawigan sa ilalim ng &amp;quot;Balik Probinsya Program&amp;quot; ni Gordon. Ayon sa kanya, ang mga ipinamamahaging tulong ay ibinabase sa mga liham o personal na dumudulog sa kanyang tanggapan. Ang mga liham ay isinasailalim naman ng City Social Welfare and Development Office (CSWDO) sa isang assessment of pagsusuri upang makatiyak na ang mga mapapagkalooban ng tulong ay yung mga talagang nangangailangan na mamamayan.</body>
<link>http://www.philstar.com/Article.aspx?articleId=378590&amp;publicationSubCategoryId=92</link>
</article>
<article>
<title>Paglaya ni Erap ikinakasa!</title>
<author>Ni Lilia Tolentino</author>
<date>
<month>January</month>
<day>07</day>
<year>2007</year>
</date>
<body>Panahon na umano para palayain mula sa house arrest si dating Pangulong Joseph Estrada bilang isang hakbang tungo sa kapayapaan at pagkakasundo ng bansa. Sa isang press briefing sa Malaca&amp;ntilde;ang, sinabi ni Presidential Chief of Staff Mike Defensor na dapat nang bigyan ng kaluwagan ang dating Pangulo pagkaraan ng anim na taong pagkakakulong, subalit dapat ding linawing hindi ito nangangahulugan na absuwelto na siya at pinawalang-saysay na ang kasong plunder laban sa kanya. Ayon kay Defensor, naniniwala siya na panahon na para pakinggan ang mga panawagan para sa pagpapalaya kay Estrada mula sa house arrest para sa ikatatamo ng pambansang pagkakaisa. Unang iminungkahi ito nina Manila Mayor Lito Atienza, Philippine Commerce and Industry (PCI) chairman Miguel Valera at Employers Confederation of the Philippines (ECOP) president Sergio Luis Ortiz, Jr. na pawang nasa likod ng pagsusulong ng &amp;quot;covenant of unity&amp;quot; kabilang dito ang inisyatibo para sa pagpapalaya sa house arrest kay Erap. Sinabi ni Ortiz na maisasagawa ang pagpapalaya kay Estrada sa house arrest sa pamamagitan ng pagbibigay dito ng karapatang makapaglagak ng piyansa habang hinihintay ang hatol ng Sandiganbayan sa kanyang kasong plunder. Sa ilalim ng kasong plunder, ang isang akusado ay hindi pinapayagang makapagpiyansa.</body>
<link>http://www.philstar.com/Article.aspx?articleId=378734&amp;publicationSubCategoryId=92</link>
</article>
<article>
<title>Endorso kay Pichay lumalakas!</title>
<author></author>
<date>
<month>January</month>
<day>07</day>
<year>2007</year>
</date>
<body>Lumalakas ang panawagan na kumandidatong senador si Surigao del Sur Rep. Prospero Pichay kung saan inendorso ito ng mga mamamayan ng Ilocos at Mindanao para maging kinatawan nila sa Senado. Bagaman lumaki si Rep. Pichay sa Mindanao, may dugo itong Ilocano dahil ang ama niya ay galing sa bayan ng Magsingal, Ilocos Sur. Bukod sa Ilocos Sur, umiigting na rin sa Ilocos Norte ang suporta ni Pichay sa mga local chief executives at maging si Ilocos Sur Gov. Chavit Singson ay inendorso na rin para sa pagka-senador si Pichay. Lumakas ang panawagang tumakbo sa Senado si Pichay matapos mapasama ang pangalan nito sa lineup ng administrasyon sa senatorial slate. &amp;quot;Karapat-dapat si Pichay dahil marami na yang nagawa sa Kongreso,&amp;quot; pahayag nina Mayor Joseph de Lara ng Sorsona, Ilocos Norte at Mayor Arlene Favis ng Magsingal, Ilocos Sur. Nagpahayag naman ng pagsuporta ang lahat ng gobernador sa Mindanao kay Pichay. &amp;quot;Nawawalan na kasi ng boses ang Mindanao sa Senado kaya kailangan namin si Rep. Pichay upang maging senador at magsilbing boses ng mga taga-Mindanao,&amp;quot; ayon sa isang statement na pinalabas ng mga gobernador. Iginiit naman ng ilang grupo ng estudyante mula sa State Colleges and Universities na susuportahan nila si Pichay dahil bukod sa maraming batas ang nagawa, maunawain, matulungin at mapagkalinga ito sa mga kabataan. &amp;quot;Higit na nararamdaman namin ang kanyang pagkalinga sa kagalingan at pangangailangan ng kabataan. Siya ang karapat-dapat na kumatawan sa amin sa Senado,&amp;quot; giit pa ng asosasyon ng student councils sa naturang pamantasan.</body>
<link>http://www.philstar.com/Article.aspx?articleId=378747&amp;publicationSubCategoryId=92</link>
</article>
<article>
<title>Mas mahaba ang buhay ng babae sa lalaki  DOH</title>
<author></author>
<date>
<month>January</month>
<day>07</day>
<year>2007</year>
</date>
<body>Mas lumalamang na umano ang buhay ng mga kababaihan kaysa sa mga lalaki. Ayon kay Health Secretary Francisco Duque III, umaabot na sa 70 ang life expectancy ng tao subalit mas mahaba ang buhay ng mga babae na tumatagal ng 70 hanggang 71, kumpara sa mga lalaki na mula 60-61. Mas lamang umano ang buhay ng mga kababaihan dahil mas stress-out ang mga lalaki at mas mabigat din ang kinakaharap sa buhay. Subalit habang tumatagal umano ang buhay ay mas madali ng kapitan ng chronic disease ang tao tulad ng diabetes na sa kasalukuyan ay patuloy na ang paglaki ng bilang ng mga taong nagtataglay ng nasabing sakit. Nilinaw ng kalihim na ang paglaki ng bilang ng nagkakaroon ng diabetes ay dahil na rin sa lifestyle ng isang tao tulad ng kawalan ng disiplina sa pagkain at kawalan ng ehersisyo. Posible umanong dahil sa magandang health services at preventive program ng gobyerno kaya kaagad nagpapatingin sa doktor ang mga Pilipino at napapahaba ang buhay. Inihalimbawa ni Duque ang mga programang tulad ng hepatitis B vaccine na patuloy nilang isinasagawa kaya hindi na lumalala at agad naaagapan ang isang taong nagtataglay nito kaya hindi na nauuwi pa sa liver cancer. (Gemma Garcia)</body>
<link>http://www.philstar.com/Article.aspx?articleId=378748&amp;publicationSubCategoryId=92</link>
</article>
<article>
<title>Pagsibak sa Comelec supervisor pinagdudahan</title>
<author></author>
<date>
<month>January</month>
<day>07</day>
<year>2007</year>
</date>
<body>Nagpahayag ng pagdududa kahapon si Senate Minority Leader Aquilino Pimentel Jr. sa ginawang pagsibak ni Commission on Elections (Comelec) Chairman Benjamin Abalos Sr. kay Director Fernando Rafanan bilang supervisor ng Comelec-National Capital Region. Sinabi ni Sen. Pimentel na hindi niya maiwasang mag-isip na kaya sinibak si Rafanan apat na buwan bago ang eleksyon ay baka may niluluto na naman ang administrasyon. Ayon sa senador, maaring tinanggal sa puwesto si Rafanan dahil kilala itong tapat sa kanyang trabaho at baka mabulilyaso ang plano ng administrasyon na makapandaya sa darating na halalan. Maaari rin umanong sagabal ang Comelec Director sa ginawang pagbuhay ng Union of Local Authorities of the Philippines (ULAP) sa peoples initiative kaya inalis ito sa puwesto at inilagay sa opisina ng Comelec chairman sa &amp;quot;floating status&amp;quot;. &amp;quot;Chairman Abalos should put Comelec director Rafanan back to his NCR post. Removing him now will be highly suspicious,&amp;quot; wika ni Pimentel. Noong 2004 elections ay ipinalipat ni dating Comelec Commissioner Virgilio Garcillano si Rafanan sa Eastern Visayas matapos na sirain nito ang mga oversized billboards, streamers at posters ng ilang kandidato. Biyernes umano ibinaba ni Abalos ang order kay Rafanan na lisanin ang puwesto sa NCR upang manatili na lamang sa main office bilang &amp;quot;floating status.&amp;quot; (Rudy Andal)</body>
<link>http://www.philstar.com/Article.aspx?articleId=378759&amp;publicationSubCategoryId=92</link>
</article>
<article>
<title>Mca&amp;ntilde;ang atras na rin sa pagrebisa sa VFA</title>
<author></author>
<date>
<month>January</month>
<day>07</day>
<year>2007</year>
</date>
<body>Umatras na ang Malaca&amp;ntilde;ang sa planong pagrerepaso ng nilalaman ng Visiting Forces Agreement (VFA) matapos tanggihan ng Amerika ang naturang panukala. Sa isang pahayag, sinabi ni US Embassy spokesman Matthew Lussenhop na lubhang maaga pa para magsagawa ng pormal na pagrebisa sa VFA dahil hindi pa nadedesisyunan ang apela ni convicted rapist Lance Corporal Daniel Smith sa 40 taong pagkabilanggo na inihatol sa kanya ng Makati court kaugnay sa Suvic rape case. Sa panayam kay Executive Secretary Eduardo Ermita, mas makabubuting isagawa ang anumang planong &amp;quot;pag-amyenda&amp;quot; sa malalabong probisyon sa VFA kapag tapos na ang isyu kay Smith upang maiwasang maulit ang hindi pagkakaunawaan sa pagitan ng Pilipinas at Amerika. Nilinaw pa ni Ermita na ang balaking ito ay walang intensiyong buwagin ang kasunduan na siyang basehan ng RP-US joint military exercises. (Lilia Tolentino)</body>
<link>http://www.philstar.com/Article.aspx?articleId=378760&amp;publicationSubCategoryId=92</link>
</article>
<article>
<title>Terrorist attack sa ASEAN Summit itinanggi ng PNP</title>
<author></author>
<date>
<month>January</month>
<day>07</day>
<year>2007</year>
</date>
<body>Itinanggi ng Philippine National Police (PNP) na target ng teroristang grupo ang 12th ASEAN Summit na gagawin sa Cebu sa susunod na linggo. Inihayag ito ni PNP spokesman Chief Supt. Samuel Pagdilao kaugnay sa report na may ilang grupo na nais sirain at guluhin ang Asean meeting ng isang pinaghihinalaang Vietnamese-American bomber. &amp;quot;There are no specific threats against the gathering and its participants at this time,&amp;quot; pahayag ni Pagdilao. Tiniyak ni Pagdilao na may kaukulang seguridad sa Cebu International Convention Center (CICC) na pagdarausan ng summit gayundin ang mga lansangan papunta dito at sa mga lugar na titirahan ng mga dadalo. Magtataas ng alert level ang PNP bago magsimula ang summit sa January 10. (Angie dela Cruz)</body>
<link>http://www.philstar.com/Article.aspx?articleId=378765&amp;publicationSubCategoryId=92</link>
</article>
<article>
<title>100,000 flying voters sinubpoena ng Comelec</title>
<author></author>
<date>
<month>January</month>
<day>08</day>
<year>2007</year>
</date>
<body>Nakatakdang ipatawag ng Commission on Elections (Comelec) ang mahigit 100,000 mga hinihinalang &amp;quot;flying voters&amp;quot; matapos na mahuli silang dalawang beses na nagparehistro para sa darating na May 2007 elections. Sinabi ni Comelec Chairman Benjamin Abalos Sr. na nagparehistro ang mga ito sa ibat ibang lugar sa Metro Manila at may matibay na ebidensiya umano ang Comelec laban sa 100,000 mga nagparehistro na kanilang pinadalhan na ng &amp;quot;subpoena&amp;quot; upang magpaliwanag kung bakit sila hindi dapat sampahan ng kaso sa korte. Ngunit sinabi ni Abalos na marami sa mga ito ay hindi sinasadya dahil sa paglipat ng tirahan ng mga botante at muling pagpaparehistro sa kabila na hindi pa nabu-bura ang pangalan nila sa dating presinto. Kabilang naman sa mga lugar na kinakitaan ng iligal na pagpaparehistro ang mga lungsod ng Mandaluyong, Pasig City at San Juan. Inaasahan naman na marami pang &amp;quot;flying voters&amp;quot; ang madadakip ng Comelec dahil sa paggamit nila ngayong eleksiyon ng &amp;quot;data capturing machines&amp;quot; na marerekord ang litrato at iba pang datos ng isang botante. Makakaluwag rin umano ito sa mga botante dahil sa hindi na kailangan magdala pa ng kailangang identification card (ID) para maberipika ang kanilang pagkakakilanlan. Idinagdag rin nito na tatagal pa ng da-lawa hanggang tatlong linggo bago madetermina ng Comelec ang eksaktong bilang ng mga botante para sa 2007 elections. Sa kabila umano na natapos na ang registration nitong Dis. 31, 2006 ay may mga ibang lugar naman na binigyan nila ng hanggang Enero 7 para makumpleto ang kanilang mga dokumento. (Danilo Garcia)</body>
<link>http://www.philstar.com/Article.aspx?articleId=378901&amp;publicationSubCategoryId=92</link>
</article>
<article>
<title>800,000 trabaho para sa Pinoy hanggang 2009</title>
<author></author>
<date>
<month>January</month>
<day>08</day>
<year>2007</year>
</date>
<body>Inihayag ni Labor Secretary Arturo Brion na tinatayang 800,000 trabaho sa ibayong dagat ang nakalaan na para sa mga Pilipinong manggagawa, propesyunal man o &amp;quot;skilled workers&amp;quot; hanggang 2009. Sinabi ni Brion na ang naturang mga trabaho ay buhat sa sektor ng telekomunikasyon, information technology, medikal, turismo at konstruksiyon. Sa datos ng DOLE, planong ipadala ang may 1.9 milyong Pinoy sa Gitnang Silangan, Asya at Europa sa matataas na uri ng trabaho. Kasalukuyan umanong umaabot na sa 1.09 milyong Pilipino ang nagtatrabaho ngayon sa ibayong dagat sa kanilang datos nitong Dis. 31, 2006. Nangunguna sa nangangailangan ng higit isang milyong trabaha-dor ang Saudi Arabia. Kailangan nito ng mga inhinyero, welders, pipe fitters at surveyors dahil sa konstruksiyon ng apat na naglalakihang lungsod na kasinlaki umano ng Dubai sa UAE. Target ng Pilipinas na makuha ang 25% o 360,000 sa kakailanganing manggagawa para sa mga OFW. Nangangailangan naman ang Japan ng 10,000 marine officers, computer designers, care designers at telecom engineers. Samantala ang China, Malaysia at Singapore ay kailangan ng mga trabahador para sa kanilang turismo habang ang Brunei naman ay kailangan ng mga trabahador na may kaalaman sa natural gas at petrochemical sector. Nakatakdang buwagin naman ng DOLE ang dalawang satelilte offices nito sa dalawang dayuhang bansa na hindi muna binanggit ang pangalan dahil sa hindi na ito mapakinabangan ng Pilipinas. Lumabas na bumagsak ang dalawang satellite office sa per capita income na naiuuwi nito sa Pilipinas, deployment rate ng mga OFW at pagtulong sa mga proble-madong OFW. Sa kabila nito, magbubukas naman ang Pilipinas ng dalawang satellite offices sa Australia at sa isang isla sa Carribean na nagiging destinasyon na rin ng mga manggagawang Pinoy tulad ng mga nurses at caregivers. (Danilo Garcia)</body>
<link>http://www.philstar.com/Article.aspx?articleId=378914&amp;publicationSubCategoryId=92</link>
</article>
<article>
<title>Pagtakbo ni Drilon sa Iloilo pinaghahandaan ni Gonzalez</title>
<author></author>
<date>
<month>January</month>
<day>08</day>
<year>2007</year>
</date>
<body>Madidiskuwalipika lamang si Sen. Franklin Drilon sakaling ituloy nito ang pagkandidato sa congressional race sa Iloilo City dahil sa isyu ng residency. Ito ang naging babala ni Justice Secretary Raul Gonzalez sa nakikitang plano ng senador na tumakbo sa lone district ng Iloilo City, ang balwarte at planong takbuhan din ng kalihim. Tiniyak ni Gonzalez na hindi siya natatakot na sagupain ang pagtakbo ni Drilon sa lugar kung saan naging kinatawan ang kalihim bago pa man ito maupong Justice chief. Nabatid na nasa ikalawang termino na ngayon si Drilon bilang senador at kung itutuloy nito ang pagtakbo sa House of Representatives ay posibleng makalaban nito ang kalihim o ang anak nitong si Iloilo incumbent Rep. Raul Gonzalez Jr. Wala umanong katibayan si Drilon na may intensiyon itong manirahan o bumalik sa lalawigan ng kanyang ina sa Iloilo City. Gayunman, pinaghahandaan nila umano ang pagbabalik ni Drilon. Aminado si Gonzalez na ang tanging batayan niya na interesado si Drilon sa pulitika ng Iloilo ay nang magparehistro ito roon sa unang pagkakataon. Nabatid na sa San Juan nakatira ang senador. Inihalintulad ni Gonzalez ang kaso ni Sen. Panfilo Lacson sa kaso ni Drilon, na nagnanais tumakbo sa Maynila bilang alkalde subalit umatras matapos magkaroon ng residency problem. Ipinangangalandakan pa ni Gonzalez na sa 180 barangays sa Iloilo City, 170 nito ang kanyang mga taga-suporta. &amp;quot;I can call even 25,000 people within five hours in my hometown,&amp;quot; pagmamalaki ni Gonzalez. Gayunman, hindi pa nakakapagdesisyon ang kalihim kung iiwan ang kanyang puwesto bilang DOJ chief o hayaan ang anak na kongresista ang tumakbong muli sa kanyang ika-2 termino. (Ludy Bermudo)</body>
<link>http://www.philstar.com/Article.aspx?articleId=378915&amp;publicationSubCategoryId=92</link>
</article>
<article>
<title>Sweep sa Senado, Kamara boladas lang daw ng oposisyon</title>
<author></author>
<date>
<month>January</month>
<day>08</day>
<year>2007</year>
</date>
<body>&amp;quot;Pambobola!&amp;quot; Ganito inilarawan ng mga Kongresistang kaalyado ni Pangulong Arroyo ang pagyayabang na ginawa ng oposisyon na kaya nitong kunin ang 12 puwesto sa Senado at 100 naman sa upuan ng mga mambabatas sa Mababang Kapulungan ng Kongreso. Sa pinagsamang pahayag, sinabi nina Ba-guio City Rep. Mauricio Domogan at Isabela Rep. Edwin Uy, isa umanong suntok sa buwan ang ipinagyayabang ng oposisyon para lamang mapagtakpan ang katotohanan na wala itong matatag na makinaryang maaring gamitin sa darating na halalan sa Mayo. &amp;quot;Thats only in their dreams. Apparently they are being misled by their own propaganda and their hunger for power is causing all these hallucinations about a landslide win. They should wake up to the reality that the nation is moving forward under President Arroyo&amp;quot;, pahayag pa ni Domogan. Samantalang pinagtawanan din nina Domogan at Uy bilang isang palabas ang isinasagawang pagpupulong ng oposisyon noong isang linggo. Ayon sa mga kaalyado ng Pangulo kagahamanan na makabalik sa pampulitikang kapangyarihan ang tanging layunin ng isinasaga-wang show of force ng United Opposition. Idinagdag pa ni Domogan na walang puwersa ang oposisyon para maipagwagi ang darating na halalan dahil bigo ang mga ito na magharap ng alternatibong plataporma de gobyerno, ng isang katanggap-tanggap na lider sa kanilang hanay at ng isang makinar-yang gagamitin. (Malou Escudero)</body>
<link>http://www.philstar.com/Article.aspx?articleId=378926&amp;publicationSubCategoryId=92</link>
</article>
<article>
<title>2 bagong obispo itinalaga ni Pope Benedict XVI</title>
<author></author>
<date>
<month>January</month>
<day>08</day>
<year>2007</year>
</date>
<body>Nagtalaga ng dalawang bagong Obispo para sa Calbayog, Samar at Abra si Pope Benedict XVI nitong Biyernes ng gabi upang punan ang mga Dioceses sa bansa. Itinalaga ng Santo Papa sina Bishop Isabelo Caibon Abarquez sa Diocese ng Calbayog. Papalitan nito si Archbi- shop Jose Palma na naitalagang arsobispo ng Palo, Leyte. Inilagay naman sa Diocese ng Bangued, Abra bilang Obispo si Fr. Leopoldo Jaucian. Kasalukuyang naka- base si Father Jaucian sa Catholic Trade sa Sta. Cruz, Manila at papali- tan nito si Diocesan administrator Rev. Pablo Nilo Peig. (Danilo Garcia)</body>
<link>http://www.philstar.com/Article.aspx?articleId=378927&amp;publicationSubCategoryId=92</link>
</article>
<article>
<title>Baby 2 ulo, 3 paa!</title>
<author></author>
<date>
<month>January</month>
<day>09</day>
<year>2007</year>
</date>
<body>KORONADAL CITY - Nagulantang ang mga residente sa bayan ng Tantangan, South Cotabato matapos isilang ang isang sanggol na dalawa ang ulo, tatlo ang paa, subalit iisa ang puso at katawan nitong Sabado ng umaga. Ayon sa inang si Anna Marie Padua Cabang, 22, ng Barangay San Felipe, Tantangan bagaman hindi niya makumpirma ang kasarian ng sanggol dahil dalawa ang sex organ nito, isang pambabae at isang panlalaki, ay naniniwala siya na &amp;quot;kambal at hindi lang nagkahiwalay&amp;quot; ang kanyang mga anak. Sa pahayag ni Allan Mark Cabang, 26, ama ng sanggol, hindi makapaniwala ang buong pamilya na magkakaroon sila ng anak na may kakaibang hitsura. &amp;quot;Hindi kami makapaniwala na magiging ganoon ang anak namin. Kahit ano pa ang anyo niya, anak pa rin namin yung bata,&amp;quot; naluluhang pahayag ni Allan. Pinangalanan ng kanyang mga magulang ang two-head baby na Stephanie Anne at Stephen Mark. Ayon sa kumadronang si Ester Javing na nagpaanak kay Anna Marie, unang namatay si Stephanie Anne at pitong oras pagkaraan ay namatay na rin si Stephen Mark. Kinabukasan ay agad ding inilibing ang sanggol. Ayon sa mga kaanak, normal namang nagbuntis si Anna Marie at wala rin silang matandaang kakaibang pagkain o bagay na pinaglihian nito na maaaring makaapekto sa sanggol. (Ramil Bajo)</body>
<link>http://www.philstar.com/Article.aspx?articleId=379072&amp;publicationSubCategoryId=92</link>
</article>
<article>
<title>Nani Perez, misis pinakakasuhan ng graft, extortion, forgery</title>
<author></author>
<date>
<month>January</month>
<day>09</day>
<year>2007</year>
</date>
<body>Inirekomenda kahapon ni Ombudsman Merceditas Gutierrez na kasuhan si dating Department of Justice (DOJ) Sec. Hernando &amp;quot;Nani&amp;quot; Perez kasama ang asawa nitong si Rosario, bayaw na si Ramon Arceo at negosyanteng si Ernest Escaler. Ang kaso ay nag-ugat matapos na mapatunayan na may sapat umanong ebidensya na nag-uugnay sa pagkakasangkot ni Perez kaugnay sa $2M extortion charge na inireklamo ni dating 6th District Manila Rep. Mark Jimenez na idineposito nito sa Coutts Bank sa Hong Kong noong Pebrero 2001. Naging matibay din umano ang pahayag ni Jimenez na mismong ito ang nagdeposito ng nasabing pera sa naturang bangko na natuklasang dumaan umano kay Escaler bago napunta kay Perez. Base sa mga bank documents na nakalap ng Ombudsman, ipinakita umano ang ilegal na aksyon ni Perez nang hingan umano nito si Jimenez ng pera kapalit ng paglagda sa kontratang Industrias Metalurgicas Pescarmona Sociedad Anonima (IMPSA) deal kaugnay ng proyekto upang I-rehabilitate ang Kalayaan Hydro Plant sa Laguna. Sa panahon ni dating Pangulong Joseph Estrada, sinabi ni Jimenez na naging tulay ito upang maaprubahan ang IMPSA deal subalit tumanggin umano ang una dahilan sa kawalan ng sovereign guarantee. Nang maalis sa posisyon si Estrada ay inilapit umano ni Jimenez kay Pangulong Arroyo ang nasabing proyekto na pinirmahan naman ng huli. Samantala, ibinasura naman ng Ombudsman ang alibi ni Perez na nanggaling ang nasabing pera sa minana ng asawa nitong si Rosario at Arceo mula sa ibinentang lupain sa Batangas City subalit hindi naman ito nakasama sa kanilang statement of assets and liabilities. Naging maramdamin si Gutierrez na aksiyunan ang pagrerekomendang kasuhan si Perez dahil noong DOJ secretary pa ito ay si Gutierrez naman ang undersecretary nito. (Angie dela Cruz)</body>
<link>http://www.philstar.com/Article.aspx?articleId=379086&amp;publicationSubCategoryId=92</link>
</article>
<article>
<title>NP di papa-under sa Lakas-KAMPI</title>
<author></author>
<date>
<month>January</month>
<day>09</day>
<year>2007</year>
</date>
<body>Tinuldukan ni Senate President Manuel Villar Jr. ang panukalang tumakbo ang Nationalista Party (NP) sa ilalim ng koalisyon ng Lakas-KAMPI na partido ng administrasyon.Ayon kay Sen. Villar, na siya rin pangulo ng NP, hindi magpapa-under ang kanyang partido dahil may sarili rin itong prinsipyo kahit maliit na partido lamang pero handa naman itong makipag-alyansa sa iba pang partido. &amp;quot;Hindi na kami magpapa-under sa ibang partido na may sariling paninindigan. Hindi kami magpapa-under ngayon halimbawa sa Lakas, kampi-Lakas at iba pa dahil kami ay may sariling prinsipyo at kung ano ang maganda para sa aming partido maski kami ay maliit ay iyon ang aming gagawin&amp;quot; paliwanag ni Villar. Inamin din ni Villar na wala din siyang nakikitang problema sakaling magkaroon ng 3rd force, at iginiit nito na ang NP ay may kakayahang tumayong mag-isa dahil may mga nakalinya na rin silang mga kandidato sa lokal na level. Bukod kay Villar, matunog din ang pangalan ni Sen. Ralph Recto, at Rep. Allan Peter Cayetano na siyang bubuo sa line-up ng NP. Sina Villar at Cayetano ay inendorso ng kampo ni dating Pangulong Estrada. Sinabi ni Villar na ang negosasyon dito ay partido, pero kung nais naman ng kanyang kapartido na tumakbo sa ilalim ng administrasyon ay wala naman daw siyang magagawa. Iginiit din ni Villar na masyado pang maaga para magdeklara at malaki din ang magagastos kung maagap silang magpapahayag ng kanilang kandidatura. Aniya, uunahin muna nila ang pagpasa ng mga panukalang batas bago magsagawa ng kanilang mga pahayag sa pagtakbo. Dinagdag pa ni Villar na wala din siyang nakikitang problema kung makakasama ang partido ng dating Pangulo, dahil pinapairal naman niya sa NP ang konsultasyon sa kanilang grupo. (Rudy Andal)&amp;nbsp;</body>
<link>http://www.philstar.com/Article.aspx?articleId=379087&amp;publicationSubCategoryId=92</link>
</article>
<article>
<title>VFA commissioner nagresign</title>
<author></author>
<date>
<month>January</month>
<day>09</day>
<year>2007</year>
</date>
<body>Nagbitiw na sa kanyang puwesto si Zosimo Paredes, executive director ng Visiting Forces Agreement Commission, dahil sa umanoy magkaibang posisyon nila ni Pangulong Arroyo sa isyu ng paglilipat kay Lance Cpl. Daniel Smith sa custody ng US Embassy. &amp;quot;I took a position whch is diametrically opposed to that of the administration, so I cannot sit well anymore with them, pahayag ni Paredes. Bagaman sang-ayon si Paredes sa posisyon ng Pilipinas at Amerika na dapat manatili si Smith sa US custody habang naka-pending pa ang apela nito, subalit mali umano ang ating gobyerno nang agad nitong ilipat sa US Embassy si Smith ng walang pahintulot ng Korte. Ayon naman kay Executive Secretary Eduardo Ermita, tama lang na magbitiw sa puwesto si Paredes dahil isang pagsuway kay Pangulong Arroyo ang kanyang inasal. Sinabi ni Ermita na nasaktan ang Pangulo sa ginawa ni Paredes, subalit kailangan na nilang maghanap ng kapalit nito. (Lilia Tolentino)</body>
<link>http://www.philstar.com/Article.aspx?articleId=379098&amp;publicationSubCategoryId=92</link>
</article>
<article>
<title>Nicole umakyat na sa SC</title>
<author></author>
<date>
<month>January</month>
<day>09</day>
<year>2007</year>
</date>
<body>Umakyat na sa Supreme Court (SC) ang kampo ng Subic rape victim na si Nicole kaugnay sa biglang paglilipat ng kustodiya kay convicted rapist Daniel Smith. Sa 26-pahinang petition, hiniling ni Nicole sa pamamagitan ng abogado nitong si Atty. Evalyn Ursua na ipawalang-bisa ang kasunduang nilagdaan nina Foreign Affairs Secretary Alberto Romulo at US ambassador Kristie Kenny ukol sa custody ni Smith. Sinabi ng kampo ni Nicole na ideklarang labag sa Saligang Batas ang Article 5, paragraph 6 ng Visiting Forces Agreement (VFA) kung saan nakasaad na ang kustodiya sa sinumang US personnel ay agad na ipagkakaloob sa US authority mula sa kaganapan ng krimen hanggang matapos ang judicial proceedings. Nais pa rin ni Nicole na magpalabas ng warrant of arrest ang SC at atasang maglabas ang executive department sa pamamagitan ng DOJ at DFA na isilbi ang arrest order kay Smith upang mailipat sa pangangalaga ng Philippine government at makulong sa bilangguan ng Pilipinas. (Grace Amargo-dela Cruz)</body>
<link>http://www.philstar.com/Article.aspx?articleId=379099&amp;publicationSubCategoryId=92</link>
</article>
<article>
<title>Mga Pinay DH sa HK, pag-aaralin</title>
<author></author>
<date>
<month>January</month>
<day>09</day>
<year>2007</year>
</date>
<body>Balak ng isang kilalang eskwelahan na nakabase sa Hongkong na isulong ang &amp;quot;Sunday schooling&amp;quot; para sa mga Pinay domestic helpers sa naturang bansa bilang pagtulong nito sa karapatan ng bawat tao na magkaroon ng sapat na edukasyon. Ayon kay Professor Sidney To, presidente ng Wa Har College, karamihan sa mga Pinay na nagtatrabaho sa Hongkong ay may angking talino kaya sayang naman anya kung mahihinto ang kanilang pag-aaral. Si To ay kasalukuyang nasa bansa upang makipag-ugnayan sa gobyerno at sa mga ahensiyang may kinalaman sa edukasyon para sa kanilang hangaring makatulong sa mga Pinay DH sa Hongkong. Ang minumungkahi ng grupo ni To ay kung papayagan ang mga Pinay DH sa Hongkong ay maglaan ng oras sa araw ng Linggo para sa kanilang &amp;quot;special course session&amp;quot; na ibibigay ng Wa Har College. Ang Wa Har College ay may kasalukuyang tie-up na iskul, ang Wesleyan School sa nakabase sa Maynila.&amp;quot;Alam nating medyo masalimuot na usapin ito lalo na sa immigration law ng Hongkong dahil istrikto ito pagdating sa working visa. Pero susubukan nating pakiusapan sa tulong na rin ng mga opisyal ng Pilipinas,&amp;quot; wika ni To. Kung mangyayari ito, sinabi ni To na kaagad kukuha ang kanyang eskwelahan ng 100 Pinay DH scholars bilang panimula sa kanilang programa. Ilan sa mga kursong mapapakinabangan sa pagnenegosyo ang ituturo upang lubos nilang magamit ito pagbalik nila sa Pilipinas. (Edwin Balasa)</body>
<link>http://www.philstar.com/Article.aspx?articleId=379107&amp;publicationSubCategoryId=92</link>
</article>
<article>
<title>Class suit pinadidismis</title>
<author></author>
<date>
<month>January</month>
<day>09</day>
<year>2007</year>
</date>
<body>Hiniling kahapon ni First Gentleman Mike Arroyo sa Makati Regional Trial Court na ibasura ang class suit na isinampa laban sa kanya ng ilang kagawad ng media kasabay ng paghingi ng P54 milyong danyos sa mga ito. Sa pamamagitan ng kanyang abugado na si Ruy Alberto Rondain, sinabi ni Ginoong Arroyo na may 20 kadahilanan kung bakit dapat na madismis agad ang class suit. Kabilang rito ang hindi pagbabayad ng mga complainants sa class suit ng eksaktong filing fee at tangkang panlilinlang sa husgado, ayon kay Rondain. Pinuna ni Rondain na unang inilahad sa suit na humihingi ang bawat complainant mula kay Ginoong Arroyo ng P12.5 milyong danyos para sa kabuuang P487 milyon. Subalit sa prayer o katapusan ng suit, pinuna ng abugado na humihingi ang mga complainant ng kabuuang P12.5 milyon lamang. Sinabi pa ni Rondain na 26 sa mga inihabla ni Arroyo ang hindi sumama sa mga nagsampa ng class suit. Subalit humigit-kumulang sa 10 mamamayahag na hindi idinemanda ni Ginoong Arroyo ang sumama naman sa class suit. (Lilia Tolentino)</body>
<link>http://www.philstar.com/Article.aspx?articleId=379108&amp;publicationSubCategoryId=92</link>
</article>
<article>
<title>Buwis ng single parents at mga balo babawasan</title>
<author></author>
<date>
<month>January</month>
<day>09</day>
<year>2007</year>
</date>
<body>Upang lumiit ang binabayarang buwis, balak baguhin ng dalawang mambabatas ang personal exemptions ng mga single parents, widow at widower bilang tulong sa mga ito. Sa House Bill 6033 na inihain nina Reps. Luis Villafuerte (Camarines Sur) at Herminio Teves (Negros Oriental), nais ng mga ito na itulad sa married individual category ang personal exemption ng mga single parents, widow at widower na nahahanay sa head of the family category. Mula sa dating P25,000 exemption na ibinibigay sa mga single parents at mga balo o nawalan ng asawa, nais itong gawing P32,000 na siyang ibinibigay na exemption sa mga married individual. Idinagdag nina Teves at Villafuerte na dahil nawalan na ng partner sa buhay ang mga single parents, widow at widower, dapat mapagaan ang pagbabayad nila ng buwis bilang tulong ng gobyerno. (Malou Escudero)</body>
<link>http://www.philstar.com/Article.aspx?articleId=379110&amp;publicationSubCategoryId=92</link>
</article>
<article>
<title>Gov. Maliksi sinuspinde!</title>
<author>Ni Doris Franche&amp;nbsp;</author>
<date>
<month>January</month>
<day>10</day>
<year>2007</year>
</date>
<body>Ipinatupad na ni Interior and Local Government&amp;nbsp;Secretary Ronaldo Puno ang anim na buwang suspensiyon ni Cavite Governor Erineo &amp;quot;Ayong&amp;quot; Maliksi bunsod na rin ng kautusan ng Office of the Ombudsman na nagsasagawa ng imbestigasyon sa kasong administratibo na isinampa ni Vice Gov. Jonvic Remula kaugnay sa umanoy maanomalyang pagbili ng P7.5 milyong halaga ng bigas noong 2004. Ayon kay Puno, nagpalabas ang Ombudsman ng memorandum sa mga department heads na agad na ipatupad ang desisyon kung saan nakasaad na wala nang dapat pang pag-usapan hinggil sa suspensiyon nito. Matatandaang inutos ng Ombudsman noong April 7, 2006 na bakantihin ng gobernador ang puwesto nito, dahilan para magsampa ang huli ng petition for certiorari sa Supreme Court. &amp;quot;We are faced with a situation where the Ombudsman had issued a memorandum circular and a letter couched in general terms, saying that there is no more legal impediment to carry out the suspension order against Governor Maliksi,&amp;quot; ani Puno. Bagaman wala pang sagot ang SC sa petisyon ni Maliksi, sinabi ni Puno na kailangan ng maipatupad ang preventive suspension dahil kung hindi umano nila ito ipatutupad ay posibleng makasuhan sila ng dereliction of duty. Una nang nag-isyu ang Ombudsman ng preventive suspension laban kay Maliksi noong Agosto 15, 2005 kung saan inatasan din nito ang DILG na ipataw ang suspensiyon.&amp;nbsp; Gayunman, pansamantalang hindi ipinataw ng DILG ang suspension dahil hinihintay pa ang sagot ng SC sa motion for reconsideration na inihain ni Maliksi sa SC. Sa reklamo ni Remulla, maanomalya umano ang pagbili ng bigas dahil hindi dumaan sa anumang public bidding. Habang isinusulat ang balitang ito ay sinasabing nanumpa na bilang acting Governor ng Cavite si Remulla.</body>
<link>http://www.philstar.com/Article.aspx?articleId=379250&amp;publicationSubCategoryId=92</link>
</article>
<article>
<title>Prusisyon ng Nazareno payapa</title>
<author></author>
<date>
<month>January</month>
<day>10</day>
<year>2007</year>
</date>
<body>Daang libong deboto ng Poong Nazareno ang dumagsa kahapon sa prusisyon na umikot sa mga lugar ng Maynila. Bagaman may 54 kataong nasaktan, sinabi ng organizer at pamunuan ng Manila Police District (MPD) na tagumpay at payapa sa pangkalahatan ang parada dahil walang nagbuwis ng buhay. Nagsimula ang pagdiriwang sa isang misa sa Luneta Grandstand na pinangunahan ni Manila Cardinal Gaudencio Rosales. Bukod sa mga deboto, nasa misa rin si Vice Pres. Noli de Castro at ilang pulitiko. Mas kakaunti naman ngayon ang inulat na nasugatan habang iilan lamang ang nawalan ng malay dahil sa pagkahilo sa pagsisiksikan nang ilabas na ang imahe ng Nazareno sa Luneta at inumpisahang iparada. Sa pagtataya ng pulisya, umaabot sa higit 200,000 ang lumahok dahil na rin sa mas maluwang ang Quirino Grandstand at nakaantabay ang ilang mga deboto sa ibat ibang lugar. Naging epektibo rin laban sa pagtutulakan ang paglalabas ng mga replica ng imahe ng Nazareno kung saan nakuntento ang ilang deboto na ito na lamang ang lapitan at kanilang hawakan o mapunasan ng panyo. Pasado alas-8 kagabi ng tuluyan ng maipasok sa Simbahan ng Quiapo ang Poon ng Black Nazarene. (Gemma Amargo-Garcia/Danilo Garcia)</body>
<link>http://www.philstar.com/Article.aspx?articleId=379255&amp;publicationSubCategoryId=92</link>
</article>
<article>
<title>Perez, pinapakanta ang mga kasabwat</title>
<author></author>
<date>
<month>January</month>
<day>10</day>
<year>2007</year>
</date>
<body>Hinihikayat kahapon ng ilang mambabatas si dating Justice Secretary Hernando Perez na ikanta kung sinu-sino ang mga nakinabang sa kontrobersiyal na $470-million power plant deal na nilagdaan sa pagitan ng pamahalaan at Argentine firm IMPSA (Industrias Metallurgicas Perscarmona, SA). Ayon kay Bayan Muna Rep. Teodoro Casino, hindi kapani-paniwalang walang ibang nakinabang sa IMPSA deal. Sinabi pa ni Casino na hindi dapat pumayag si Perez na maging fall guy sa nasabing transaksiyon na siyang nadidiin ngayon dahil sa reklamong isinampa ni dating Manila Rep. Mark Jimenez. Ayon naman kay Bayan Muna Rep. Joel Virador, mas makakakuha ng simpatiya mula sa taumbayan si Perez kung ibubulgar nito at isusumbong ang mga nakinabang sa kontrata. Duda rin si Rep. Joel Villanueva sa timing nang pagsasampa ng kaso kay Perez dahil sa nalalapit na eleksiyon. Posible aniyang nais ng gobyernong Arroyo na pagandahin ang imahe sa publiko at ipakita na lumalaban sa korupsiyon kaya isinasakripisyo si Perez. Nauna rito, nilinaw ng Ombudman na walang kinalaman ang IMPSA deal sa kasong graft, extortion at falsification of public documents na isasampa laban kay Perez dahil ang kaso ay may kaugnayan sa pangongotong umano ng dating kalihim kay Jimenez upang hindi ito isama bilang akusado sa kasong plunder na kinakasangkutan ni dating Pangulong Joseph Estrada. Ang $470-million IMPSA deal ay ang rehabilitasyon ng 750-megawatt Calirya-Botocan-Calayaan power complex sa Laguna na na-finalized noong Estrada administration, pero nahinto nang mapatalsik ang dating pangulo. Natuloy ang kontrata sa ilalim ng gobyernong Arroyo. (Malou Escudero)</body>
<link>http://www.philstar.com/Article.aspx?articleId=379263&amp;publicationSubCategoryId=92</link>
</article>
<article>
<title>Obstruction of justice kay Gonzalez inilutang ni Lacson</title>
<author></author>
<date>
<month>January</month>
<day>10</day>
<year>2007</year>
</date>
<body>Nakahandang magsampa ng kasong obstruction of justice si Sen. Panfilo Lacson sa Office of the Ombudsman laban kay Justice Sec. Raul Gonzalez matapos iutos nitong &amp;quot;ipitin&amp;quot; ang dokumentong patungkol sa paper trail ng sinasabing $2 milyon suhol na tinanggap ni dating Justice Sec. Hernando Perez para sa IMPSA deal. Sa nakuhang dokumento ni Sen. Lacson, mayroong hand written note si Sec. Gonzalez na pansamantalang huwag munang ilabas ang nasabing dokumento na nagdedetalye ng pagdedeposito ng $2 milyon mula sa Caymans Island Bank patungo sa isang US bank, sa Coutts Bank sa Hong Kong hanggang sa maideposito ito sa Swiss bank. Nabuko lamang na nasa pangangalaga na ito ng DOJ matapos mag-request si acting Assistant Ombudsman Melchor Arthur Carandang sa paper trail ng account sa Coutts Bank kung saan ay tumugon naman ang DOJ pero naglagay ng hand written note si Gonzalez na &amp;quot;ipitin&amp;quot; muna kung hindi rin lamang kinakailangang ilabas na ang nasabing dokumento. Sa panig naman ni Sen. Jinggoy Estrada, dapat ay plunder ang isampang kaso kay Perez dahil $2 milyon o P100 milyon ang sangkot na halaga. Samantala, iginiit naman ni Gonzalez na si dating Rep. Mark Jimenez ang dapat masangkot sa kaso. Nilinaw kahapon ni Gonzalez na sa ilalim ng umiiral na batas, ang nanuhol at tumanggap ng suhol ay kapwa may malaking pananagutan sa batas. (Rudy Andal/Ludy Bermudo)</body>
<link>http://www.philstar.com/Article.aspx?articleId=379269&amp;publicationSubCategoryId=92</link>
</article>
<article>
<title>Unity ticket ayaw kagatin ng Palasyo</title>
<author></author>
<date>
<month>January</month>
<day>10</day>
<year>2007</year>
</date>
<body>Malamig ang Palasyo sa isinusulong ni Presidential Chief of Staff Mike Defensor na magkaroon ng &amp;quot;unity ticket&amp;quot; na kabibilangan ng mga kandidato ng administrasyon at oposisyon sa darating na May 14 elections. Ayon kay Defensor, suportado niya ang panawagan ng mga lider pulitikal ng administrasyon at oposisyon at gayundin ng mga lider ng simbahan at negosyante na palayain na sa house arrest si dating Pangulong Joseph Estrada na may kasong plunder laban sa Sandiganbayan. &amp;quot;My stand has not changed. There should be unity and reconciliation between the administration and opposition,&amp;quot; ani Defensor. Sinabi ni Defensor na bukas naman ang kaisipan ni Pangulong Arroyo sa panukalang unity ticket para malunasan ang problema ng bansa at mapanatili ang kaayusan at kapayapaan. Sa ilalim ng unity ticket, susuportahan ng administrasyon ang ilang kandidato ng oposisyon mula sa Senado hanggang lokal na posisyon. Pero inamin ni Defensor na ang matataas na political leader ng administrasyon ay hindi pa gumagawa ng pag-uusap sa panukala niyang ito. Sina DENR Sec. Angelo Reyes, Agriculture Sec. Arthur Yap at Tourism Sec. Joseph Ace Durano ay nagsabi nang hindi sila kakandidato sa Senado. Maging sina Secretary Eduardo Ermita, Presidential Spokesman Ignacio Bunye at Budget Sec. Rolando Andaya Jr. ay naunang naghayag ng kawalan ng interest na kumandidatong Senador. Mayroon na umanong listahan si Political Adviser Gabriel Claudio na binubuo ng 30 pangalan na pamimilian ng 12 kandidato ng administrasyon. Sinabi ng Palasyo na maaaring ipalabas ang senate slate sa susunod na linggo. (Lilia Tolentino)</body>
<link>http://www.philstar.com/Article.aspx?articleId=379272&amp;publicationSubCategoryId=92</link>
</article>
<article>
<title>Angara laglag sa senatorial ng oposisyon</title>
<author></author>
<date>
<month>January</month>
<day>10</day>
<year>2007</year>
</date>
<body>Ibinunyag ni Sen. Panfilo Lacson na hindi kabilang si Sen. Edgardo Angara ng Laban ng Demokratikong Pilipino (LDP) sa senatorial line-up ng United Opposition (UNO) at maging si Lt. Senior Grade Antonio Trillanes ay hindi din nababanggit kahit nagpahatid na ito ng pagnanais na tumakbo bilang senador. Buo na halos ang tentative line-up ng UNO at kabilang dito si dating Sen. Gregorio Honasan. Sabi ni Lacson, sobra-sobra kasi ang kandidato ng oposisyon kumpara sa administrasyon na hindi makabuo ng ticket dahil hanggang ngayon ay si Presidential Chief of Staff Mike Defensor pa lamang ang kumpirmadong tatakbo sa darating na senatorial race. Malalaman ang pinal na senatorial slate ng oposisyon sa sandaling maghain na sila ng kanilang certificate of candidacy sa susunod na buwan. (Rudy Andal)&amp;nbsp;</body>
<link>http://www.philstar.com/Article.aspx?articleId=379276&amp;publicationSubCategoryId=92</link>
</article>
<article>
<title>Nagbiro na may dalang bomba, mag-asawang Pinoy inaresto sa HK</title>
<author></author>
<date>
<month>January</month>
<day>11</day>
<year>2007</year>
</date>
<body>Inaresto at inilagay sa talaan ng blacklisted ng Hongkong Airport Police ang isang mag-asawang Pinoy matapos magbiro na may bomba ang kanilang dalang bagahe matapos silang sumakay sa eroplano sa HK patungong Maynila. Nabatid kay retired General Angel Atutubo, AGM for Security sa Manila International Airport Authorty (MIAA) na pinadalhan siya ng mensahe ng HK Airport Police na beripikahin ang background information ng mag-asawang sina Joselito at Jo Daza. Sinabi ni Atutubo, pasakay ng Cebu Pacific flight 5J-111 sa HK ang mag-asawa ng marinig umano ng flight attendant na si Joe David na may bomba raw ang bagahe ni Joselito. Bago pa lumipad ang eroplano ay inaresto ng HK authorities ang mag-asawa at agad kinasuhan. &amp;quot;Hindi ka puwedeng magbiro ng ganoon, kahit dito sa NAIA ay napakahigpit at marami na rin mga nagbibirong pasahero ang hindi pinasakay ng eroplano at kinasuhan. Ang kaligtasan ng mga pasahero ang importante,&amp;quot; sabi ni Atutubo. Hindi nagbigay ng iba pang detalye si Atutubo kung kailan babalik ang mag-asawa sa Pilipinas. (Butch Quejada)</body>
<link>http://www.philstar.com/Article.aspx?articleId=379408&amp;publicationSubCategoryId=92</link>
</article>
<article>
<title>ASEAN Summit: 2 trak ng itlog inalay para wag umulan sa Cebu</title>
<author></author>
<date>
<month>January</month>
<day>11</day>
<year>2007</year>
</date>
<body>Bilang pangontra umano sa bagyo o anumang masamang klima na posibleng dumapo sa pagdaraos ng 12th Association of Southeast Asian Nations (ASEAN) Summit ay nag-alay ng dalawang trak ng mga itlog at namili ng 500 payong ang mga opisyal sa Cebu. Ang mga itlog ay inialay ni Cebu Gov. Gwen Garcia sa Carmelite Sisters bilang bahagi ng pamahiin na maitataboy ang masamang panahon sa pamamagitan ng panalangin ng mga madre. Ayon kay Ambassador Marciano Paynor, secretary-general ng National Organizing Committee ng Summit, lahat ay ginagawa na ng mga lider ng Cebu para hindi na maulit ang pagkakasuspinde ng pulong na unang itinakda noong Disyembre 10-14. Ang 500 payong anya ay gagamitin ng lahat na lider at delegadong dadalo sakalit umulan. Simula pa noong Lunes, maulan na sa Metro Cebu kung kaya naghayag ng pangamba ang ilang opisyal na baka hindi na naman matuloy ang pulong. Pero sinabi ni Paynor na hindi na ipagpapaliban ang Summit, maulan man o hindi, dahil sa ibang bansa tuloy ang mahahalagang pulong kahit mayroong snow at tuloy din naman sa pagdalo ang mga lider dahil hindi kontrolado ng sinuman ang ulan o pagsama ng panahon. Samantala, todo alerto na ang puwersa ng Armed Forces of the Philippines (AFP) at Philippine National Police (PNP). Nabatid na may 5, 500 sundalo habang 7,000 pulis ang naatasang mangalaga sa regional leaders meeting. Bantay-sarado na rin ng Phil. Coast Guard (PCG) ang karagatan at mga pantalan na sakop ng isla ng Cebu upang matiyak na hindi ito magagamit ng mga terorista sa paghahasik ng kaguluhan. Samantala, hindi saklaw ang mga commercial planes ng ipinatutupad na &amp;quot;no-fly-zone&amp;quot; sa Cebu. (LiliaTolentino/Rose Tesoro/Joy Cantos/Danilo Garcia)</body>
<link>http://www.philstar.com/Article.aspx?articleId=379416&amp;publicationSubCategoryId=92</link>
</article>
<article>
<title>Erap docu pwede nang ipalabas</title>
<author></author>
<date>
<month>January</month>
<day>11</day>
<year>2007</year>
</date>
<body>Pumayag na ang Movie and Television Review and Classification Board (MTRCB) Appeals Committee na maipalabas ang documentary film ni dating Pangulong Joseph Estrada na &amp;quot;Ang Mabuhay Para sa Masa&amp;quot; pero nagbigay ng ilang kondisyon. Sa inilatag na kondisyon ng board, puwedeng ipalabas ang pelikula kung may pinal na desisyon na ang Sandiganbayan sa kasong plunder ni Estrada. Kung gusto naman ng producer na maipalabas na ito, dapat ibalanse ang pelikula at ilagay ang naging desisyon ng Korte Suprema hinggil sa legalidad ng paglilipat ng kapangyarihan kay Pangulong Arroyo mula kay Estrada noong Enero 2001. Binaligtad ng komite ang ipinataw nitong X-rating ng MTRCB sa 58 minutong TV program na nagtatanghal ng buhay ni Estrada mula nang pagkabata, bilang aktor, producer, bilang pulitiko hanggang sa mapababa siya sa puwesto. (Lilia Tolentino)</body>
<link>http://www.philstar.com/Article.aspx?articleId=379420&amp;publicationSubCategoryId=92</link>
</article>
<article>
<title>Nani pasok sa plunder</title>
<author></author>
<date>
<month>January</month>
<day>11</day>
<year>2007</year>
</date>
<body>Hindi kasong graft ang dapat na isampa laban kay dating Justice Secretary Hernando Perez kundi plunder. Ayon kay House senior deputy minority leader Alan Peter Cayetano, halos P100 milyon ang katumbas ng $2 milyon na kinotong umano ni Perez kay dating Manila Rep. Mark Jimenez at pasok na pasok aniya sa requirement ng plunder casena P50 milyon ang naturang kaso. &amp;quot;Many are asking why bribery and extortion and notplunder? Plunder is a non-bailable offense,&amp;quot; aniCayetano. Naniniwala si Cayetano na may mas &amp;quot;guilty&amp;quot; pa kaysakay Perez kaya maaari itong gamiting testigo ng estado at ituro kung sinu-sino ang nakinabang sa kontrobersiyal na IMPSA deal. Ayon naman kay Senate Minority leader Aquilino Pimentel Jr., dapat ay naging mas malalim pa ang ginawang imbestigasyon ng Ombudsman hinggil sa sinasabing IMPSA deal dahil marami pang personalidad ang posibleng sangkot dahil hindi lamang naman $2 milyon ang involved na suhol dito kundi $14 milyon. Hinamon ni Pimentel si Ombudsman Merceditas Gutierrez na ipakita nito ang talagang independence at fidelity ng kanyang tanggapan sa pamamagitan ng pag-aksyon din sa corruption complaints laban kay dating Agriculture Undersecretary Jocelyn &amp;quot;Joc joc&amp;quot; Bolante kaugnay sa P2.5 bilyong fertilizer fund scam. (Malou Escudero/Rudy Andal)</body>
<link>http://www.philstar.com/Article.aspx?articleId=379427&amp;publicationSubCategoryId=92</link>
</article>
<article>
<title>Satur nauubusan na ng propaganda  Gonzales</title>
<author></author>
<date>
<month>January</month>
<day>11</day>
<year>2007</year>
</date>
<body>Tinawanan lamang ni National Security Adviser Norberto Gonzales ang panibagong akusasyon sa kanya ni partylist Rep. Satur Ocampo at ilang makakaliwang grupo na ang adviser umano ang responsable sa mga paspaslang sa mga aktibista Ani Gonzales, posible umanong naubusan na ng propaganda si Ocampo at alam umano ng mambabatas na mga kaalyado nito ang mismong pumapatay sa mga kasamahan nila. &amp;quot;Blaming government is expected and they do that everytime someone is killed. But pinpointing me is ridiculous. Of all people in government, I should be the last one to be accused of promoting assassination of activists. I want communist leaders jailed, not killed,&amp;quot; paliwanag ng kalihim. Ayon pa kay Gonzales na kanyang itutuloy ang pagbuo ng Inter-Agency Legal Action Group (IALAG) upang maparusahan ang mga lider ng re-affirmist communist sa halip na mas maraming inosenteng mamamayan ang mapaslang. (Doris Franche)</body>
<link>http://www.philstar.com/Article.aspx?articleId=379429&amp;publicationSubCategoryId=92</link>
</article>
<article>
<title>Ambulansiya, trak ng bumbero libre sa toll fee</title>
<author></author>
<date>
<month>January</month>
<day>11</day>
<year>2007</year>
</date>
<body>Iginiit kahapon ng isang kongresista sa Toll Regulatory Board na ipatupad ang toll exemption sa ilang government vehicles na opisyal ang lakad katulad ng mga ambulansiya, trak ng bumbero, militar at pulisya dahil naaayon ito sa batas. Sa sulat na ipinadala ni Bulacan Rep. Wilhelmino Sy-Alvarado kay TRB Executive Director Manuel Imperial, ang toll exemption ng ilang sasakyan ng gobyerno ay nakapaloob sa Sec. 6 ng Presidential Decree 1112. Dahil sa sulat ni Alvarado, inutusan ni Imperial angToll Association of the Philippines (TAP) sa pamamagitan ni Executive Director Ramon Borromeo na agad na ipatupad ang exemption sa pagbabayad ng toll fees sa ilang sasakyan ng gobyerno. Pero dapat ang mga public ambulances at fire trucks ay opisyal ang lakad at ang mga sasakyan ng pulisya o militar ay makakapagpakita ng official trip tickets. Sinigurado ni Imperial na agad silang magpapalabas ng guidelines upang maisama sa exemption ang iba pang government vehicles na may &amp;quot;official business.&amp;quot; (Malou Escudero)</body>
<link>http://www.philstar.com/Article.aspx?articleId=379434&amp;publicationSubCategoryId=92</link>
</article>
<article>
<title>Libu-libong DH magra-rally</title>
<author></author>
<date>
<month>January</month>
<day>11</day>
<year>2007</year>
</date>
<body>Nakatakdang magsagawa ng malaking rally sa Lunes sa Liwasang Bonifacio ang libu-libong domestic helper bilang pagtutol sa mga bagong patakaran na ipinapatupad ng Department of Labor and Employment (DOLE) at Philippine Overseas Employment Administration (POEA). Layon ng rally na iparating ang kanilang karaingan kay Labor Secretary Arturo Brion kung saan tinututulan nila ang governing board resolution at memorandum circular ng POEA na naging epektibo noong nakalipas na Disyembre 16, gaya ng pagtataas ng suweldo mula sa US$200.00 na ginawang US$400.00, pagtakda ng edad na 25 sa mga DH, pagsasailalim sa kanila sa pagsusulit ng TESDA, pagsasanay ng lenguwahe at kultura ng OWWA. Sinabi ng mga domestic helpers, wala namang saysay ang sinasabing pagtataas ng suweldo dahil hindi muna isinangguni at pina-aprubahan sa gobyerno ng mga bansang tumatanggap sa kanila at hindi rin umano katanggap-tanggap sa kanilang mga employer. Anila, dapat umanong nagkaroon muna ng bilateral agreement upang matiyak na ang mas mataas na suweldo ay naaayon sa batas ng mga bansang kumukuha ng mga DH. (Mer Layson)</body>
<link>http://www.philstar.com/Article.aspx?articleId=379436&amp;publicationSubCategoryId=92</link>
</article>
<article>
<title>Pinoy workers sasanayin para maging World Class</title>
<author></author>
<date>
<month>January</month>
<day>11</day>
<year>2007</year>
</date>
<body>Upang mapunan ang mahigit isang milyong job demands sa ibat ibang bansa, sinisimulan nang sanayin ang mga Filipino workers. Sinabi kahapon ni Technology Educational and Skills Development Authority (TESDA) Director General Buboy Syjuco, nakipag-ugnayan na umano sila sa Technical-Vocational Educational and Training (TVET) upang mabigyan ng sapat na pagsasanay ang mga manggagawang Pinoy. Sa pakikipag-ugnayan ng TVET, tinalakay ang posibilidad na makapag-accommodate ng may 2,000 scholar para sa PGMA Train-for-work and Ladderized Education Program. Kabilang sa mga nakikinabang sa naturang scholarship ang mga mahihirap at magagaling na iskolar ng bayan. Ayon pa kay Syjuco, magsisilbing hamon para sa kanila na makapag-produce ng 1.62 million na world class Filipino Workers na kinakailangan sa ibat ibang bansa sa mundo. Ang 1.62 million na kinakailangang workers ay inihayag sa isinagawang Philippine Overseas Labor Office Conference. (Gemma Amargo-Garcia)</body>
<link>http://www.philstar.com/Article.aspx?articleId=379437&amp;publicationSubCategoryId=92</link>
</article>
<article>
<title>6 pang lugar sa Mdanao next target</title>
<author>Nina Joy Cantos At Lilia Tolentino</author>
<date>
<month>January</month>
<day>12</day>
<year>2007</year>
</date>
<body>Anim pa sa siyam na lugar sa Mindanao ang target umano ng pambobomba ng mga teroristang grupo. Ito ang inamin ni PNP-Intelligence Group Director Chief Supt. Romero Ricardo matapos makatanggap sila ng intelligence repor na maglulunad ng mga pambobomba ang mga teroristang Abu Sayyaf, Jemaah Islamiyah at renegade na mga rebeldeng Moro Islamic Liberation Front (MILF). Tinukoy ni Ricardo ang mga lungsod ng Kidapawan, Cagayan de Oro, Davao, General Santos, Cotabato at Pagadian City. Sa mga nabanggit ay nauna nang binomba ang General Santos, Kidapawan at lungsod ng Cotabato kung saan pito katao ang namatay at 37 ang sugatan. Samantala ng tatlong bayan ay kinabibilangan ng Carmen, Cotabato, Isulan, Sultan Kudarat at Maganoy, Maguindanao. Kasunod nito, itinaas na kahapon ng Armed Forces of the Philippines (AFP) sa pinakamataas na extreme critical alert ang sitwasyon sa rehiyon ng Mindanao. &amp;quot;Extreme critical alert means there has been an attack and there is a possibility of follow up attacks,&amp;quot; pahayag ni AFP  PIO Chief Lt. Col. Vicente Bacarro sa press briefing sa Camp Aguinaldo. May 4 step terror warning system na sinusunod ang security forces na kinabibilangan ng low, moderate, high at extreme.&amp;nbsp; Ang extreme alert ay nahahati sa dalawa, extreme severe at extreme critical kapag nagkaroon na ng mga pambobomba at patuloy ang banta nito. Sa report, bandang alas-6 ng gabi ng pasabugin ang isang lotto outlet sa palengke sa kahabaan ng Santiago St., General Santos City, South Cotabato. Lima ang nasawi na kinabibilangan nina Jeffrey Marco, 36 anyos, lotto operator; Danny Boy Sambino, 10 anyos at tatlo pang babae. Ang pambobomba ay isinagawa ilang oras matapos ang pormal na pagbubukas ng ika- 12 ASEAN Summit sa Cebu. Kasunod nito, 8:45 naman ng gabi ng sumambulat ang isa pang bomba sa isang police outpost sa Kidapawan City na sinundan ng isa pang pagsabog bandang 10:20 ng gabi sa Cotabato City na ikinasawi ng dalawa pa at ikinasugat ng marami pa. Sinabi ni PNP Chief Director General Oscar Calderon na ang pambobomba ay naglalayong ipahiya ang administrasyon sa kainitan na rin ng Summit. &amp;quot;Definitely, Cebu is safe,&amp;quot; sabi ni Calderon ng matanong kung may banta ng terror attack ang ASEAN Summit.&amp;nbsp; Maliban naman sa mga teroristang grupo, iniimbestigahan rin ang report na isa umanong dismayadong lotto winner na nabigong makolekta ang kaniyang panalo ang nasa likod ng pambobomba sa General Santos sa pamamagitan ng Molotov bomb na nilagyan ng mga pako. Samantala, inutos ni Pangulong Arroyo na kunin sa kahit anong paraan ang dating MILF rebel na si Abdul basit Ushman na siyang itinuturong may kagagawan sa serye ng pambobomba sa General Santos, Kidapawan at Cotabato.</body>
<link>http://www.philstar.com/Article.aspx?articleId=379589&amp;publicationSubCategoryId=92</link>
</article>
<article>
<title>Susan Roces sali sa line-up ng oposisyon</title>
<author></author>
<date>
<month>January</month>
<day>12</day>
<year>2007</year>
</date>
<body>Pasok sa line-up ng United Opposition (UNO) ang biyuda ni Fernando Poe Jr. na si Susan Roces para tumakbo sa darating na senatorial elections. Bagaman wala pang pormal na pagpayag si Ms. Roces, sinabi ni dating Sen. Ernesto Maceda, executive member ng UNO, patuloy pa rin ang pagkumbinsi ng FPJ camp kay Roces para kumandidato ito. Wika pa ni Sen. Maceda, ilang ulit nang sinabi ng biyuda ni FPJ na walang intensyon itong tumakbo sa anumang posisyon subalit hindi pa rin nagsasawa ang mga supporters nito tulad ni Rez Cortes para kumbinsihin si Roces para magbago ng isip at tumakbo sa partido ng oposisyon. Nasa walo na ang siguradong kasama sa senatorial ticket ng UNO habang wala pang pinal na usapan sa kampo ni Senate President Manuel Villar Jr. ng Nacionalista Party at Sen. Franklin Drilon ng Liberal Party at inaasahan nilang maihahayag ang kumpletong slate nito sa darating na Enero 17 o 24.Kabilang sa mga siguradong tatakbo sina Loren Legarda, Tito Sotto, Rep. Francis Escudero, Rep. Allan Peter Cayetano, Rep. Benigno &amp;quot;Noynoy&amp;quot; Aquino III, San Juan Mayor JV Ejercito, Sen. Panfilo Lacson at Atty. Aquilino &amp;quot;Koko&amp;quot; Pimentel III.Bago matapos ang buwang ito, inaasahan ni Maceda na makukumpleto ang kanilang senatorial ticket partikular ang naka-reserve&amp;quot; na apat na slot para kina Sen. Villar, Sen. Ralph Recto, Sen. Francis Pangilinan at Sen. Joker Arroyo. Aniya, ang mga hindi mapapabilang sa senatorial ticket ng UNO ay kukumbinsihin nilang tumakbong kongresista sa kanikanilang mga distrito upang palakasin ang congressional candidates ng oposisyon bilang paghahanda sa susunod na impeachment complaint laban kay Pangulong Arroyo. Ipinaliwanag pa ni Maceda, ang sinasabing &amp;quot;covenant&amp;quot; ni UNO president at Makati City Mayor Jejomar Binay na dapat pirmahan ng mga kandidato ay para lamang sa congressional candidates ng oposisyon para siguradong susuportahan nila ang ihahain na resolusyon sa Kamara para sa impeachment at hindi ito applicable para sa senatorial candidates ng UNO. (Rudy Andal)</body>
<link>http://www.philstar.com/Article.aspx?articleId=379597&amp;publicationSubCategoryId=92</link>
</article>
<article>
<title>Nuisance candidates hinihintay na ng Comelec</title>
<author></author>
<date>
<month>January</month>
<day>12</day>
<year>2007</year>
</date>
<body>Inaasahan ng Commision on Elections (Comelec) na dadagsa sa unang araw pa lamang ng filing of certificate of candidacy sa Lunes, Enero 15 ang mga &amp;quot;nuisance candidates&amp;quot; para sa darating na May elections. Ayon kay James Jimenez, spokesman ng Comelec, siguradong mga &amp;quot;nuisance candidates&amp;quot; ang bubulaga sa kanila at kalimitan sila rin ang nauunang mag-widraw ng kandidatura at nadidismis dahil hindi sila qualified. Wala naman umanong magawa ang Comelec dito dahil karapatan nila ito at hindi nila ito maaaring labagin. Kaugnay nito, ipatutupad na rin ng Comelec ang gun ban sa buong bansa ngayong Linggo, Enero 14. Dahil dito, dumagsa na ang nag-aplay ng exemption sa Comelec partikular ang mga pulis. Bukod dito, mahigpit na ring ipinagbabawal ang pagsusupinde sa mga opisyal ng gobyerno at ang pagsasagawa ng mga public works tulad ng kalsada at anumang uri ng infrastructure. Bawal na rin ang maglipat at tumanggap ng mga bagong empleyado ang gobyerno upang mabigyan ng pantay-pantay na karapatan ang bawat isang kandidato. (Gemma Amargo-Garcia)</body>
<link>http://www.philstar.com/Article.aspx?articleId=379607&amp;publicationSubCategoryId=92</link>
</article>
<article>
<title>Bombings di makakaapekto sa ASEAN Summit</title>
<author></author>
<date>
<month>January</month>
<day>12</day>
<year>2007</year>
</date>
<body>CEBU City-Wala umanong kinalaman sa kasalukuyang idinadaos na 12th Association of Southeast Asian Nations (ASEAN) Summit ang magkasunod at magkahiwalay na pambobomba sa Mindanao Sa panayam kay Ambassador Marciano Paynor, Jr., Sec. General ng ASEAN Summit National Organizing Committee, walang dahilan para mag-panic dahil hindi anya makakaapekto sa summit at sa kabuuang Cebu ang naturang insidente. Wala rin umanong dapat na ikabahala para sa seguridad ng mga delegado na nangakong dadalo lahat sa summit. Sinabi pa ni Paynor na ginawa umano ng ilang grupo ng mga rebeldeng Muslim ang naturang pambobomba bilang paghihiganti sa isinasagawang opensiba ng militar laban sa mga rebeldeng grupo at teroristang Muslim sa Mindanao. Nanawagan naman si Cebu Gov. Gwendolyn Garcia sa mga bisita at mga nagbabalak pang pumunta ng Cebu na maging mahinahon dahil lubhang napakaligtas umano ng Cebu. Sinabi pa ni Garcia na walang gagawing pagbabago sa mga aktibidad ng summit at maging ang security plan na inilatag dito. Kaugnay nito, patuloy naman ang 24-oras na pagbabantay ng may mahigit sa 6,000 miyembro ng 12th ASEAN security task force sa mga lansangan na dadaanan ng mga foreign delegates lalo na sa mga venues ng summit na kinabibilangan ng Cebu International Convention Center (CICC) sa Mandaue City at Shangrila Hotel sa Mactan, Lapu-Lapu. (Rose Tesoro)</body>
<link>http://www.philstar.com/Article.aspx?articleId=379612&amp;publicationSubCategoryId=92</link>
</article>
<article>
<title>NBI agent na nag-angkin ng anak ng maid, pinakakasuhan ng DOJ</title>
<author></author>
<date>
<month>January</month>
<day>12</day>
<year>2007</year>
</date>
<body>Pinasasampahan na ni Justice Secretary Raul Gonzalez ng kasong administratibo ang ahente ng National Bureau of Investigation (NBI) na umanoy nagtago at nag-angkin sa anak ng kanyang katulong. Ang biktimang si Olive Morales ay personal na dumulog sa tanggapan ni Gonzalez kasama si Sen. Alfredo Lim, kung saan inireklamo ang NBI agent na si Nestor de Guzman. Sa salaysay ni Morales, nanilbihan umano siya sa mag-asawang Carmen at Nestor de Guzman ng anim na buwan kung saan kasalukuyan umano siyang buntis at malapit ng manganak. Subalit dahil sa kasalatan sa salapi ay si de Guzman umano ang siyang nagbayad ng P2,000 nang manganak si Morales kung saan nangako naman umano ang huli na babayaran ang una. Bunga nito, umuwi umano ng probinsiya si Morales upang kumuha ng perang pambayad kay de Guzman at iniwan ang bata sa nasabing mag-asawa. Hindi umano agad nakabalik ng Maynila si Morales dahil na rin sa sama ng panahon sa kanilang lalawigan kaya hindi agad nakuha ang bata. Ngunit nang bumalik ang biktima ay ayaw na umanong ibigay ng mag-asawang de Guzman ang bata sa kadahilanang &amp;quot;napamahal&amp;quot; na umano ito sa kanila. Nangako si Gonzalez na isasampa ang kasong administratibo laban kay de Guzman. (Grace dela Cruz)</body>
<link>http://www.philstar.com/Article.aspx?articleId=379616&amp;publicationSubCategoryId=92</link>
</article>
<article>
<title>Libanan, Pichay inendorso ng Waray Region sa Senado</title>
<author></author>
<date>
<month>January</month>
<day>12</day>
<year>2007</year>
</date>
<body>Buong suportang inendorso ng halos lahat ng kinatawan sa Kongreso at ilang lokal na opisyal mula sa Waray Region ang kandidatura nina Eastern Samar Rep.Marcelino C. Libanan at Surigao del Sur Rep.Prospero Pichay sa Senado. Ayon kay Samar Gov. Ben Evardone, susuportahan ng Waray Region si Pichay dahil madalas na magtungo ang kongresista sa Leyte at Samar upang pangunahan ang ilang event tulad ng surfing na malaki ang naitutulong sa lokal na turismo ng naturang lalawigan. Inihayag naman ni Rep. Catalino Figueroa ng Western Samar na walang dudang susuportahan ng Waray region ang kandidatura nina Libanan at Pichay dahil malaki ang naitulong ng dalawang kongresista sa pagsusulong ng kaunlaran ng aming rehiyon. Sa panig ni Leyte Rep. Eduardo Veloso na maraming sector sa kanyang nasasakupan ang nagtungo sa kanyang tanggapan upang ibigay ang buong suporta nito tulad ng business community, religious sector, manggagawa at mangingisda sa kandidatura nina Libanan at Pichay.</body>
<link>http://www.philstar.com/Article.aspx?articleId=379624&amp;publicationSubCategoryId=92</link>
</article>
<article>
<title>Senado dapat managot sa &amp;quot;loopholes&amp;quot; sa VFA</title>
<author></author>
<date>
<month>January</month>
<day>12</day>
<year>2007</year>
</date>
<body>&amp;nbsp;Dapat na managot ang Senado sa anumang loopholes sa Visiting Forces Agreement (VFA) dahil ito umano ang nagpatibay sa nasabing kasunduan. Ito ang ipinahayag ng grupong Aksyon Sambayanan at kailangan na umanong muling pag-aralan ang VFA sa pagitan Pilipinas at United States upang maitama ang anumang kamalian o kalituhan dito. Ayon pa sa grupo na ang mungkahing ito ng Malakanyang ay upang maging maayos na ang kontrobersiya na kinasasangkutan ng rape convict na si Daniel Smith. Ayon sa ilang US officials na nakasaad sa probisyon ng VFA na maaari umanong nilang makuha ang kustodiya kay Smith kayat puwede nilang kuwestiyunin ang naging desisyon ni Makati Judge Pozon na manatili ang sundalo sa Makati City Jail. &amp;quot;The case involving Nicole has brought to the forefront the ambiguities and the weaknesses of the agreement. Its high time to review the VFA,&amp;quot; ayon kay Beth Angsioco, AkSa secretary general. Ani Angsioco, ang pagre-review sa VFA ay nangangahulugan lamang na pursigido ang pamahalaan na protektahan ang kalayaan ng bansa. (Doris Franche)</body>
<link>http://www.philstar.com/Article.aspx?articleId=379625&amp;publicationSubCategoryId=92</link>
</article>
<article>
<title>Ex ni Loren nakapatay!</title>
<author></author>
<date>
<month>January</month>
<day>13</day>
<year>2007</year>
</date>
<body>Nabaril at napatay umano ng dating asawa ni ex-Sen. Loren Legarda na si dating Batangas Governor Antonio &amp;quot;Tony&amp;quot; Leviste ang kanang-kamay ng huli sa tanggapan nito sa Makati City, kahapon ng tanghali. Dead-on-the-spot ang biktimang si Rafael delas Alas alyas Ka Paeng, 68-anyos, dahil sa tama ng baril sa ulo. Si delas Alas ang manager o administrator ni Leviste at siyang humahawak ng mga negosyo ng dating gobernador. Agad namang sumuko si Leviste kay Makati Mayor Jejomar Binay at inamin sa alkalde ang pamamaril, subalit iginiit na isang self-defense ang nangyari dahil babarilin umano siya ng biktima. Kinumpirma naman ni Binay na sumuko na sa kanya si Leviste kaugnay sa naganap na barilan, pero walang sinumpaang salaysay maliban sa pahayag na self-defense ang nangyari. Bagamat walang tinamong mga sugat, naka-confine sa Makati Medical Center si Leviste matapos tumaas ang blood pressure nito. Dati nang may sakit sa puso si Leviste. Sa sketchy report ni Police Sr. Inspector Marlon Almoguera, hepe ng Homicide Section, Criminal Investigation Unit (CIU) ng Makati City Police, naganap ang insidente dakong 12:30 ng tanghali sa loob mismo ng opisina ni Leviste sa 9th floor ng LPL Building, sa Legazpi Village, Makati City. Natagpuang naka-upo sa harap ng lamesa ni Leviste si delas Alas hawak ang isang 9mm baril at may tama ng bala sa kaliwang ulo. Natagpuan din ang isang kalibre .38 baril sa ibabaw ng lamesa at nakarekober pa ang mga pulis ng apat na basyo ng mga bala. Inaalam pa ng pulisya kung may naganap na inuman bago nagkapalitan ng putok dahil sa nakitang mga bote ng alak sa lamesa. Ayon naman sa pulisya, itinuturing na sarado at solved na ang kaso dahil sa pag-amin ni Leviste sa krimen. Sa kasalukuyan ay under-arrest na si Leviste kung saan habang nasa Makati Med ay magbabantay dito ang mga pulis. Si Binay pa lamang ang nakakausap ni Leviste at wala pang ibang detalye sa insidente. Samantala, nilinaw naman ni Loren na matagal na silang hiwalay ni Leviste at masaya na anya siya sa pagiging single mother. (Lordeth Bonilla)</body>
<link>http://www.philstar.com/Article.aspx?articleId=379770&amp;publicationSubCategoryId=92</link>
</article>
<article>
<title>Kasong kriminal sinagot na ni Nani</title>
<author></author>
<date>
<month>January</month>
<day>13</day>
<year>2007</year>
</date>
<body>Nagsumite na ng kanyang motion for reconsideration sa Office of the Ombudsman si dating Justice Secretary Hernando Perez na humihiling na baligtarin ang rekomendasyon nitong kasuhan siya ng kriminal dahil sa umanoy pangingikil ng $2 milyon mula kay dating Manila Rep. Mark Jimenez. Sa kanyang 50-pahinang mosyon, sinabi ni Perez na ang tanggapan ng Ombudsman ay &amp;quot;incompetent&amp;quot; dahil sa umanoy paggamit nito sa mga &amp;quot;inadmissibe evidence&amp;quot; laban sa kanya, sa asawang si Rosario, bayaw na si Ramon Arceo at business associate na si Ernest Escaler kaugnay ng reklamo ni Jimenez. Sinabi pa ni Perez na hindi siya binigyan ng tsansa ni Ombudsman Merceditas Gutierrez na bigyan ng halaga ang testimonya ni Chief State Prosecutor Jovencito Zu&amp;ntilde;o na noon ay kasama ng dating Justice secretary nang kausapin si Jimenez hinggil sa posibleng pagtestigo sa kasong plunder laban kay dating Pangulong Joseph Estrada. Binigyang-diin pa ni Perez na hindi man lamang siya nabigyan ng due process ng Ombudsman para magpaliwa- nag at magkaroon ng panahon na masagot ang alegasyon laban sa kanya ni Jimenez. Sa kanyang panig, sinabi naman ni Ombudsman Gutierrrez na pag-aaralan niya ang mga pahayag ni Perez at iimbestigahan ng kanyang tanggapan. (Angie dela Cruz)</body>
<link>http://www.philstar.com/Article.aspx?articleId=379773&amp;publicationSubCategoryId=92</link>
</article>
<article>
<title>320 Pinoy peacekeepers puntang Liberia, Haiti</title>
<author></author>
<date>
<month>January</month>
<day>13</day>
<year>2007</year>
</date>
<body>Nakatakdang tumulak patungong Haiti at Liberia ang 320 tauhan ng Armed Forces of the Philippines (AFP) para magsagawa ng peace keeping mission sa nasabing mga lugar na winasak ng giyera. Ayon kay AFP-Public Information Office chief Lt. Col. Bartolome Bacarro, may 165 peacekeepers ang kanilang ipadadala sa Liberia at 155 naman sa Haiti. Ang tropa na tutungo sa Liberia ay pamumunuan ni Col. Francisco Patrimonio habang sa Haiti ay sa ilalim ni Col. Romeo Gan. Aalis sa bansa ang grupo sa darating na Enero 24 habang sa Enero 29 ang contingent sa Haiti. Binigyang-diin ni Bacarro na papalitan ng mga bagong set ng mga peacekeepers ang AFP contingents na nakatalaga sa dalawang bansa matapos ang may anim na buwang pananatili roon. Sinabi pa nito na ang 320 peacekeepers ay dumaan sa masusing battery test, physical at mental training bago napiling ipadala sa nasabing mga bansa para tumulong sa kaayusan at katahimikan doon na binulabog ng kaguluhan. Kahapon ay isang send-off ceremony ang isinagawa sa Camp Aguinaldo. (Joy Cantos)</body>
<link>http://www.philstar.com/Article.aspx?articleId=379780&amp;publicationSubCategoryId=92</link>
</article>
<article>
<title>Pulong ng ASEAN leaders nagsimula na</title>
<author></author>
<date>
<month>January</month>
<day>13</day>
<year>2007</year>
</date>
<body>Pormal nang nagsimula kahapon ang pu long ng mga lider ng mga bansa sa Asya kaugnay sa pagdaraos ng 12th ASEAN Summit sa Cebu. Pinangunahan ni Pangulong Arroyo ang paghimay sa mga kasunduan, kabilang na rito ang hakbang kung paano mapapalakas ang tulungan sa kalamidad na madalas tumama sa magkakalapit na bansa. Pinag-usapan din ang nursing agreement kung saan magiging madali na para sa mga Pinoy nurse at doktor na makapagtrabaho sa mga bansang kasapi ng ASEAN. Habang ginagawa ang pulong ay nagkarambulan naman ang mga ralistang pabor at kontra sa pagdaos ng summit kung saan apat na lider ng mga militanteng grupo ang inaresto. Tangan ang mga streamers at stick na pamalo ay naggirian ang grupo ng pro at anti sa highway ng Mandaue City na may 200 metro lamang ang layo mula sa Cebu International Convention Center (CICC) na pinagdausan ng summit. Naging maagap naman ang may 100 miyembro ng crowd dispersal unit ng PNP at agad na binuwag ang kanilang hanay at pinosasan ang apat na namuno sa nasabing kilos-protesta. Nakakulong ngayon sa Station-4 ng Mandaue City Police sina Edwin Ruasa, lider ng Buklurang Manggagawa-Cebu; Allan Bisguerra, organizer ng Partido ng Manggagawa; Farah Gamala ng Task&amp;nbsp;Force Detainees of&amp;nbsp;the Philippines at Roberto Abellana na siyang nagmaneho ng truck na sinakyan ng mga militante patungo sa nabanggit na lugar. Wala namang balak ang kapulisan na pakawalan ang mga naarestong lider ng militante bagkus ay sasampahan pa ang mga ito ng mga kasong illegal assembly, public disturbance at disobedience. Dahil sa nasabing insidente ay biglang isinara sa publiko ang mga pangunahing lansangan at lagusan patungo sa CICC, gayundin ang mga mamamahayag na nagkucover sa summit ay hindi rin pinalampas sa mas pinatinding panibagong patakaran ng mga awtoridad dito. (Lilia Tolentino/Rose Tamayo-Tesoro/Joy Cantos)</body>
<link>http://www.philstar.com/Article.aspx?articleId=379784&amp;publicationSubCategoryId=92</link>
</article>
<article>
<title>Pinoy na nagbiro na may dalang bomba pinakawalan ng HK police</title>
<author></author>
<date>
<month>January</month>
<day>13</day>
<year>2007</year>
</date>
<body>Pinakawalan na ng Hongkong Police ang inarestong Pinoy na sinasabing nagbiro na may bomba ang kanyang dalang bagahe habang nakasakay sa eroplano sa HK International Airport noong Enero 10, 2007. Naglagak ng P35,000 bilang multa sa Hong- kong Police si Joselito Daza 20, binata, estudyante ng University of Caloocan at nakatira sa Camarin, Caloocan City. Dumating ito sa Ninoy Aquino International Airport (NAIA) kamakalawa ng gabi sakay ng Cebu Pacific flight 5J-143. Sa panayam kay Daza, kasama niya ang kanyang pinsang si Sarah Jane Daza, 19, ng San Jose del Monte, Bulacan ng sumakay sila ng Cebu Pacific flight pabalik sa Maynila noong Enero 11 dakong 10:45 ng umaga. Ayon kay Daza, tinulungan siya ng isang David Joseph Dysuangco, cabin crew, para ilagay sa overhead luggage compartment ng eroplano ang dala niyang handcarried baggage. &amp;quot;Tinanong ako ni Dysuangco kung bakit mabigat ang bagahe ko biniro ko na may bomba iyan,&amp;quot; ani Daza. Natawa pa raw si Dysuangco kaya inakala niyang alam nito na nagbibiro lang siya. Gayunman, tumawag pala ang crew sa station manager ng Cebu Pacific at isinumbong si Daza. Mabilis na dumating ang HK Police at pinababa ang magpinsan sa eroplano at dinala sa investigation room. Sinabi ni Daza na nagbibiro lamang siya at wala anyang kinalaman si Sarah sa ginawa niyang biro kaya pinayagan ang kanyang pinsan na makasakay ng eroplano pabalik ng Maynila. Ayon pa kay Daza, tinawagan niya ang kanyang tiyahin na nagtatrabaho sa HK para humingi ng HK$5,000 bilang bayad sa ginawa niya. Samantala, sinabi ng mga awtoridad sa NAIA na natutuwa sila at hindi ikinulong si Daza sa HK. &amp;quot;Dito sa Pilipinas, ang mga nagbibirong may bomba ang kanilang bagahe ay nakukulong ng six months,&amp;quot; anang Airport police. (Butch Quejada)</body>
<link>http://www.philstar.com/Article.aspx?articleId=379791&amp;publicationSubCategoryId=92</link>
</article>
<article>
<title>Simula na ngayon: Gun ban!</title>
<author>Nina Joy Cantos, Gemma Amargo-Garcia At Angie Dela Cruz</author>
<date>
<month>January</month>
<day>14</day>
<year>2007</year>
</date>
<body>&amp;nbsp;Handang handa na ang Philippine National Police (PNP) sa pagpapatupad ng gun ban na magsisimula ngayong araw bilang paghahanda sa gaganaping halalan sa Mayo.Ayon kay Comelec Chairman Benjamin Abalos, mahigpit nang ipagbabawal ang pagdadala sa mga sibilyan maging sila man ay bodyguard ng mga pulitiko. Wala na ring bisa ang permit to carry at lisensiya ng baril na inisyu ng PNP at tanging ang kikilalanin lamang nila ay ang exemption na inisyu ng Comelec. Dapat umano ay pulis o militar ang maging bodyguard ng isang pulitiko dahil kapag nahuli nila na sibilyan ang may dala ng anumang uri ng baril ay maituturing nila itong private armies. Bukod dito magiging mahigpit na rin sila sa pag-iisyu sa exemption sa pagdadala ng baril maliban lamang kung ang humihingi nito ay mga high risk persons tulad ng mga taong nagdadala ng malalaking pera tulad ng cashier o mga taong nakidnap na. Nagbabala rin si Abalos sa mga pulis at military na hindi rin sila maaring magdala ng baril kapag hindi sila naka-uniporme at naka-duty. Kapag nahulihan ng baril ang sibilyang bodyguard ng isang pulitiko ay maaring makulong ito ng isa hanggang anim na taon at hindi na rin ito maaring makaboto. Kasabay nito, pinaalalahanan ni PNP Chief Director General Oscar Calderon ang kanilang mga tauhan na hindi ang mga ito exempted sa pagpapatupad ng Comelec gun ban. Nilinaw ng opisyal na bagaman may gun ban exemption ang mga pulis ay limitado lamang ito sa kanilang mga tahanan, nasa duty, Ditoy kabilang rin ang mga kasapi at opisyal ng Armed Forces of the Philippines (AFP) gayundin ang mga security guards. Epektibo alas-12:01 ngayong araw ng Linggo ang gun ban sa buong bansa na tatagal ng hanggang Hunyo 13 o pagkaraang maiproklama ang mga nagwaging kandidato sa eleksyon ng mga Senador, Kongresista, partylist at mga local elective post. Ang implementasyon ng gun ban ay naglalayong tiyakin na magiging mapayapa ang halalan sa bansa at maiwasan ang mga pagdanak ng dugo sa pagitan ng nagbabanggaang mga kandidato. Naglatag na rin ng checkpoints ang PNP sa ibat-ibang lugar sa bansa kabilang ang mga pangunahing lugar sa Metro Manila.</body>
<link>http://www.philstar.com/Article.aspx?articleId=379944&amp;publicationSubCategoryId=92</link>
</article>
<article>
<title>ASEAN leaders nagkasundo: Pinoy workers bibigyan ng proteksiyon</title>
<author></author>
<date>
<month>January</month>
<day>14</day>
<year>2007</year>
</date>
<body>CEBU City - Pinal nang nilagdaan kahapon ng 10 lider ng Association of Southeast Asian Nations (ASEAN) ang draft declaration para sa proteksiyon ng migrant workers at pamilya ng mga ito. Sa panayam kay Department of Foreign Affairs (DFA) Undersecretary for Migrant Workers Affairs Esteban Conejos, pabor para sa mga overseas Filipino workers (OFWs) ang naturang kasunduan na magsisilbing matibay na sandata umano para mahinto na ang lumalalang pang-aabuso at pang-aapi ng ibang bansa sa ating mga OFWs. Nabatid na may 1.2 milyon OFWs ang kasalukuyang namamasukan sa ibat ibang bansa sa East Asia at karamihan sa mga ito ay hindi nabibigyan ng maayos at wastong proteksiyon. Mga domestic helpers, seamen at mga professional migrant workers ang kalimitang ipinapadala ng Pilipinas sa ibang bansa mula pa noong dekada 70. Ang kasunduan ay magsisilbing solusyon din sa talamak na human smuggling at trafficking na ang kalimitang nabibiktima ay mga OFW. Nabatid na hindi lamang ang mga naaping migrant workers ang mabibigyan ng proteksiyon kundi pati pamilya ng mga ito. Kabilang sa mga proteksiyon at benepisyo ang edukasyon, training, serbisyong pangkalusugan at legal assistance sa makakaranas ng pang-aabuso mula sa kanilang amo sa ibang bansa. Samantala, nilagdaan din ang kasunduan na pabor naman sa Pinoy nurses na nais mamasukan sa mga bansang kasapi ng ASEAN kung saan nakapaloob na hindi na kailangan pang sumailalim sa pagsusulit o exam ang mga aplikante na may lisensiya na mula sa bansang pinanggalingan nito. Kailangan lang ay mayroong tatlong taon na work experience bilang isang nurse para matanggap ito sa&amp;nbsp;mga bansang kasapi ng ASEAN. (Rose Tamayo-Tesoro)</body>
<link>http://www.philstar.com/Article.aspx?articleId=379957&amp;publicationSubCategoryId=92</link>
</article>
<article>
<title>Homicide kay Leviste</title>
<author></author>
<date>
<month>January</month>
<day>14</day>
<year>2007</year>
</date>
<body>Inihahanda na ang kasong homicide laban kay dating Batangas Governor Jose Antonio Leviste dahil sa umanoy pagpatay nito sa kanyang manager na si Rafael delas Alas, kamakalawa sa Makati City. Sa panayam kahapon kay Makati Police Sr. Inspector Marlon Almoguera, hepe ng Homicide Section, Criminal Investigation Unit (CIU), sa sandaling makalabas ng Makati Medical Center si Leviste ay agad itong idederetso sa kulungan. Kasalukuyang naka-confine si Leviste sa nabanggit na ospital matapos ma-high blood dulot ng sakit sa puso. Sa Lunes ay nakatakda itong i-inquest at isailalim sa paraffin test upang matukoy kung alin sa dalawang baril na nakuha sa crime scene ang ginamit sa pagpatay kay delas Alas. Si delas Alas, 68, ang kanang-kamay ng dating gobernador at humahawak ng mga negosyo ng huli sa loob ng 42 taon. Ang biktima rin ang tumatayong administrator ng LPL Building na pag-aari ni Leviste na matatagpuan sa Legaspi Village, Makati City, kung saan naganap ang krimen. Hinihinalang nagkaroon ng mainitang pagtatalo sina Leviste at delas Alas na posible umanong may kinalaman sa pera at pamamalakad sa nabanggit na kumpanya. Isang lalaki na umanoy namagitan sa pagtatalo ng dalawa ang pinaghahanap na ngayon upang magbigay linaw sa kaso. Kahapon ay kinunan na ng statement sa tanggapan ng CIU ang pamilya ni delas Alas na nabigla sa pangyayari. Tanging hiling ng pamilya ay manaig at makamit nila ang hustisya. (Lordeth Bonilla)</body>
<link>http://www.philstar.com/Article.aspx?articleId=379958&amp;publicationSubCategoryId=92</link>
</article>
<article>
<title>Magkakamag anak sa pulitika giit ipagbawal</title>
<author></author>
<date>
<month>January</month>
<day>14</day>
<year>2007</year>
</date>
<body>Dahil nasisilip na naman ang mga magkakamag-anak na tatakbo sa eleksiyon sa Mayo, hinamon kahapon ng isang miyembro ng oposisyon si Pangulong Arroyo na sertipikahang urgent ang Anti-Dynasty Bill na naglalayong ipagbawal ang mga magkakamag-anak sa pulitika. Ayon kay Taguig-Pateros Rep. Alan Peter Cayetano, bagaman at marami ang magkakamag-anak sa pulitika, kung mismong si Arroyo ang magsusulong sa anti-dynasty at pagbabawalang&amp;nbsp; kumandidato ang kanyang mga kamag-anak ay siguradong susunod rin dito ang oposisyon. Aminado si Cayetano na marami nang maituturing na political dynasty sa bansa kung saan nangunguna ang pamilya Arroyo dahil sa balitang dalawang kapatid ni First Gentleman Jose Miguel Arroyo ang kakandidato para sa House of Representatives at muling kakandidato si Pampanga Rep. Mikey Arroyo at tatakbo rin ang kapatid nitong si Datu Arroyo. &amp;quot;Ang political dynasty sa buong bansa napakarami. Ang mga Arroyo nga apat ang patatakbuhin nila sa House of Representatives. Dalawang kapatid ni First Gentleman, tapos yong dalawang anak ni First Gentleman at ni Presidente,&amp;quot; ani Cayetano. Bagaman at nasisilip rin ang posibilidad na magkaroon ng dalawang Cayetano sa Senado, sinabi ng solon na wala naman silang impluwensiya at wala silang kapangyarihan para i-elect ng taumbayan. Aminado si Cayetano na sa isang idealistic situation, mas maganda pa rin kung ipatupad ang anti-dynasty. Dahil may good at bad dynasty aniya, dapat matanggal ang mga pamilyang palpak ang pamumuno at hindi na pinaniniwalaan ng taumbayan. (Malou Escudero)&amp;nbsp;</body>
<link>http://www.philstar.com/Article.aspx?articleId=379968&amp;publicationSubCategoryId=92</link>
</article>
<article>
<title>6 PNP officers na-promote</title>
<author></author>
<date>
<month>January</month>
<day>14</day>
<year>2007</year>
</date>
<body>Inaprubahan ni Pangulong Arroyo ang promosyon ng anim na senior police officials para maitaas ang kani-kanilang ranggo. Ayon kay PNP Chief, Director General Oscar Calderon, ang mga naisyuhan ng General Orders para maitaas sa susunod na antas para maging 2 Star General ay sina Police Director Edgardo Doromal, Director of the Criminal Investigation &amp;amp; Detection Group. Promoted naman sa ranggong Chief Superintendent (1 Star General) sina Chief Supt. Romeo Hilomen, Director ng Police Security and Protection Office; Chief Supt. Perfecto Palad, Deputy Regional Director for Administration, PRO-3; Chief Supt. Maximo Calimlim, Deputy Regional Director for Administration, PRO-MIMA ROPA; Chief Supt. Ramon Gatan, Deputy Regional Director for Administration, PRO-12. Sina Superintendent Romeo Uy, Group Director ng 3d Regional Mobile Group sa Central Luzon ay napromote sa ranggong Police Senior Superintendent. Noong Biyernes, pormal na pinangunahan ni Calderon ang panunumpa sa tungkulin ni Hilomen, habang kasagsagan ang 12th ASEAN Summit security operations ng PSPO bilang mga close-in security sa mga delegado. Itatakda na lamang ni Calderon ang araw naman ng panunumpa ng iba pang police officials. (Angie dela Cruz)</body>
<link>http://www.philstar.com/Article.aspx?articleId=379972&amp;publicationSubCategoryId=92</link>
</article>
<article>
<title>Kudeta ibabawal sa ASEAN countries</title>
<author></author>
<date>
<month>January</month>
<day>14</day>
<year>2007</year>
</date>
<body>Ipagbabawal na sa ASEAN member countries ang kudeta, itoy kung maaaprubahan ng mga lider ng bansa ang charter na binalangkas sa ginanap na pulong sa Cebu kaugnay ng pagsulong ng ASEAN ng democratic values at unconstitutional changes of government gaya ng kudeta. Paparusahan ang bansang lalabag sa nakalatag na patakaran ng charter. Sa pagpapatuloy ng Summit, pinirmahan ng mga ASEAN leaders ang isang memorandum of agreement sa pagpapalawak ng linkages para sa sabayang pagpapalago ng negosyo at turismo ng apat na bansa (Brunei, Indonesia, Malaysia, Philippines). Ang ASEAN ay binubuo ng mga bansang Brunei, Malaysia, Laos, Cambodia, Mynmar, Indonesia, Philippines, Thailand, Vietnam at Singapore. (Lilia Tolentino)</body>
<link>http://www.philstar.com/Article.aspx?articleId=379974&amp;publicationSubCategoryId=92</link>
</article>
<article>
<title>Dependents ng SSS members na disabled tatanggap ng permanent total disability benefits</title>
<author></author>
<date>
<month>January</month>
<day>14</day>
<year>2007</year>
</date>
<body>Tatanggap na ng permanent total disability benefits ang mga dependents ng mga miyembro ng Social Security System (SSS) na may kapansanan o disabled. Ito ang sinabi ni SSS President at CEO Corazon dela Paz makaraan anyang aprubahan ng Employees Compensation Commission (ECC) ang pagbibigay ng benepisyo sa unang limang anak simula sa pagkabata ng mga supling ng disabled SSS members sa ilalim ng Employees Compensation (EC). Sa ilalim ng bagong polisiya ng EC, ang lahat na menor-de-edad na anak, lehitimo o hindi ay bibigyan ng pensiyon ng SSS katumbas ng 10 porsiyento ng pensiyon ng miyembro ng ahensiya. Gayunman, hanggang sa limang anak lamang ng disabled SSS members ang tatanggap ng naturang benepisyo. Sa kasalukuyan, may mahigit 1,000 miyembro ng EC disability pensioners sa SSS ang tumatanggap ng average pension na P3,700 kada buwan. (Angie dela Cruz)</body>
<link>http://www.philstar.com/Article.aspx?articleId=379976&amp;publicationSubCategoryId=92</link>
</article>
<article>
<title>Sen. Loi pumalag kay Chavit</title>
<author></author>
<date>
<month>January</month>
<day>14</day>
<year>2007</year>
</date>
<body>Mahigpit na itinanggi kahapon ni Sen. Luisa Ejercito Estrada ang paratang ni Ilocos Sur Gov. Luis &amp;quot;Chavit&amp;quot; Singson na ang kanyang asawang si dating Pangulong Joseph Estrada ang nagpatibay ng $470 milyong power contract ng pamahalaan sa Argentinian firm na Industrias Metalurgicas Pescarmona Sociedad Anonima (IMPSA). Ayon kay Sen. Estrada, kailangang ipakita ni Singson ang kopya ng nasabing kontrata kung nagsasabi nga siya ng totoo na napagtibay ng pamahalaan ang kontrata para sa rehabilitasyon ng Caliraya-Botocan-Kalayaan(CBK) hydroelectric plant noong panahon ng panunungkulan ng dating pangulo. Binigyang-diin ng senadora na ang sinasabi ni Singson hinggil sa isang video ng paglagda diumano ng dating Pangulo sa kontrata ng Impsa ay walang katotohanan dahil ang isinulat ng kanyang asawa ay pag-aralan muna ang legalidad ng kontrata lalo pat may nakasulat ditong &amp;quot;sovereign guarantee&amp;quot;. &amp;quot;Dapat ang ilabas nila yung kontrata hindi iyang video na iyan,&amp;quot; wika ni Dra. Loi. Ipinaliwanag pa ni Sen. Estrada na tatlong araw matapos na palayasin sa Malakanyang ang kanyang asawa, naplantsa ang kontrata ng pamahalaan sa Impsa matapos na magpalabas ng legal opinion si dating Justice Secretary Hernando Perez pabor sa kontrata. Idinagdag pa nito na kahit na sa mga hearing ng Sandiganbayan hinggil sa kasong plunder na kinakaharap ng dating Pangulo, walang nailabas na ebidensiya ang prosekusyon na sangkot si Erap sa Impsa deal. Kasabay nito ay inusisa naman ng senadora kung bakit tinulugan ng Senado ang imbestigasyon sa kontrobersyal na power deal ng pamahalaan sa Impsa. Taong 2004 pa naghain ng resolusyon si Sen. Panfilo Lacson upang mapaimbestigahan ang isyung ito subalit walang naganap na imbestigasyon sa anomalyang ito. (Rudy Andal)</body>
<link>http://www.philstar.com/Article.aspx?articleId=379977&amp;publicationSubCategoryId=92</link>
</article>
<article>
<title>103 ASEAN delegates nalason</title>
<author></author>
<date>
<month>January</month>
<day>15</day>
<year>2007</year>
</date>
<body>CEBU City  Nalason ang may 103 national at local delegates ng 12th Association of Southeast Asian Nations (ASEAN) Summit performers dito makaraang makakain ng pusit at lechon na kasama sa pack-lunch na isinilbi sa kanilang hapunan sa ginanap na party ng mga asawa ng mga ASEAN prime ministers sa Shangrila Hotel, Mactan, Lapu-Lapu kamakalawa ng gabi. Sa panayam ng PSN kay Dra. Susana Madarieta, overall commander ng 12th ASEAN Task Force Health, dakong alas-5 ng madaling-araw ng sabay-sabay na isinugod sa ibat ibang pagamutan ang mga biktima dahil sa tindi ng pananakit ng tiyan, pagsusuka, pagkahilo at diarrhea. Sa naturang bilang, 60 ang in-admit kabilang ang kapatid ni Lea Salonga na si Gerald. Kasalukuyang inoobserbahan ang mga biktima sa tatlong pagamutan ng Cebu na kinabibilangan ng Cebu Doctors, Perpetual at Chung Hua Hospitals. Ayon sa report, nakatakda sanang mag-perform sa gala dinner ng heads of state ang mga biktima ng makaramdam ng pananakit ng tiyan. Sinabi pa ni Madarieta na acute gastroenteritis ang medical findings nito sa mga biktima na aniya ay nakuha ng mga ito sa kanilang kinain. Nabatid na kanin, pusit, lechon ang pagkaing laman ng pack-lunch na kinain ng mga biktima para hapunan. Ilang oras pagkaraan ay namilipit ang mga ito sanhi ng sobrang pananakit ng tiyan na sinundan ng pagkahilo at pagtatae. Agad namang nagpadala ng investigating team ang Department of Health (DOH) at karagdagan pang medical team para imbestigahan ang nasabing insidente at upang alamin na rin&amp;nbsp;kung may iba pang na-food poison. May hinala naman ang ilan sa mga biktima na posibleng may red tide ang pusit na kanilang kinain dahil silang lahat umano ay sabay-sabay na naapektuhan. Napag-alaman na magdamag na nag-perform ang mga biktima sa harapan ng mga asawa ng mga ASEAN leaders sa ginanap na &amp;quot;Spouses Nights&amp;quot; sa Shangrila Hotel. Pinabulaanan naman ng Shangrila Mactan na sila ang naghanda ng pagkain. Galing umano sa isang private catering ang pagkain. (Rose Tamayo-Tesoro)</body>
<link>http://www.philstar.com/Article.aspx?articleId=380111&amp;publicationSubCategoryId=92</link>
</article>
<article>
<title>Filing ng candidacy umpisa na</title>
<author></author>
<date>
<month>January</month>
<day>15</day>
<year>2007</year>
</date>
<body>Naka-full blast na ang Commission on Elections (Comelec) para sa nalalapit na halalan sa Mayo at inaasahan na rin ang pagdagsa ngayong araw ng mga personalidad at grupo na nais kumandidato sa nasyonal at lokal na posisyon. Ayon kay Comelec Chairman Benjamin Abalos Sr., wala nang hahadlang pa para sa darating na eleksiyon matapos na maipasa na ng Kongreso ang panukalang P1.126 trilyong national budget dahil nasiguro na rin ang budget na gagamitin para sa halalan. Inamin ni Abalos na nag-aalala sila na baka hindi maaprubahan ang panukalang budget at hindi umano sapat ang reenacted budget. Ngunit nabunutan sila ng tinik nang magkasundo ang bicameral conference committee ng Senado at Kamara para sa pag-apruba sa national budget dahil wala na sila aalalahanin na kakapusin sa pondo. Inaasahan ng Comelec na dadagsa sa unang araw pa lamang ng filing of certificate of candidacy ang mga &amp;quot;nuisance candidates.&amp;quot; Ayon kay James Jimenez, spokesman ng Comelec, siguradong mga &amp;quot;nuisance candidates&amp;quot; ang bubulaga sa kanila at kalimitan sila rin ang nauunang mag-widraw ng kandidatura at nadidismis dahil hindi sila qualified. Wala naman umanong magawa ang Comelec dito dahil karapatan nila ito at hindi nila maaaring labagin. Nanawagan naman si Abalos sa mga kandidato na tanggapin ang kanilang pagkatalo kung hindi naman talaga sila dinaya upang hindi umapaw ang mga reklamo sa Comelec. Kahapon ay nagsimula nang ipatupad ng PNP ang Comelec gun ban sa buong bansa. (Danilo Garcia)</body>
<link>http://www.philstar.com/Article.aspx?articleId=380120&amp;publicationSubCategoryId=92</link>
</article>
<article>
<title>Ina ni JV vs misis ni Jinggoy sa San Juan?</title>
<author></author>
<date>
<month>January</month>
<day>15</day>
<year>2007</year>
</date>
<body>Nanatiling tahimik ang mag-inang Sens. Luisa &amp;quot;Loi&amp;quot; at Jinggoy Estrada sa planong pagtakbo ni Guia Gomez, ina ni San Juan Mayor JV Ejercito, bilang mayor ng lungsod ng San Juan. &amp;quot;Huwag na muna nyo akong tanungin tungkol diyan,&amp;quot;pakiusap ng senadora ng hingan ng komento. Ayon sa report, nang malaman umano ni Jinggoy na tatakbo ang ina ni JV ay nag-iisip din itong patakbuhin ang kanyang asawang si Precy. Nang hingan ng kumpirmasyon kahapon, tumanggi rin si Jinggoy na magsalita hinggil sa posibilidad na pagtakbo ng kanyang asawa laban kay Gomez. Ilang beses nang iniiwasan ni Jinggoy na sumagot sa mga tanong na may kaugnayan sa mag-inang JV at Guia, katulad nang kung papayag ba itong makatabi sa upuan ang kanyang kapatid sa ama kapag nanalo sa senatorial elections si JV. Si JV ay isa sa posibleng maging senatorial candidate ng United Opposition (UNO) at sa mga naglabasang survey kamakailan ay pasok ito sa Magic 12. (Rudy Andal)</body>
<link>http://www.philstar.com/Article.aspx?articleId=380127&amp;publicationSubCategoryId=92</link>
</article>
<article>
<title>Pellet guns di sakop ng gun ban</title>
<author></author>
<date>
<month>January</month>
<day>15</day>
<year>2007</year>
</date>
<body>Nilinaw kahapon ni Commission on Elections (Comelec) Chairman Benjamin Abalos Sr. na hindi sakop ng kanilang ipinatupad na &amp;quot;gun ban&amp;quot; ang mga &amp;quot;pellet guns&amp;quot; na gamit ng ilan sa pamamaril ng ibon at isda. Nanawagan rin si Abalos sa mga lehitimong may-ari ng baril na huwag ilabas ang mga armas kahit na may &amp;quot;permit to carry&amp;quot; sila dahil paglabag ito sa gun ban na nagsimula nang ipatupad ng PNP kahapon. Posibe umanong maharap sa anim na taong pagkakulong at pagkadiskuwalipika sa eleksiyon ang mga mahuhuling lalabag. Maaari naman umano na mag-aplay ng exemption sa Comelec ang sinuman kung sa palagay nila ay nanganganib ang kanilang buhay. Kasali rin sa gun ban ang mga pulis at mga militar kung off duty ang mga ito. (Danilo Garcia)</body>
<link>http://www.philstar.com/Article.aspx?articleId=380133&amp;publicationSubCategoryId=92</link>
</article>
<article>
<title>Davide bagong UN envoy</title>
<author></author>
<date>
<month>January</month>
<day>15</day>
<year>2007</year>
</date>
<body>CEBU City  Pormal nang nanumpa kahapon kay Pangulong Arroyo si dating Chief Justice Hilario Davide Jr., bilang Permanent Representative ng Pilipinas sa United Nations (UN) kapalit ni Ambassador Lauro Baja Jr. Bandang tanghali ng manumpa kahapon si Davide sa kasagsagaan ng pagpupulong ng mga ASEAN leaders sa ginaganap na Summit dito sa Shangrila, Mactan Island, Lapu-Lapu City. Sa panayam naman kay Executive Sec. Eduardo Ermita, lubhang &amp;quot;high qualified&amp;quot; umano si Davide at karapat-dapat sa nasabing posisyon. &amp;quot;Davide would be able to serve the best interest of the Philippines and the UN,&amp;quot; sabi ni Ermita. Ang 71-anyos na Cebuanong si Davide ay higit na naging bantog noong kasagsagan ng impeachment trial laban kay dating Pangulong Joseph Estrada noong 2001 kung saan ang una ang naging presiding officer sa nasabing trial. Naging Associate Justice ng Supreme Court si Davide noong 1991 at naging miyembro ng Senate Electoral Tribunal noong 1997. Naging SC Chief Justice si Davide noong 1998 nang i-appoint ito ni dating Pangulong Estrada. (Rose Tamayo-Tesoro)</body>
<link>http://www.philstar.com/Article.aspx?articleId=380137&amp;publicationSubCategoryId=92</link>
</article>
<article>
<title>Bawal kumandidato</title>
<author>Ni Angie Dela Cruz</author>
<date>
<month>January</month>
<day>16</day>
<year>2007</year>
</date>
<body>Matapos sibakin sa puwesto, pinagbawalan din ng Department of Interior and Local Government (DILG) na kumandidato sa darating na May 2007 elections sina Iloilo Gov. Niel Tupas; Jaen, Nueva Ecija Mayor Prospero Esquivel, Pasay City Mayor Wenceslao &amp;quot;Peewee&amp;quot; Trinidad at 12 iba pang local officials kaugnay sa kasong administratibo at graft na isinampa laban sa mga ito sa tanggapan ng Ombudsman. Ayon kay DILG Sec. Ronaldo Puno, ang dismissal orders ay batay sa kautusan na ipinalabas ni Ombudsman Merceditas Gutierrez at pinabulaanan na may kulay pulitika ang ginawa nilang hakbang. Niliwanag ni Puno na sakop ng dismissal order ang parusang pagka-disqualify mula sa public office ng mga nabanggit at hindi rin pinapayagan ng batas ang mga dinismis na opisyal na mag-file ng kanilang kandidatura para sa darating na eleksiyon. Si Gov. Tupas ay inalis dahil sa kasong graft kaugnay sa pondong inutos niyang ipalabas para sa isang seminar na hindi naman naganap. &amp;quot;He released the check to a person instead of an organization,&amp;quot; sabi ni Puno. Si Esquivel ay nadismis dahil sa iligal na pagsibak sa mga empleyado ng water district. Nag-ugat naman ang kaso ni Trinidad sa maanomalyang kontrata sa basura. Sinibak din ang kanyang vice mayor at 11 konsehal. Kahapon ay ikinasa na rin ng pamunuan ng DILG ang preventive suspension kay Batangas Governor Armand Sanchez. Ang suspension kay Sanchez ay nag-ugat naman sa graft charges na isinampa ni Batangas Vice Gov. Ricky Recto noong 2004 na may kaugnayan sa P350-million computerization program na hindi umano dumaan sa public bidding. &amp;quot;Let me make it clear that the DILG is merely the implementor of these dismissal orders which did not originate from our department but from the Office of the Ombudsman..we are merely following the Ombudsman orders,&amp;quot; ani Puno. Nitong nakaraang linggo, inutos ni Puno ang pagsuspinde kina Mamburao, Occidental Mindoro Mayor Joel Panaligan; Aguilar, Pangasinan Mayor Ricardo Evangelista at Vallehermoso, Negros Oriental Mayor Joniper Villegas.</body>
<link>http://www.philstar.com/Article.aspx?articleId=380276&amp;publicationSubCategoryId=92</link>
</article>
<article>
<title>Bawal mang-insulto</title>
<author></author>
<date>
<month>January</month>
<day>16</day>
<year>2007</year>
</date>
<body>Babala sa mambabastos sa ibang relihiyon o manggagaya at mang-iinsulto sa kakaibang &amp;quot;accent&amp;quot; o punto ng mga taga-probinsiya. Aprubado na sa House Committee on National Cultural Communities ang House Bill 5837 na isinusulong ni Lanao del Sur Rep. Faysah Dumarpa na nagbabawal sa panggagaya sa pamamaraan ng pananalita, accent o diksyon na maituturing na isang pang-iinsulto at nakakababa. Bukod sa panggagaya, ang sinumang magsasagawa ng nakakahiya at illegal search dahil lamang sa kakaibang pananamit, relihiyon, kulay o ethnic identity ng isang tao ay may katumbas ding kaparusahan. Maging ang diskriminasyon sa isang tao na naghahanap ng trabaho dahil lamang sa pangalan, relihiyon at ethnic background ay maaari ring gawing basehan ng parusa. Sakop din ng panukala ang pagbabawal ng anumang establisimiyento tulad ng restaurant, hotel o malls sa indibidwal dahil lamang sa kanilang kasuotan, kulay ng balat at ethnicity. Multang P200 hanggang P6,000 at arresto mayor(pagkabilanggo ng isang buwan hanggang anim na buwan) oprision correctional (pagkabilanggo ng anim na buwan hanggang anim na taon) ang parusang naghihintay sa mga lalabag. (Malou Escudero)</body>
<link>http://www.philstar.com/Article.aspx?articleId=380286&amp;publicationSubCategoryId=92</link>
</article>
<article>
<title>Kurso para iwas aksidente inilunsad ng LTO</title>
<author></author>
<date>
<month>January</month>
<day>16</day>
<year>2007</year>
</date>
<body>Upang maibsan ang sunud-sunod na aksidente sa lansangan dulot ng mga motorsiklo, inilunsad kahapon ni Land Transportation Office (LTO) Chief Reynaldo Berroya ang LTO Motorcycle Riders Course na layuning maingatan ang publiko. May 96 na 200cc motorbike at 8 big bike ang nakapaloob sa programang ito na gagamitin ng mga traffic enforcers ng LTO mula sa central office at National Capital Region (NCR) para mag-ikot sa Metro Manila at magkaloob ng ayuda sa mga motorista gayundin ay mabilis na mahuhuli ang mga traffic violators. &amp;quot;This time, this is the fastest way na makapanghuhuli ang mga LTO enforcers ng mga traffic violators..higit na rin mabibigyan ng kaalaman ang mga motorista kung paano maiiwasan ang aksidente sa paggamit ng motorbike na sa kasalukuyan ay tumataas ang reported accident dito&amp;quot; pahayag ni Berroya. Ang okasyon ay dinaluhan ni DOTC Undersec. Anneli Lontoc at pinangasiwaan sa tulong ng Lawin Motorcycles Club sa pangunguna ni P/Supt Carlos Joaquin Jr. (ret). Kaugnay ng okasyon, itinatag din ni Berroya ang LTO K9 unit, ang pinakabagong grupo sa LTO na layuning kontrahin ang terorismo sa mga pampublikong sasakyan. Ayon kay Berroya, ang naturang grupo na kapapalooban ng 10 trainor at 10 K9 sniffing dogs ang siyang lilibot anya sa mga terminal ng mga pampasaherong sasakyan tulad ng mga bus para i-check ang mga bagahe ng mga pasahero. (Angie dela Cruz)</body>
<link>http://www.philstar.com/Article.aspx?articleId=380288&amp;publicationSubCategoryId=92</link>
</article>
<article>
<title>12th ASEAN Summit tagumpay - GMA</title>
<author></author>
<date>
<month>January</month>
<day>16</day>
<year>2007</year>
</date>
<body>CEBU City - Idineklara ni Pangulong Arroyo na tagumpay ng lahat ng Pilipino ang katatapos na 12th Association of Southeast Asian Nations (ASEAN) Summit. Ayon kay Arroyo, isang &amp;quot;greatest achievement&amp;quot; ng Pilipinas ang mapayapang pag-host nito ng Summit partikular na ang &amp;quot;perfect attendance&amp;quot; ng lahat ng 10 ASEAN leaders at 6 na bansa na counterpart nito pati ang pagdalo ng East Timor bilang observer ng summit. Sinabi pa&amp;nbsp;ng pangulo&amp;nbsp;na wagi&amp;nbsp;rin ang Pilipinas sa nilagdaang ASEAN Declaration on the Protection and Promotion of the Migrant Workers na siyang makakasalba aniya sa pang-aapi o pang-aabuso ng ibang bansa sa ating mga OFWs at ang nilagdaang kasunduan para sa mga nurses na malaking pabor para sa mga huli. Dakong alas-12:30 ng tanghali ng pormal na isara ang Summit sa pamamagitan ng farewell ceremony na ginanap sa Cebu International Convention Center (CICC) kung saan isa-isang nagpaalam ang 17 leaders. Dakong alas-5 naman ng hapon ng tuluyang nilisan ni Arroyo ang Cebu pabalik ng Maynila kung saan ay agad na tumuloy ito sa Malaca&amp;ntilde;ang para sa pakikipagpulong nito sa isang opisyal ng China. (Rose Tamayo-Tesoro)</body>
<link>http://www.philstar.com/Article.aspx?articleId=380299&amp;publicationSubCategoryId=92</link>
</article>
<article>
<title>Davide binalaan ni Biazon</title>
<author></author>
<date>
<month>January</month>
<day>16</day>
<year>2007</year>
</date>
<body>Nagbabala kahapon si Sen. Rodolfo Biazon kay newly-appointed UN Ambassador Hilario Davide Jr. na baka sapitin nito ang naging karanasan ni US Ambassador John Howard sa United Nations (UN) dahil sa kawalan ng kumpirmasyon mula sa Commission on Appointments (CA). Sinabi ni Sen. Biazon, dapat ay hintayin na lamang muna ni Davide ang kumpirmasyon nito sa CA bago niya gampanan ang kanyang tungkulin bilang permanent ambassador ng bansa sa UN. Aniya, mas nakakahiya kung nakaupo na siya sa kanyang UN post tapos ay ibinasura ng CA ang kanyang kumpirmasyon tulad ng nangyari kay Howard ng Estados Unidos. Sa panig naman ni Sen. Loi Estrada, isang pagbabayad-utang ni Pangulong Arroyo ang pagtatalaga kay Davide sa UN post kahit hindi pa ito nakumpirma ng CA ng magbakasyon ang Kongreso noong Disyembre 22. Wika pa ni Sen. Loi, ang pagtatalaga kay Davide sa UN post ay bilang utang na loob ni Mrs. Arroyo sa ginampanang papel ng dating Chief Justice noong 2001 nang panumpain bilang acting president si Arroyo. (Rudy Andal)&amp;nbsp;</body>
<link>http://www.philstar.com/Article.aspx?articleId=380303&amp;publicationSubCategoryId=92</link>
</article>
<article>
<title>Erap walang alam sa panukalang paglaya niya</title>
<author></author>
<date>
<month>January</month>
<day>16</day>
<year>2007</year>
</date>
<body>Wala umanong alam at hindi kinonsulta ni Presidential Chief of Staff Mike Defensor si dating Pangulong Joseph Estrada sa panukala nitong pansamantalang paglaya. Inihayag ito ng dating pangulo sa pamamagitan ng kanyang spokesman na si Rufus Rodriguez kaugnay sa lumutang na panukala ni Defensor na payagang makapagpiyansa si Estrada na umanoy pinaboran naman ni Pangulong Arroyo. Ayon kay Rodriguez, sinabi sa kanya ni Estrada na hindi siya kinausap ni Defensor sa isyu at maaari anyang pinalutang ito ng kalihim para makuha ang simpatiya at boto ng mga tagasuporta ng dating pangulo. Sinabi pa ni Rodriguez na hindi papayag si Estrada sa alok na pansamantalang pagpapalaya kapalit ng mahihigpit na kundisyon kabilang na ang hindi pagsasalita hinggil sa pulitika. Maging si Executive Secretary Eduardo Ermita ay naghayag na wala siyang alam sa panukala ni Defensor at hindi ito pinag-uusapan sa Gabinete. Pero para kay Prosecutor Dennis Villa-ignacio, dapat ipaubaya na lang ni Defensor sa desisyon ng Korte ang paglaya ni Estrada. (Lilia Tolentino)</body>
<link>http://www.philstar.com/Article.aspx?articleId=380304&amp;publicationSubCategoryId=92</link>
</article>
<article>
<title>Bagong patakaran ng POEA at DOLE sa DH binira</title>
<author></author>
<date>
<month>January</month>
<day>16</day>
<year>2007</year>
</date>
<body>Libu-libong domestic helpers ang nagmartsa kahapon mula Liwasang Bonifacio patungong tanggapan ng Department of Labor and Employment para kondenahin ang bagong patakaran ng DOLE at Philippine Overseas Employment Administration (POEA) na nagtataas ng minimum wage ng mga DH. Ayon sa mga nag-raling DH, mula ng ipatupad ang naturang patakaran ay wala ng gustong kumuha sa kanila. Kasama ng tinatayang 8,000 DH sa kanilang kilos protesta ang may 11 malalaking asosasyon ng ibat-ibang recruitment agency sa bansa sa pangunguna ng Federated Association of Manpowers Exporters (FAME). Ayon kay Eduardo Mahiya, pangulo ng FAME, hindi katanggap-tanggap sa mga DH ang governing board resolution at memorandum circular ng POEA na naging epektibo noong Disyembre 16 gaya ng pagtataas ng suweldo mula sa US$200 ay ginawang US$400, pagtakda ng edad na 25 sa mga DH, pagsasailalim sa kanila sa pagsusulit ng TESDA, pagsasanay ng lenguwahe at kultura ng OWWA at pagbawal sa isang ahensiya na singilin ng placement fee ang mga DH ng halagang katumbas ng isang buwan na suweldo. (Mer Layson)</body>
<link>http://www.philstar.com/Article.aspx?articleId=380308&amp;publicationSubCategoryId=92</link>
</article>
<article>
<title>Sa pagkalason ng 103 performers: Caterer sa ASEAN kakasuhan</title>
<author></author>
<date>
<month>January</month>
<day>17</day>
<year>2007</year>
</date>
<body>CEBU City  Nakatakdang sampahan ng kaukulang kaso ang food caterer na naghanda ng pagkaing nakalason noong Linggo sa may 103 performers ng 12th Association of Southeast Asian Nations (ASEAN) Summit. Nabatid na mismong ang mga biktima ang magsasampa ng kaso laban sa namamahala ng Majestic Catering Services, isang private catering na nakabase sa Cebu. Sa panayam ng PSN kay Cebu City Mayor Tomas Osme&amp;ntilde;a, nabatid na walang kaukulang sanitary permit to cater ang nasabing catering services at ang tanging permit lamang ng mga ito ay para sa kanilang restaurant. Naniniwala si Osme&amp;ntilde;a na ang ulam na lechon bukod pa sa inihaw na pusit ang naging sanhi ng food poisoning na aniya ay kinamay lamang ng mga tauhan ng catering services nang i-chop ito at mainit pang inilagay sa pack-lunch. &amp;quot;When you touch the food by your hands when it is hot, the bacteria will surely and easily spread quickly,&amp;quot; pahayag pa ni Osme&amp;ntilde;a. Ang isang pagkakamali pa umano ng nasabing catering services ay alas-8 pa lamang ng umaga ay inilagay na sa styro ang pagkain na itinakda para sa lunch at dinner ng mga delegado kaya mas lalong lumaki umano ang tsansa ng pagkapit at pagkalat ng bacteria sa pagkain. Ayon pa kay Osme&amp;ntilde;a, may problema sa sanitation at food handling ng pagkain na nagresulta sa nasabing pagkalason. Sinabi pa ni Osme&amp;ntilde;a na hindi niya maaaring pigilin ang mga biktima sa pagsampa ng kaso dahil karapatan nila ito dahil sila ang unang naging apektado. Samantala, pinag-iisipan naman ng Department of Health (DOH) kung magsasampa din ito ng kaso laban sa nasabing catering services. Sa kasalukuyan ay hinihintay pa umano ng DOH ang lahat ng resulta ng imbestigasyon na isinagawa ng investigating team na ipinadala ng 12th ASEAN task force health. Magugunita na kasama sa mga nalason ang kapatid ni Leah Salonga na si Gerald na kasamang nag-perform noong Sabado ng gabi ng mga biktima sa ginanap na &amp;quot;Spouses Night&amp;quot; sa Shangrila Mactan, Lapu-Lapu. Dakong alas-5 ng madaling-araw nang halos sabay-sabay na isinugod sa ibat ibang pagamutan ng Cebu ang mga biktima na unang nakaramdam ng sobrang pananakit ng tiyan, pagkahilo at pagtatae. Nilinaw naman ni Osme&amp;ntilde;a na walang kinalaman ang Shangrila sa pagkalason ng mga biktima dahil hindi naman galing sa kanila ang pagkain. (Rose Tamayo-Tesoro)</body>
<link>http://www.philstar.com/Article.aspx?articleId=380411&amp;publicationSubCategoryId=92</link>
</article>
<article>
<title>Internet voting sisimulan ng Comelec sa Singapore</title>
<author></author>
<date>
<month>January</month>
<day>17</day>
<year>2007</year>
</date>
<body>Magkakaroon na ng pagkakataon ang may kalahating milyong overseas Filipino workers (OFWs) sa bansang Singapore at ibang panig ng mundo na makapili ng kanilang kandidato sa nalalapit na halalan gamit ang internet. Ayon kay Comelec Chairman Benjamin Abalos, magiging unang test area ng internet voting ang bansang Singapore kung saan may 26,000 rehistradong botanteng Pilipino. Sa pamamagitan umano ng programang disenyo ng Scyti, maaari nang makaboto sa kanilang sariling tahanan o kung saan mang liugar na may internet connection ang mga Pinoy na nasa ibang bansa tulad ng Spain, United Kingdom at Australia. Sa pamamagitan nito mapapalawig at ma-eengganyo pa ang mga OFW na lumahok sa overseas absentee voting na mag-uumpisa sa Abril 14 sa alas-3 ng hapon sa oras sa Pilipinas. Sa ilalim ng Overseas Absentee Voting (OAV) bill, ang mga Pinoy workers na nasa ibat ibang panig ng mundo ay maaari at may karapatan nang lumahok sa isinasagawang halalan sa Pilipinas. Unang ipinatupad ng Comelec ang voting by mail ng OFWs kung saan boboto ang mga Pinoy workers sa mga consular offices at embahada sa mga bansang kanilang kinaroroonan at ito ay ita-transmit sa Pilipinas. Ngunit dahil napatunayan na mas epektibo ang internet voting at naging tagumpay sa ibang bansa, inaprubahan ng Komisyon ang nasabing sistema ng eleksiyon para lamang sa bansang Singapore. (Gemma Amargo-Garcia)</body>
<link>http://www.philstar.com/Article.aspx?articleId=380417&amp;publicationSubCategoryId=92</link>
</article>
<article>
<title>Mosyon ni Gringo na makalabas ng kulungan haharangin ng DOJ</title>
<author></author>
<date>
<month>January</month>
<day>17</day>
<year>2007</year>
</date>
<body>Haharangin ng Department of Justice (DOJ) ang mosyon ni dating Sen. Gringo Honasan sa Makati Regional Trial Court na makalabas mula sa Sta. Rosa, Laguna detention cell para personal na makapagsumite ng kanyang certificate of candidacy sa Commission on Elections (Comelec). Sinabi ni State Prosecutor Juan Pedro Navera, maituturing na flight risk si Honasan at may history na umano ito ng pagtakas. Nangangamba ang DOJ na maaaring gamitin na pagkakataon ni Honasan ang pagpa-file niya ng kandidatura upang siya ay makatakas. Maaari naman umanong maghain ng COC ang abogado ni Honasan na si Atty. Daniel Gutierrez. Ayon kay Navera, pakikiusapan na lamang nila ang Comelec na magpadala ng kinatawan kay Honasan para siyang mangasiwa ng kanyang pagpa-file ng kandidatura. Hindi napabilang si Honasan sa short list ng senatoriables ng United Opposition (UNO) subalit nais nitong muling kumandidato bilang independent candidate. (Ludy Bermudo/Rudy Andal)</body>
<link>http://www.philstar.com/Article.aspx?articleId=380426&amp;publicationSubCategoryId=92</link>
</article>
<article>
<title>Revilla at Remulla nagsanib puwersa sa Cavite</title>
<author></author>
<date>
<month>January</month>
<day>17</day>
<year>2007</year>
</date>
<body>Nagsanib puwersa na ang angkan ng Revilla sa pangunguna ni Sen. Ramon Revilla Jr. at Remulla clan sa pangunguna ni dating Cavite Gov. Johnny Remulla matapos magkaroon ng alyansa ang kanilang mga partido pulitikal na Lakas, Kampi at Magdalo kaugnay sa nalalapit na May elections. Kahapon ay nanumpa na rin ang maybahay ni Sen. Revilla na si Lani Mercado bilang KAMPI provincial chairman sa Cavite kina Camarines Sur Rep. Luis Villafuerte na national chairman ng KAMPI at kay DILG Sec. Ronaldo Puno, isang KAMPI stalwart. Kasamang nanumpa ni Ms. Mercado ang mga miyembro ng Magdalo party na sina Mayor Bernardo Paredes (Cavite City), Mayor Filomeno Maligaya (Magallanes), Mayor Manuel Romera (Mendez), Mayor Lope Tepora (Indang), Mayor Efren Nazareno (Naic) at Mayor Conrado Lino (Ternate). Nanumpa na rin sa KAMPI ang mga miyembro ng Lakas na sina Mayor Dahlia Loyola (Carmona), Mayor Walter Echevarria (Gen. Mariano Alvarez), Mayor Clarito Poblete (Silang), Mayor Melencio de Sagun (Trece Martirez City), Mayor Abraham Tolentino (Tagaytay City), Mayor Jose Penano (Alfonso) at Mayor Monte Andaman (Maragondon). Maging si PCSO director Strike Revilla na kakandidatong alkalde sa Bacoor ay nanumpa na rin sa KAMPI. Nilinaw din ni Sen. Revilla na ang pagtatalaga sa kanyang maybahay bilang KAMPI pronvincial chair ay hindi nangangahulugan na tatakbo na ito sa eleksyon dahil walang balak ang kanyang misis na pumasok muli sa pulitika. Lumilitaw na iilang alkalde na lamang ang nananatiling sumusuporta kay Cavite Gov. Ireneo &amp;quot;Ayong&amp;quot; Maliksi matapos manumpa ang mga miyembro ng Lakas at Magdalo sa KAMPI. (Rudy Andal)</body>
<link>http://www.philstar.com/Article.aspx?articleId=380428&amp;publicationSubCategoryId=92</link>
</article>
<article>
<title>Panibagong taas kuryente nakaamba</title>
<author></author>
<date>
<month>January</month>
<day>17</day>
<year>2007</year>
</date>
<body>Mariing kinondena kahapon ng ilang kongresista mula sa oposisyon ang plano ng administrasyong Arroyo na lumagda sa bagong kontrata sa mga independent power producers o IPPs dahil magiging dahilan umano ito sa mas mataas na presyo ng kuryente. Ayon kina Bayan Muna Rep. Teodoro &amp;quot;Teddy&amp;quot; Casi&amp;ntilde;o, at Citizens Battle Against Corruption Rep. Joel Villanueva, siguradong tataas na naman ang buwanang bayarin sa Purchased Power Adjustment (PPA) dahil sa nilulutong power deal. &amp;quot;By forging new power supply agreements with IPPs, this government is virtually opening the floodgates for the demons of the power sector, which is the PPA,&amp;quot;ani Casi&amp;ntilde;o. Muli aniyang magbabalik ang masasayang araw ng mga IPP-PPA na magiging dahilan naman upang umangal sa mataas na presyo ng kuryente ang mga mamamayan. Ginawa ni Casi&amp;ntilde;o ang reaksiyon matapos ihayag ni Energy Secretary Raphael Lotilla na posibleng pagbigyan ng gobyerno ang apela ng German power firm na STEAG-AG para sa bagong power supply agreement na magiging daan sa pagpapalawak ng power generation capacity ng kompanya sa Misamis Oriental ng mula 100 hanggang 150 megawatts. Sinabi ni Casi&amp;ntilde;o na wala namang krisis sa kuryente ang bansa kaya walang dahilan upang palawakin ang power generation capacity ng pinapaborang IPP. Ipinaliwanag ni Casi&amp;ntilde;o na ang PPA ay ang binabayarang kuryente ng mga mamamayan kahit hindi naman nakukunsumo. Hinala naman nina Villanueva at Casi&amp;ntilde;o na ang sobrang sisingilin sa kuryente ng mga mamamayan ay gagamitin sa nalalapit na eleksiyon. (Malou Escudero)</body>
<link>http://www.philstar.com/Article.aspx?articleId=380434&amp;publicationSubCategoryId=92</link>
</article>
<article>
<title>Solon, pang-5 sa Order of Battle ng PNP sa droga?</title>
<author></author>
<date>
<month>January</month>
<day>17</day>
<year>2007</year>
</date>
<body>Pang-lima umano sa Order of Battle ng Philippine National Police (PNP) sa isang lalawigan ang isang kongresista dahil sa pagkakasangkot nito sa operasyon ng ilegal na droga. Ayon sa isang mapagkakatiwalaang source, matagal nang alam ng pulisya ang negosyo ng kongresista tungkol sa droga, pero hindi ito mapitik dahil sa mahigpit na kapit ng solon sa mga &amp;quot;ka-brod&amp;quot; na nakapuwesto sa gobyerno at maging sa PNP. Pinananatili umano ng congressman ang kanyang magandang relasyon sa kanyang mga ka-brod para na rin sa kanyang proteksiyon at negosyo. Ibinunyag pa ng source na nagbubulag-bulagan lamang ang mga nakakaalam sa ilegal na gawain ng solon na sumasawsaw sa illegal drug trade. Minsan na umanong nakakumpiska ng droga ang mga awtoridad sa isang bayan na sakop ng distrito ng kongresista kung saan nabanggit ang kanyang pangalan pero sa hindi malamang dahilan ay bigla na lamang nawala ang isyu. Ang kongresista ay kabilang sa listahan ng mga milyonaryo sa Mababang Kapulungan ng Kongreso. Hinala ng source, malaking salapi rin ang kinikikilng makakaliwang grupo sa kongresista dahil sa alam ng mga ito ang ilegal na pinaggagagawa ng solon. Marami rin aniyang mga lokal na opisyal ng gobyerno sa lalawigan ng congressman ang nakakaalam sa koneksiyon nito sa droga pero nanatiling tahimik lamang dahil &amp;quot;generous&amp;quot; umano si congressman. Ang congressman ay nag-aambisyon umanong manalo ulit sa 2007 elections pero sa iba ng posisyon. (Malou Escudero)</body>
<link>http://www.philstar.com/Article.aspx?articleId=380437&amp;publicationSubCategoryId=92</link>
</article>
<article>
<title>Abu Solaiman tinapos na ng militar: Huling alas ng Sayyaf utas!</title>
<author></author>
<date>
<month>January</month>
<day>18</day>
<year>2007</year>
</date>
<body>Patay na ang itinuturing na huling &amp;quot;alas&amp;quot; ng bandidong Abu Sayyaf Group (ASG) na si Jainal Antel Salih alyas Abu Solaiman, sa isang pakikipag-engkuwentro sa tropa ng militar sa Mt. Bud Dajo, Talipao, Sulu kamakalawa. Sa press briefing sa Camp Aguinaldo, kinumpirma ni AFP Chief of Staff Gen. Hermogenes Esperon Jr., ang pagkakapatay ng tropa ng Armys 8th Special Forces Company (SFC) sa pamumuno ni Lt. Almirante Mijares kay Solaiman, ang self-proclaimed spokesman ng grupo at may patong sa ulong $5 milyon. &amp;quot; I am officially confirming the death of Abu Sayyaf urban terror group leader Jainal Antel Sali alyas Abu Solaiman,&amp;quot; pahayag ni Esperon. Una nang napaulat na nasugatan sa sagupaan si Solaiman, 41, matapos lusubin ng militar ang kampo ng mga ito. Isa pang miyembro ng mga bandido ang namatay habang dalawa namang kasapi ng Army Special Forces Company (SFC) ang nasugatan. Subalit sa beripikasyon ay lumitaw na napaslang ang naturang Sayyaf top leader. Si Solaiman maliban sa pagiging spokesman ng Abu Sayyaf ay siya ring tumatayong Logistics and Supply Officer at overall leader ng ASG Urban Terrorist Group na responsable sa pagpaplano ng pambobomba ng grupo. Tumagal ng tatlong oras ang bakbakan sa bisinidad ng Mt. Dajo matapos na i-tip ng mga tipster ng militar ang kuta ng mga bandido. &amp;quot; The action agents confirmed one of whom have been with him for 5 years identified with the picture and the most prominent picture would be the space between two front teeth,&amp;quot; ayon kay Esperon. Si Solaiman ay kasama sa talaan ng mga most wanted na Abu Sayyaf leader at sangkot sa pagkidnap at pamumugot ng ulo ni Peruvian-American hostage Guillermo Sobero na kabilang sa 20 kataong hinostage sa Dos Palmas Resort sa Puerto Princesa City, Palawan noong 2001. Napatay sa rescue operation si American missionary Martin Burnham habang sugatang nailigtas ang asawa nitong si Gracia. Sangkot din si Solaiman sa pagbihag sa may 200 sibilyan kabilang si Fr. Cirilo Nacorda sa Lamitan siege noong Hunyo 2001, utak sa Superferry 14 bombing sa Corregidor Island, Bataan noong Peb. 27, 2004, nagplano ng Valentines day bombing noong 2005 sa mga lungsod ng Makati, Davao at General Santos. (Joy Cantos At Lilia Tolentino)</body>
<link>http://www.philstar.com/Article.aspx?articleId=380543&amp;publicationSubCategoryId=92</link>
</article>
<article>
<title>Dismissal pinigil ng CA: Iloilo Gov. nakakuha ng TRO</title>
<author></author>
<date>
<month>January</month>
<day>18</day>
<year>2007</year>
</date>
<body>Nagbunyi ang daan-daang tagasuporta ni Iloilo Governor Niel Tupas Sr. matapos na makakuha ng 60-day temporary restraining order (TRO) mula sa Court of Appeals (CA) na pumipigil na maipatupad ang dismissal order sa kanya ng Office of the Ombudsman. Bitbit ng anak ni Gov. Tupas na si Junjun, Iloilo Board member, ang TRO na ipinalabas ni Justice Francisco Acosta ng CA-Cebu 19th Division bandang alas-5 kahapon. Ang desisyon ang pumigil sa marahas na pag-takeover ng mga pulis sa kapitolyo matapos magwakas ang 30-minute police deadline para sa governor na bakantihin ang kanyang tanggapan. Gumamit ng puwersa ang mga armadong miyembro ng Regional Mobile Group at SWAT para paalisin si Gov. Tupas matapos pasukin ang kapitolyo para i-disperse ang mga supporters nito. Tinangkang makipagnegosasyon ng mga anak ng gobernador pero maging sila ay pinagtulakan at tinutukan umano ng M16. Tinangkang pumasok ng mga pulis sa ikatlong palapag kung saan naroon si Gov. Tupas subalit nabigo sila. Nagtamo rin ng mga sugat at galos ang ilang miyembro ng media dahil sa sagupaan ng supporters ng governor at mga pulis. Nabatid na alas-2 pa lamang ng hapon ay nagdatingan na ang mahigit 200 SWAT at pinalibutan ang kapitolyo, sinira ang gate at pinasok ang gusali. Sa pahayag naman ni Chief Supt. Wilfredo Dulay, Western Visayas regional director, hindi niya iuutos ang troop pullout sa kabila ng TRO. &amp;quot;No, not yet, we will stay put for now because I have yet to see the TRO. Anyway, theres no tension at the capitol ... Its just a matter of time I suppose before we pull out,&amp;quot; pahayag ni Dulay.</body>
<link>http://www.philstar.com/Article.aspx?articleId=380547&amp;publicationSubCategoryId=92</link>
</article>
<article>
<title>Tipster ni Solaiman, instant millionaire!</title>
<author></author>
<date>
<month>January</month>
<day>18</day>
<year>2007</year>
</date>
<body>Daig pa ang tumama sa Sweepstakes at Lotto ng tipster na nagturo sa kampo ng napaslang na Abu Sayyaf leader na si Jainal Antel Sali alyas Abu Solaiman dahil instant millionaire ito sa tumataginting na $5 milyon o P250 milyon. Tiniyak ni AFP Chief of Staff Gen. Hermogenes Esperon na matatanggap ng tispster ang naturang reward na inilaan ng pamahalaan ng Estadoos Unidos sa ulo ni Solaiman. Ayon kay Esperon, dadaaan sa tamang proseso ng batas ang nasabing masuwerteng tipster na hindi tinukoy ang pagkakakilanlan para na rin sa seguridad nito at ng kanyang pamilya sa posibleng resbak ng mga kasamahan ni Solaiman. Kaugnay nito, hinikayat ni Esperon ang publiko na kung may nalalaman ang mga ito sa mga kinaroroonan ng nalalabi pang lider ng Abu ay agad na makipag-ugnayan sa mga awtoridad. Kabilang pa sa tinutugis na lider ng Sayyaf sina Kumander Isnilon Hapilon, Radulan Sahiron at tinatayang 350 puwersa nito na target durugin ng Oplan Ultimatum ng AFP. (Joy Cantos)</body>
<link>http://www.philstar.com/Article.aspx?articleId=380557&amp;publicationSubCategoryId=92</link>
</article>
<article>
<title>Mga artista na tatakbo di eendorso ng PPCRV</title>
<author></author>
<date>
<month>January</month>
<day>18</day>
<year>2007</year>
</date>
<body>Hindi ieendorso ng Parish Pastoral Council for Responsible Voting (PPCRV) ang mga artistang pulitiko na wala namang malinaw na plataporma para sa bayan. &amp;quot;Huwag magpadala sa mga kasikatan ng mga artista at galing sa pananalita ng mga pulitikong nagnanais na tumakbo sa darating na halalan sa Mayo,&amp;quot; payo sa mga botante ng PPCRV. Ayon kay PPCRV Chair Henrietta de Villa, hindi dapat idinadaan sa katanyagan ang pagtakbo sa eleksyon dahil seryosong tungkulin umano ang gagampanan ng mga ito sakaling manalo. Marapat lamang aniya na suriing mabuti kung malinis ang hangarin nito sa kanyang pagtakbo at dapat ay malinaw silang plataporma. Ayon pa kay de Villa, ang mga kandidatong maka-Diyos, makatao, makabayan, may pagpapahalaga sa demokrasya at may integridad ang dapat na iluklok sa pwesto. Puspusan ang pagsasagawa ng information campaign ng PPCRV upang mabigyan ng sapat na edukasyon ang mga botante. (Mer Layson)</body>
<link>http://www.philstar.com/Article.aspx?articleId=380560&amp;publicationSubCategoryId=92</link>
</article>
<article>
<title>Gov. Sanchez humirit din ng TRO</title>
<author></author>
<date>
<month>January</month>
<day>18</day>
<year>2007</year>
</date>
<body>Dumiretso na sa Court of Appeals (CA) ang kampo ni Batangas Governor Armand Sanchez para humingi ng temporary restraining order (TRO) na naglalayong ipawalang bisa ang preventive suspension na ipinataw laban sa kanya. Sa kanyang petition for certiorari and prohibition, sinabi ni Sanchez na maanomalya ang ipinataw sa kanyang suspension ng Department of Interior and Local Government (DILG) dahil noon pang Sept. 26, 2006 inilabas ang resolution hinggil dito ngunit ipinatupad lamang ito sa bisperas ng election period. Sinabi ni Sanchez na labag umano sa ban on suspension ang pagkakasuspinde sa kanya dahil hindi naman kasong criminal ang kanyang kinakaharap kundi administratibo lamang. Iginiit pa ni Sanchez na wala umanong karapatan ang Ombudsman na magpataw ng anumang suspension dahil hindi ito matatagpuan sa mga probisyon ng Ombudsman Act 1989. Nakiusap naman ang kampo ni Sanchez sa DILG na pagbigyan silang manatili sa loob ng kapitolyo hanggang Biyernes ng hapon para sa hinihintay na TRO galing sa CA. Ayon kay Sanchez, mapayapa nilang lilisanin ang kapitolyo sa Biyernes ng hapon kapag hindi sila nakakuha ng TRO. Nauna nang nagbigay ng 48-hours deadline ang DILG sa lahat ng nasuspindi at nadismis na government officials para lisanin ang mga kapitolyo at mga munisipyo. Sa ibinigay na deadline, dapat umanong lisanin ni Sanchez ang kapitolyo ngayong araw na ito ng hapon matapos mag-expire ang binigay na palugit ng DILG. (Grace Amargo-dela Cruz/Arnell Ozaeta)</body>
<link>http://www.philstar.com/Article.aspx?articleId=380567&amp;publicationSubCategoryId=92</link>
</article>
<article>
<title>Manugang na hilaw ng Senador, kinursunada ng dalawang Congressmen</title>
<author></author>
<date>
<month>January</month>
<day>18</day>
<year>2007</year>
</date>
<body>Dalawang kongresista na palaging tumatambay sa isang sikat na coffee shop sa may Tomas Morato, Quezon City ang&amp;quot;nanggigil&amp;quot; at nagtangkang i-take-out ang isang teen-ager na napagkamalan nilang pick-up girl. Ayon sa source, palaging tumatambay sa nasabing coffee shop ang dalawang congressmen at nag-aabang ng mga pick-up girls at GROs na pumapasok sa mga sikat na club sa QC. &amp;quot;Mga alas-9 noon ng gabi, nakatambay na naman yong dalawang congressmen, tapos pumasok yong teen-ager na may kasama pang dalawang babae na halos kasing edad din niya,&amp;quot; anang source. Bagaman at maganda rin naman umano ang dalawang kasamang teen-ager, mas natipuhan nila ang dalaga dahil may bitbit pa itong teddy bear at sobrang ikli ng suot na short. Agad umanong tinawag ng dalawang solon ang security guard ng coffee shop upang itanong kung puwedeng ilabas ang nasabing teen-ager na may dalang teddy bear. Nang bumalik ang sekyu ay sinabi nito na hindi puwedeng ilabas ang teen-ager dahil hindi ito pick-up girl at mahilig lang talagang tumambay sa coffee shop. Makulit umano ang dalawang mambabatas at sinabing itanong kung magkano yung babae dahil nakahanda silang magbayad. &amp;quot;Sabi nong inutusan nila, hindi ho talaga puwede sir kasi anak yan ni_____,&amp;quot; anang source. Anak pala ito ng dating sikat na aktres. Shock ang dalawang solon at tumigil sa kakulitan dahil senador pala ang biyenang hilaw ng dalagita. (MEscudero)</body>
<link>http://www.philstar.com/Article.aspx?articleId=380571&amp;publicationSubCategoryId=92</link>
</article>
<article>
<title>Warrant handa na: 18,000 flying voters darakpin!</title>
<author>Ni Gemma Amargo-Garcia</author>
<date>
<month>January</month>
<day>19</day>
<year>2007</year>
</date>
<body>Nakatakdang arestuhin ng mga tauhan ng Philippine National Police (PNP) ang mga &amp;quot;flying voters&amp;quot; sa darating na eleksiyon sa Mayo matapos makakuha ng warrant of arrest ang Commission on Elections (Comelec) laban sa mga ito. Ayon kay Chairman Benjamin Abalos, umaabot na sa 18,000 ang warrants of arrest laban sa mga napatunayang dalawang beses nagparehistro o flying voters. Sinabi pa nito na kapag inaresto at napatunayang nagkasala sila ng pagdodobe ng rehistro ay bubunuin nila ang anim na buwang pagkakakulong at kinakailangan din humarap sila sa korte para sa kanselasyon ng kanilang double registration. Nilinaw pa ni Abalos na ang Comelec ang tumatayong Anti-Flying Voters Task Force at nakatutok sila sa ngayon sa Metro Manila na kinokonsidera nilang &amp;quot;pugad&amp;quot; ng mga flying voters. Lumalabas sa ulat ni task force chief Ferdinand Rafanan na mayroong 200,000 double registrants sa Metro Manila. &amp;quot;Metro Manila has about 94,000 voters who registered more than once in 2004 and we expect that number to have doubled by now,&amp;quot; ayon pa kay Rafanan. Idinagdag pa ito na mayroong 5.6 million registered voters sa Metro Manila noong 2004 at dalawang porsiyento o tinatayang 100,000 sa darating na 2007 elections.</body>
<link>http://www.philstar.com/Article.aspx?articleId=380726&amp;publicationSubCategoryId=92</link>
</article>
<article>
<title>Kamay na bakal sa Sayyaf!</title>
<author></author>
<date>
<month>January</month>
<day>19</day>
<year>2007</year>
</date>
<body>Tiniyak ni Pangulong Arroyo na determinado ang kanyang pamahalaan na tapusin ang problema ng terorismo sa bansa at gamitin na ang kamay na bakal sa paglipol sa teroristang Abu Sayyaf upang tuluyang mawakasan ang kasamaan ng mga ito. &amp;quot;The government is determined to finish the job with a hand of steel against evil,&amp;quot; pahayag ni Pangulong Arroyo sa mediamen sa Camp Aguinaldo. Pinuri ng Pangulo ang Sandatahang Lakas ng Pilipinas sa panibagong tagumpay nila sa paglaban sa terorismo kaugnay ng pagkakapatay sa lider ng Abu na si Abu Solaiman. Kahapon ay pinapurihan din ni US Ambassador Kristie Kenny ang pagkakapatay ng tropa ng militar kay Solaiman. &amp;quot;Let me first congratulate the AFP, Ive seen them in Jolo and they should make all of us very proud they are a tremendous fighting force and they are extraordinary things in capturing some of the worlds most deadly terrorists. So our strongest congratulations to the brave men and women of the Armed Forces of the Philippines for their fight under tremendous leadership,&amp;quot; sabi ni Kenney. Kinilala ni Kenney ang kakayahan at talino ng mga sundalong Pinoy sa pagkakapatay sa lider ng ASG. Kaugnay nito, inihayag ni AFP Chief of Staff Gen. Hermogenes Esperon na ang pagkakapaslang kay Solaiman ay produkto ng RP-US Balikatan exercises, ng mga natamong benepisyo sa joint military war games at sa mga naiwang modernong kagamitang pandigma ng US troops. (Lilia Tolentino/Joy Cantos)</body>
<link>http://www.philstar.com/Article.aspx?articleId=380736&amp;publicationSubCategoryId=92</link>
</article>
<article>
<title>Assault vs Gov. Tupas, tama lang - DILG</title>
<author></author>
<date>
<month>January</month>
<day>19</day>
<year>2007</year>
</date>
<body>Walang nilabag na batas ang ginawang paggamit ng puwersa ng tinatayang may 200 miyembro ng Regional Police Mobile Group (RPMG) na lumusob sa kapitolyo ng Iloilo para puwersahang palayasin sa puwesto si Gov. Niel Tupas Sr. nitong nakalipas na Miyerkules. Ito ang mariing depensa kahapon ni Department of Interior and Local Government (DILG) Sec. Ronaldo Puno sa ginanap na press briefing sa Camp Crame. Sinabi ni Puno na isinaalang-alang lamang ng PNP Region 6 sa pamumuno ni Chief Supt. Wilfredo Dulay ang seguridad sa kapitolyo para pakilusin ang puwersa ng pulisya para sa implementasyon ng kautusan ng Ombudsman na idismis si Tupas. Tinukoy ni Puno na si Gov. Tupas at anak nitong si Board member Niel Tupas Jr. ay armado ng malalakas na kalibre ng armas na dalawa dito ay paso na ang mga lisensya. &amp;quot;We have learned that Tupas, Sr. owns three pistols while his son Tupas, Jr. have nine firearms where we believe two of the licenses are already expired,&amp;quot; ani Puno sa mediamen. Iginiit ng kalihim na bagaman ang nasabing mga armas ay maaring gamitin bilang pangdepensa ay hindi maiaalis na gamitin ito ng mga Tupas bilang armas pang-depensa. Sa TV footages noong nakalipas na Miyerkules ng gabi ay nakunan ang mga operatiba ng pulisya na puwersahang pinapasok ang kapitolyo ng Iloilo kung saan pinagbabasag ng mga ito ang salamin ng gusali. Sa loob ay tinutukan ng mga baril ang mga supporters ng gobernador kung saan nasugatan sa komosyon ang batang Tupas.&amp;nbsp; Iginiit naman ng kalihim na normal lamang na magkasakitan sa dispersal operation tulad ng mainit na eksena kahapon. &amp;quot;Whether you clear a rally or a house, there would always be pushing and shoving,&amp;quot; paliwanag pa nito na humingi naman ng paumanhin sa mga taong nasaktan sa balyahan. Nakatakda namang magsampa ng kasong kriminal si Gov. Tupas laban kina Puno, PNP Chief Gen. Oscar Calderon at kay C/Supt. Dulay dahil sa pananakit sa kanyang mga anak at supporters. Kasabay nito, muling nagbabala si Puno na sasampahan ng kasong sedisyon ang mga nadismis na lokal opisyal na magmamatigas bumaba sa puwesto. (Joy Cantos )</body>
<link>http://www.philstar.com/Article.aspx?articleId=380741&amp;publicationSubCategoryId=92</link>
</article>
<article>
<title>Kung pagbabasehan ang mga tama ng bala: Murder dapat kay Leviste  DOJ</title>
<author></author>
<date>
<month>January</month>
<day>19</day>
<year>2007</year>
</date>
<body>Sinabi kahapon ni Justice Secretary Raul Gonzalez na murder at hindi homicide ang dapat na kasong inihain laban kay dating Batangas Gov. Antonio Leviste kung ang pagbabatayan umano ay ang tama ng bala ng baril na tinamo ng biktimang si Rafael delas Alas. Sa pananaw ni Gonzalez, hindi umano maituturing na simpleng homicide lamang ang kaso dahil kung totoong ipinagtanggol lamang ng dating gobernador ang sarili dapat ay isang ulit lamang niyang binaril ang kanyang tauhan. Base sa ikalawang autopsy, nagtamo ng defense wounds sa kaliwang braso si delas Alas dahil sa pagsalag sa bala. Nagtamo rin ng tama sa ulo, pisngi at kamay ang biktima. Pinahihina umano ng resultang ito ang pahayag ni Leviste na self-defense. Maaari umanong kakitaan ito ng premeditation at treachery na sapat na basehan upang murder ang kasong kaharapin nito. Pero ayon kay Gonzalez, opinyon lang niya ito at piskalya pa rin ang bahalang tumukoy kung anong kaso ang dapat na iharap kay Leviste. (Grace Amargo dela Cruz)</body>
<link>http://www.philstar.com/Article.aspx?articleId=380749&amp;publicationSubCategoryId=92</link>
</article>
<article>
<title>24 lugar sa Mindanao areas of concern ng PNP</title>
<author></author>
<date>
<month>January</month>
<day>19</day>
<year>2007</year>
</date>
<body>Dalawamput tatlong (23) bayan at isang lungsod sa rehiyon ng Mindanao ang &amp;quot;Areas of Concern&amp;quot; ng Philippine National Police (PNP) kaugnay ng gaganaping halalan sa darating na Mayo 14. Sinabi ni Supt. Belflor Causing, information officer ng Southern Mindanao, kabilang sa mga &amp;quot;hotspots&amp;quot; ang mga bayan ng Bansalan, Don Marcelino, Hagonoy, Jose Abad Santos, Kiblawan, Magsaysay, Malalag, Malita, Matanao, Sta. Cruz, Sta. Maria, Sulop at Digos City sa Davao Del Sur. Kasama rin ang mga bayan ng Asuncion, Kapalong, New Corella at Talaingod sa Davao del Norte. Sa Compostela Valley, tinututukan din ang mga bayan ng Laak, Monkayo, New Bataan at Pantukan habang sa Davao Oriental&amp;nbsp;ay kasama ang Banay-banay, Cateel at Lopon. Sinabi ni Causing na bukod sa rebel infested area ang mga naturang bayan ay mainit din ang pulitika sa mga nabanggit na lugar. Idiniin ni Causing na kanilang minomonitor ang mga naturang bayan dahil inaasahang sisiklab ang kaguluhan dito lalo na sa araw ng election. (Joy Cantos)</body>
<link>http://www.philstar.com/Article.aspx?articleId=380755&amp;publicationSubCategoryId=92</link>
</article>
<article>
<title>Angara bubuo ng sariling line-up</title>
<author></author>
<date>
<month>January</month>
<day>19</day>
<year>2007</year>
</date>
<body>Inamin kahapon ni Sen. Edgardo Angara na may posibilidad na hindi siya tumakbo sa darating na May 2007 senatorial elections. At sakali mang magdesisyon siyang kumandidato, plano ni Angara na bumuo ng sariling line-up na kabibilangan ng mga re-electionist na senador kaysa sumama sa United Opposition (UNO) o senatorial slate ng administrasyon. Wala sa UNO slate si Angara habang napabalitang kabilang siya sa binubuong line-up ng administrasyon kasama si Loren Legarda at actor Richard Gomez, na ibinasura ng UNO sa kanilang senatorial line-up. Ayon kay Angara, ihahayag niya ang kanyang political plans sa last day ng pagsusumite ng certificate of candidacy sa Feb 12. (Rudy Andal)</body>
<link>http://www.philstar.com/Article.aspx?articleId=380758&amp;publicationSubCategoryId=92</link>
</article>
<article>
<title>Tuloy ang laban ko!  Peewee</title>
<author></author>
<date>
<month>January</month>
<day>19</day>
<year>2007</year>
</date>
<body>Kahit binawalang kumandidato sa darating na halalan, matapang na inihayag ni Pasay Mayor Peewee Trinidad na itutuloy niya ang laban kasabay ang pagsasabing takot na takot ang kanyang mga kalaban sa pulitika kayat pinatatanggal siya sa puwesto. Pinatibay pa ang pangakong ito ni Trinidad matapos sabihin kahapon ni Comelec Chairman Benjamin Abalos, sa isang interview na pwede pa itong maghain ng kanyang kandidatura dahil hindi pa &amp;quot;final and executory&amp;quot; ang desisyon ng Ombudsman. Ayon kay Trinidad, hindi birong sabwatan ang naganap sa pagitan ng kanyang mga kalaban sa pulitika sa Pasay at ng mga kaalyado nito sa kasalukuyang administrasyon. &amp;quot;Hindi lamang ito &amp;quot;political harassment&amp;quot; kung hindi ito ay isang &amp;quot;grand conspiracy&amp;quot; upang patahimikin ang isang naglilingkurang public servant,&amp;quot; pahayag nito. Sinabi pa ng butihing alkalde na malinaw sa naglabasang survey partikular na ang ginawa ng Social Weather Station (SWS) noong Oktubre hanggang Disyembre na halos nilampaso niya ang kanyang pinakamalapit na kalaban dahil lamang siya rito ng halos 20 porsiyento.&amp;nbsp;&amp;nbsp; Kaugnay ng desisyon ng Ombudsman, naghain naman si Trinidad ng &amp;quot;motion for reconsideration&amp;quot; upang hilingin dito na baligtarin ang kanilang naunang desisyon. &amp;quot;Lack of due process at halatang minadali ang desisyon dahil ang pinagbasehan lamang nilang desisyon ay ang affidavit ng mag-asawang konsehal na Cuneta na hindi man lamang sila nabigyan ng kopya at pagkakataong sumagot,&amp;quot; ani Trinidad. Sinabi pa ng alkalde, na isang &amp;quot;secret investigation&amp;quot; ang naganap sa kasong administratibo na inihain sa kanya kung saan siya ginawaran ng parusang pagbabawal tumakbo sa anumang posisyon sa gobyerno. Sinabi nito na hindi siya nasabihan ng anumang hearing na naganap. Tahasan din sinabi ni Trinidad na tinakot ng kanyang mga kalaban sa pulitika sina konsehal Tonya at asawa nitong si Boy Cuneta na bubuhayin ang mga naka-pending nilang asunto sa ilang hukuman sa Pasay kapag hindi nila diniin ang alkalde. Nilinaw rin ng alkalde na wala siyang ginawang iregularidad sa &amp;quot;bidding&amp;quot; ng basura sa lungsod kayat taas noo pa rin siyang humaharap sa kanyang mga kababayan. (Lordeth Bonilla)/Mario D. B asco)&amp;nbsp;</body>
<link>http://www.philstar.com/Article.aspx?articleId=380759&amp;publicationSubCategoryId=92</link>
</article>
<article>
<title>Suspension ng local officials, wala sa timing  Mayor SB</title>
<author></author>
<date>
<month>January</month>
<day>19</day>
<year>2007</year>
</date>
<body>Maging ang mga kaalyadong mayor ni Pangulong Arroyo ay umalma dahil sa serye ng sibakan at suspension, at ang mala-giyerang paglusob ng mga pulis sa kapitolyo ng Iloilo para puwersahin at sapilitang paalisin si Gov. Niel Tupas, Sr. Ayon kay Quezon City Mayor Feliciano &amp;quot;Sonny&amp;quot; Belmonte, wala sa timing at hindi napapanahon ang sunud-sunod na suspension order laban sa mga lokal na opisyal ng pamahalaan. Ayon kay Belmonte, kahit na sinasabing legal ang pagpapatupad sa suspension order sa mga local executives, maaari naman itong daanin sa maayos na paraan, usapan at diplomasya. Bunsod nito, sinabi ni Belmonte na para maiwasan ang anumang kaguluhan sa mga ganitong sitwasyon, magkakaroon ng isang pulong ang Metro Manila Mayors League dahil sa umanoy nakababahalang nagaganap na suspension order ng DILG sa mga local executives. Bubuo anya ng mga kaukulang panlunas ang liga para maiwasan ang anumang mga kaguluhan kaugnay ng naturang hakbang. (Angie dela Cruz)</body>
<link>http://www.philstar.com/Article.aspx?articleId=380760&amp;publicationSubCategoryId=92</link>
</article>
<article>
<title>Ali Atienza inendorso na para Mayor</title>
<author></author>
<date>
<month>January</month>
<day>19</day>
<year>2007</year>
</date>
<body>Itinaas na ni Manila Mayor Lito Atienza ang kamay ng kanyang anak na si Ali Atienza bilang kanyang manok na tatakbo sa pagka-alkalde ng lungsod sa darating na eleksiyon sa Mayo. Sa isinagawang State of the City Address (SOCA) kahapon sa Rajah Sulayman sa Roxas blvd., pormal na inendorso ng alkalde si Ali na siya ring Chairman ng Inner City Development. Ang kanya umanong desisyon ay dahil na rin sa naging resulta ng kanilang konsultasyon sa ibat ibang sektor sa Maynila tulad ng kababaihan, kabataan, non-government organizations (NGO), simbahan at barangay. Subalit wala pang inihayag na vice-mayoralty candidate ni Ali at kasalukuyan pa rin umanong sumasailalim sa konsultasyon ang tatlong pinagpipilian tulad nina Manila Deputy Mayor Don Bagatsing, 6th District; Councilor Greco Belgica at 1st Dist. Rep. Ernesto Banzai Nieva. Sa tatlo, si Bagatsing umano ang mas lamang dahil sa nauna na itong makapangampanya noong tumakbo ring itong bise alkalde ng taong 2004. (Gemma Amargo-Garcia)</body>
<link>http://www.philstar.com/Article.aspx?articleId=380761&amp;publicationSubCategoryId=92</link>
</article>
<article>
<title>Gov. Sanchez nakakuha ng TRO: DILG supalpal uli!</title>
<author></author>
<date>
<month>January</month>
<day>20</day>
<year>2007</year>
</date>
<body>Mistulang napahiya uli ang Department of Interior and Local Government (DILG) matapos harangin kahapon ng Court of Appeals (CA) ang ipinatupad nitong suspension kay Batangas Gov. Armando Sanchez. Sa ipinalabas na 60-day temporary restraining order (TRO) nina CA Special 4th Division Associate Justices Regalado Maambong, Rosmari Carandang at Arturo Tayag, pinigilan nito ang pagpapatupad ng anim na buwang suspension kay Sanchez dahil sa kasong graft and corruption. Inatasan din ng CA sina Ombudsman Merceditas Gutierrez, DILG Sec. Ronaldo Puno, Philippine National Police (PNP) at si Vice Governor Ricky Recto na magsumite ng komento sa loob ng 10-araw kaugnay sa ipinalabas na suspension laban kay Sanchez habang binigyan naman ng 5-araw ang kampo ng governor para magkomento sa sagot ng respondents. &amp;quot;To maintain the status quo and in order to forestall the petition at bench from becoming moot and academic, and to preserve the rights of the applicant petitioner Sanchez pending resolution of the instant petition for the issuance of writ of preliminary injunction, the court hereby issues a temporary restraining order for 60-days,&amp;quot; anang resolusyon. Ang 60-day TRO ay nakamit ng kampo ni Sanchez isang araw matapos itong bigyan ng 24-oras deadline ng DILG para lisanin ang kapitolyo. Nagpasalamat naman si Sanchez sa mga mahistrado ng CA kaugnay sa ipinalabas na TRO nito. Pawang nakasuot ng pulang t-shirts, nagdiwang ng isang misa ang mga tagasuporta ni Sanchez sa harap ng kapitolyo at nanawagang ipagpatuloy ang naantalang normal na operasyon ng pamahalaang panlalawigan. Nitong Miyerkules ay nakakuha rin ng TRO si Iloilo Gov. Niel Tupas na humarang sa dismissal order ng DILG laban sa kanya. (Grace Amargo-Dela Cruz At Arnell Ozaeta)</body>
<link>http://www.philstar.com/Article.aspx?articleId=380894&amp;publicationSubCategoryId=92</link>
</article>
<article>
<title>Sa mala-giyerang paglusob sa kapitolyo: Sibakan sa Iloilo Police nakaamba</title>
<author></author>
<date>
<month>January</month>
<day>20</day>
<year>2007</year>
</date>
<body>Nalalagay sa balag ng alanganin ang Iloilo Police dahil sa mala-giyerang paglusob nito sa kapitolyo ng lalawigan sa nabulilyasong pagpapatalsik kay Gov. Niel Tupas Sr. noong Miyerkules. Inamin kahapon ni Philippine National Police (PNP) Chief Director Gen. Oscar Calderon na nagkaroon ng kapalpakan ang mga operatiba ng pulisya sa pagsalakay sa kapitolyo at dahil dito, ikinokonsidera na ni Gen. Calderon ang pagbabalasa sa puwersa ng Iloilo Police at kung kailangang may sibakin ay kanyang aalisin. Ipinadala ng ng PNP ang tinaguriang high level team nito, ang Criminal Investigation and Detection Group (PNP-CIDG) at Directorate for Investigation and Detection Management (DIDM) upang mag-imbestiga kung talagang nagkaroon ng overkill sa insidente gaya ng alegasyon ng kampo ni Tupas. &amp;quot;Based on initial video footage, I can say I saw some violations, foremost of which is the sight of policemen pointing firearms at unarmed persons. While the breaking of glass panels may be justified in a clearing operations, kailangan muna nating makita ang extent ng damage para madetermina kung overkill nga,&amp;quot; ani Calderon. Sa kabila nito ay idinepensa naman nito ang operasyon sa katwirang ipinatutupad lamang ng PNP ang dismissal order laban kay Gov. Tupas Sr. na tumangging lisanin ang kapitolyo simula pa noong nakaraang linggo pagkaraang mabatid na pinasisibak na siya ni DILG Secretary Ronaldo Puno. Tiniyak naman nito na walang magaganap na whitewash sa&amp;nbsp; isasagawang imbestigasyon. (Joy Cantos)</body>
<link>http://www.philstar.com/Article.aspx?articleId=380900&amp;publicationSubCategoryId=92</link>
</article>
<article>
<title>Sa pagka-senador pa lang: P50M gagastusin ng bawat kandidato</title>
<author></author>
<date>
<month>January</month>
<day>20</day>
<year>2007</year>
</date>
<body>Hindi umano dapat bababa sa P50 milyon ang nakahandang salapi ng bawat kandidato na nais manalo sa laban sa pagka-senador. Mula P20 milyon hanggang P30 milyon naman ang nakaambang gastusin ng kandidatong tatakbo sa lokal na pamahalaan gaya ng gobernador, alkalde o congressman. Sa panayam ng ABS-CBNs Bandila kay Yolly Ong, group chairperson ng Campaigns and Grey, maaari rin umanong umabot ng P150 milyon ang gagastahin ng sinumang gustong tumakbo para sa Senado, habang hindi bababa sa P5 milyon ang kailangan kung kakandidato sa pagkagobernador, mayor o congressman na depende din sa siyudad, bayan o probinsya. Nabatid na nakaabot umano ng P18M si Sen. Aquilino Pimentel; mahigit P94M si Mar Roxas; mahigit P84M si Jamby Madrigal; mahigit P66M si Jinggoy Estrada; mahigit P62M si Juan Ponce Enrile; mahigit P60M si Richard Gordon; mahigit P41M si Miriam Santiago; halos P30M si Ramon &amp;quot;Bong&amp;quot; Revilla; at halos P23M si Pia Cayetano. Paliwanag ni Ong, mas nakakatulong ang media gaya ng telebisyon at radyo lalo na sa mga kakandidato sa national positions habang mas kailangan naman ng mga pulitiko sa lokal ang mag-ikot at magsagawa ng programa sa mga nasasakupang lugar. Binanggit pa ni Ong na hindi na ganoon kapraktikal sa mga kandidato ang rally at programa dahil sa kadalasan, ang mga dumadalo ay mga kakampi at hindi talaga nakakapanligaw ng mga bagong tagasuporta. Sa ilalim ng Fair Elections Act, 120 minutes sa lahat ng istasyon ng TV at 180 minutes sa lahat ng istasyon ng radyo ang limit ng Comelec para hindi maagrabyado ang mga kandidatong walang ganoong pondo. Hindi lamang sa mga commercials gagasta ang isang kandidato dahil kailangang pag-isipan pa ng mga ito ang ipakakalat na mga posters, leaflets, mga giveaway, gastos sa transportasyon at mga rally. Kung susumahin sa mahigit na 40-milyong rehistradong botante, aabot ng P332 milyon ang maaaring gastahin ng isang kandidato. Payo ni Ong, huwag nang tumuloy ang mga kandidato na walang malaking halaga o tiyaking may mga magbibigay na sinserong sumusuporta at hindi hihingi ng anumang kapalit kapag nasa pwesto na.</body>
<link>http://www.philstar.com/Article.aspx?articleId=380907&amp;publicationSubCategoryId=92</link>
</article>
<article>
<title>Chinese community kabado: Kidnapping tumaas na ngayong election period</title>
<author></author>
<date>
<month>January</month>
<day>20</day>
<year>2007</year>
</date>
<body>Nangangamba ang Fil-Chinese community sa buong bansa dahil sa biglang pagtaas ng bilang ng mga Tsinoy na nakikidnap at posibleng lalo pang lumala dahil sa &amp;quot;fund raising&amp;quot; ng ilang kandidato na sangkot sa illegal na gawain upang gamitin ngayong darating na May elections. Bagamat walang datos na binanggit, sinabi ni Teresita Ang-See, chairperson ng Citizens Action Against Crime (CAAC) na tumaas ang bilang ng mga Tsinoy na biktima ng kidnapping sa buong bansa sa pagpasok ng taong 2007. Karamihan umano sa mga krimeng ito ay hindi na ipinaabot pa sa Philippine National Police (PNP) dahil sa pagdududa ng mga kaanak ng mga biktima sa kapulisan. Ayon kay Ang-See, ang mga negosyanteng Tsinoy ang partikular na target ng mga kidnap-for-ransom gang kung saan hinala nila na ang ilan ay mga pulitiko rin ang utak upang makalikom ng pondo para gamitin sa kanilang pangangampanya at pambili ng boto. Ayon naman kay Manila Police District acting director Sr. Supt. Danilo Abarzosa, nakabantay naman ang kanilang puwersa at nakikipag-ugnayan sila sa mga opisyal ng barangay at &amp;quot;force multiplier&amp;quot; na gamit din nila sa &amp;quot;intelligence gathering&amp;quot;. Matibay din umano ang kanilang ugnayan kay Federation of Filipino-Chinese Chamber of Commerce and Industry (FFCCCI) president Francis Chua na regular na nagrereport sa kanila kung may naganap na kidnapping o maging &amp;quot;illegal arrest at harassment&amp;quot; ng mga pulis sa kanilang mga Tsinoy. Sa kabila nito, sinabi ni Ang-See na kahit na sinasabing nakahanda ang PNP sa mga krimen ay hindi naman umano sila sigurado kung matutuunan ng atensyon ang kanilang mga kaso dahil sa abala ang kapulisan sa ibang mga bagay tulad ng pagpapatupad ng gun ban, pagbabantay sa election hot spots, private armies at mga kahilingan ng mga kandidato para mabigyan ng proteksiyon. (Danilo Garcia)</body>
<link>http://www.philstar.com/Article.aspx?articleId=380914&amp;publicationSubCategoryId=92</link>
</article>
<article>
<title>VFA pinadedeklarang unconstitutional</title>
<author></author>
<date>
<month>January</month>
<day>20</day>
<year>2007</year>
</date>
<body>Hiniling ni dating Senate President Jovito Salonga at ilan pang personalidad na ideklara ng Korte Suprema na &amp;quot;unconstitutional&amp;quot; ang Visiting Forces Agreement (VFA) dahil ito ay nagiging pribilehiyo ng mga kriminal. Batay sa 43-pahinang petition ni Salonga, nagkakaroon lamang umano ng pagka-bias dahil sa pagpayag ng gobyerno na mapunta sa US Embassy ang kustodiya ng sinumang sundalong nahaharap sa kasong kriminal gaya ng nangyari sa convicted rapist na si US Marine Lance Cpl. Daniel Smith. Aniya, sa ilalim ng VFA, nilalabag umano nito ang karapatan ng bawat isa na magkaroon ng pantay na proteksiyon ng batas dahil sa hindi patas na pagpapatupad ng proseso kaugnay sa kustodiya ng mga US personnel sa oras na maharap ang mga ito sa kasong kriminal. Tanging ang karapatan lamang umano ng mga US personnel ang pinangangalagaan ng VFA at hindi ang karapatan ng mga Filipino kahit pa man nasa sariling bansa ang mga ito. (Grace dela Cruz)</body>
<link>http://www.philstar.com/Article.aspx?articleId=380917&amp;publicationSubCategoryId=92</link>
</article>
<article>
<title>Disbarment vs Davide ibinasura</title>
<author></author>
<date>
<month>January</month>
<day>20</day>
<year>2007</year>
</date>
<body>Nagmistulang humina ang &amp;quot;powers&amp;quot; ng mga kaibigang duwende ni dating Malabon Regional Trial Court Judge Florentino Floro matapos na ibasura ng Korte Suprema ang disbarment case na isinampa nito laban kay retired Chief Justice Hilario Davide Jr. at 10 iba pa. Sa resolution ng SC en banc, nabigo si Floro na magsumite ng matitibay na argumento at paliwanag upang pagbigyan ang apela nito. Maliban kay Davide, abswelto rin sa disbarment sina retired SC Justice Bernardo Pardo, retired Court of appeals (CA) Justice Pedro Ramirez, dating Solicitor General Alfredo Benipayo, retired Asst. Court Administrator at SC Public Information chief Atty. Ismael Khan at iba pang mga tauhan ng SC at mga abogado. Si Davide at 10 iba pa ay kinasuhan ni Floro dahil sa umanoy pagsasabwatan umano ng mga ito upang patawan siya ng preventive suspension. Noong Marso 2006 ay tuluyan nang sinibak sa serbisyo si Floro matapos lumabas sa medical findings na may sakit itong psychosis. Sinabi ng SC na ang hindi maayos na kondisyon sa pag-iisip ni Floro ay hindi tumutugma para sa posisyon ng isang Hukom. Si Floro ay una nang inireklamo dahil sa paniniwala nito sa mga dwende at espiritu na siya umanong gumagabay sa kanya sa mga inilalabas niyang desisyon. (Grace dela cruz)</body>
<link>http://www.philstar.com/Article.aspx?articleId=380924&amp;publicationSubCategoryId=92</link>
</article>
<article>
<title>Running coffins papasada sa EDSA</title>
<author></author>
<date>
<month>January</month>
<day>20</day>
<year>2007</year>
</date>
<body>Nilinaw ni Land Transportation Franchising Regulatory Board (LTFRB) Chairman Thompson Lantion na may kabuuang 210 units na 15-year-old buses na tinaguriang &amp;quot;running coffins&amp;quot; ang binigyan ng pahintulot na makapasada sa Metro Manila at karatig lalawigan. Ayon kay Lantion, bagamat matanda na o may edad na ang mga sasakyang ito, pumasa naman ang mga ito sa road worthiness requirement na itinakda hinggil dito ng Land Transportation Office-Motor Vehicle Inspection Section (LTO-MVIS). Mula sa Lunes, Enero 22 ay makikita na sa kahabaan ng EDSA ang may 210 units na 15 year old buses na pumapasada. &amp;quot;Running coffins are buses which are already 15 years old and above but still in operation. Bago anya pumasada ang naturang mga sasakyan, isang simpleng seremonya at pagbasbas dito ang gagawin. Ang ginawang pag-apruba ng ahensiya na makapag-operate ang naturang mga sasakyan ay bahagi anya ng &amp;quot;Bus Modernization Program&amp;quot; ni DOTC Secretary Leandro Mendoza. Sa ilalim ng programa, makikita sa kahabaan ng Edsa ang mga sasakyan nito bilang pamalit naman sa mga bulok na at kakarag-karag na bus unit sa nabanggit na lugar. (Angie dela Cruz)</body>
<link>http://www.philstar.com/Article.aspx?articleId=380927&amp;publicationSubCategoryId=92</link>
</article>
<article>
<title>P1.12-B kinita ng BIR sa SBMA</title>
<author></author>
<date>
<month>January</month>
<day>20</day>
<year>2007</year>
</date>
<body>Nananatili bilang pangunahing revenue-earning agency ang Bureau of Internal Revenue (BIR) - Subic District office matapos makapag-ambag sa kaban ng pamahalaan ng P1-bilyon buwis sa Subic Bay Freeport. Base sa ulat na isinumite kay BIR Commissioner Jose Mario Bunag, iniulat ni Subic Revenue District Officer (RDO) Edgardo Tolentino na ang kanilang ahensya ay nakapangkolekta ng kabuuang P1.12-bilyon mula sa 5% ng withholding taxes mula sa 62, 000 manggagawa, gross taxes naman sa mga rehistradong Freeport enterprises at mga resibo ng buwis. Idinagdag pa ni Tolentino na ang collection target na P950-milyon noong 2006 ay nalagpasan ng 18 porsiyento kung kayat ang year-end collection ng BIR ay umabot sa P1.12-bilyon buwis na nailagay na sa kaban ng bayan. &amp;quot;Tuluy-tuloy pa rin ang paglaki ng ating revenue collections sapagkat sa matagumpay at sipag ng kasalukuyang administrasyon ng SBMA na makapagbigay ng libu-libong bagong trabaho sa pamamagitan ng pagpupursige sa mga lokal at dayuhan na mamumuhunan sa Freeport,&amp;quot; pahayag ni Tolentino. Napag-alamang nakapag-labas na ang Department of Budget and Management (DBM) ng P54-milyon noong 2006 at ipinamahagi sa mga munisipalidad sa palibot ng Subic Freeport at Clark Special Economic Zone bilang bahagi ng kanilang pagbibigay ng 5 porsiyentong gross income taxes na ibinayad ng mga imbestor sa loob ng dalawang economic zone. Bagsak naman ang collection target ng tanggapan ng Bureau of Customs-Port of Subic (BoC-PoS) sa pamumuno ni Customs Collector Marietta Zamoranos na pinaniniwalaang patuloy pa rin ang mga mala-anomalyang transaksyon at kurapsyon sa loob ng naturang kawanihan. (Jeff Tombado)</body>
<link>http://www.philstar.com/Article.aspx?articleId=380929&amp;publicationSubCategoryId=92</link>
</article>
<article>
<title>1,000 tagapagbantay ng karagatan kailangan ng Coast Guard</title>
<author></author>
<date>
<month>January</month>
<day>20</day>
<year>2007</year>
</date>
<body>Naghahanap ngayon ang Philippine Coast Guard (PCG) ng 1,000 bagong mga tauhan upang punan ang pangangailangan nila sa pagbabantay ng napakalawak na karagatan ng bansa at tumitinding kakulangan sa pagresponde sa mga trahedya. Nanawagan kahapon si Lt. Commander Joseph Coyme, hepe ng public information office, sa mga kuwalipikadong indibidwal na agad na magsumite ng kanilang aplikasyon upang mapunan na ang kakulangan nila sa tauhan. Sinabi nito na kulang na kulang sila ngayon ng tao na magpapatrulya sa karagatan ng bansa at mga isla kung saan binabantayan ang pagpasok ng mga dayuhang mangingisda o &amp;quot;poacher&amp;quot;, mga lokal na mangingisda na gumagamit ng ilegal na pamamaraan, sindikato ng smuggling gamit ang karagatan at maging sa pagbabantay laban sa terorismo. Bukod dito, kailangan din ng mga bagong tauhan sa pagresponde sa mga malalaking trahedya tulad ng mga aksidente ng mga barko, pagkawala ng mga mangingisda at mga oil spill. Upang makomisyon bilang isang opisyal ng PCG, kailangan ang isang aplikante na Pilipinong ipinanganak sa bansa, malusog ang katawan at pag-iisip, at nakatapos sa apat na taong kurso, partikular ang BS Marine Transportation, BS Marine Engineering, BS Computer Engineering, BS Electronics and Communications Engineering at BS Criminology. Kailangan din na nasa edad 21-26 anyos at dadaan sa masusing training bago hirangin na Ensigns, 2nd Lieutenant o &amp;quot;naval reservist&amp;quot; sa kanilang pagtatapos. Sa mga nagnanais naman na maging &amp;quot;enlisted officer&amp;quot; ng PCG, bukod sa mga nabanggit na mga kurso sa kolehiyo, kuwalipikado rin na mag-apply ang mga tapos sa vocational course na lisensiyado ng TESDA tulad ng Electrical at Electronics technology, refrigeration and air-conditioning at Auto Diesel Mechanics. (Danilo Garcia)</body>
<link>http://www.philstar.com/Article.aspx?articleId=380930&amp;publicationSubCategoryId=92</link>
</article>
<article>
<title>Ombudsman, DILG inawat ni Defensor sa suspension festival</title>
<author></author>
<date>
<month>January</month>
<day>20</day>
<year>2007</year>
</date>
<body>Nanawagan si Presidential Chief of Staff Mike Defensor sa Office of the Ombudsman at Department of Interior Local Government (DILG) na tumulong sa &amp;quot;political ceasefire&amp;quot; na isinusulong ng pamahalaan sa pamamagitan ng pagpigil sa anumang aksiyon na magiging sanhi ng lalo pang pagkakahati-hati ng mamamayan. Ayon kay Defensor, ang serye ng suspensiyon sa mga local executives na ipinatupad ng DILG at Ombudsman ay nakadagdag pa sa problema ng bansa ngayong umiiral ang election period. Bagamat inirerespeto ni Defensor ang indipendensiya ng DILG at Ombudsman, sinabi nito na hindi rin naman makakabawas sa kapangyarihan ng ahensiya kung ikukunsidera ang pansamantalang pagpigil sa kanilang mga aksiyon laban sa mga local executives na nahaharap sa kaso. &amp;quot;Alam naman natin na kahit noong hindi pa election period ay nagkakaroon na tayo ng pagkakahati-hati dahil sa magkakaibang paniniwala sa pulitika, sana naman, hindi na natin madagdagan para na rin sa kapakanan ng ating bansa,&amp;quot; sabi pa ni Defensor na kasama sa administration ticket para sa pagka-senador. Naniniwala si Defensor na ang ilang buwang pagpigil sa aksiyon ng Ombudsman at DILG ay makababawas sa tensiyong pangpulitikang umiiral sa maraming lokalidad. (Doris Franche)</body>
<link>http://www.philstar.com/Article.aspx?articleId=380931&amp;publicationSubCategoryId=92</link>
</article>
<article>
<title>DNA tests ng FBI nag-positive: Bangkay kay Janjalani!</title>
<author>Nina Angie Dela Cruz At Lilia Tolentino</author>
<date>
<month>January</month>
<day>21</day>
<year>2007</year>
</date>
<body>Kumpirmadong bangkay ni Abu Sayaff leader Khaddafy Janjalani ang labi na narekober ng mga elemento ng Philippine Marines noong Disyembre ng nagdaang taon sa Jolo, Sulu base sa resulta ng DNA tests na isinagawa ng Federal Bureau of Investigation (FBI) sa Estados Unidos. Ayon kay Armed Forces Chief, Gen. Hermogenes Esperon, tumutugma o nag-match ang DNA samples na nakuha mula kay Khaddafy sa kapatid nitong si Hector Janjalani na nakapiit ngayon. &amp;quot;The Armed Forces of the Philippines is proud to announce that we have neutralized the center of gravity of terrorism in the Philippines,&amp;quot; pahayag ni Esperon. Ikinalugod naman ni Pangulong Arroyo ang kumpirmasyon na patay na nga ang kilabot na lider ng Sayyaf. Ayon kay Press Secretary at Presidential Spokesman Ignacio Bunye, ang mahusay na pagtutulungan ng intelligence community ng RP at US at pagtulong ng mga mamamayan ng Sulu at Basilan ang dahilan kung bakit nyutralisado na ang operasyon ng Abu. Sinasabing napatay sa isang encounter noong September 2006 si Janjalani at inilibing ang bangkay sa isang lugar sa Sulu. Isang tipster ng militar ang nagturo sa pinaglibingan ni Janjalani at nitong nakaraang Disyembre ay hinukay ang lugar. Gayunman, walang opisyal na kumpirmasyon kung ito nga ang lider ng mga bandido kaya isang DNA test ang isinagawa ng FBI sa US. Nitong nakaraang linggo ay napatay naman sa isang engkuwentro ang isa pang lider ng Sayyaf na si Abu Solaiman. Ang dalawa ay kapwa may patong sa ulo na US$5 million na ipinagkaloob ng US. Sa pagkamatay ni Janjalani at Abu Solaiman, naiwan nito ang one-armed commander na si Radulan Sahiron, Isnilon Hapilon at Abu Pula na ilan sa mga senior Sayyaf veterans na nananatiling aktibo kasama ang may 40 tagasuporta nito. Nagpadala naman ng kanyang mensaheng papuri si CIA director Michael Hayden sa pamahalaang Arroyo dahil sa ginawang kooperasyon sa Estados Unidos at sa matagumpay na opensiba laban sa mga bandidong Abu Sayyaf.</body>
<link>http://www.philstar.com/Article.aspx?articleId=381067&amp;publicationSubCategoryId=92</link>
</article>
<article>
<title>Para tapusin ang Sayyaf: Buong puwersa ng Marine nasa Basilan na!</title>
<author></author>
<date>
<month>January</month>
<day>21</day>
<year>2007</year>
</date>
<body>Upang mapabilis ang pagdurog sa nalalabi pang puwersa ng lokal na teroristang Abu Sayyaf, ililipat na ang buong puwersa ng 1st Marine Brigade o kabuuang 1, 500 tropa mula sa lalawigan ng Lanao sa balwarte ng mga bandido sa Basilan. Ayon kay Navy chief Vice Admiral Rogelio Calunsag, ang 1st Marine Brigade na nakabase sa Marawi City, Lanao del Sur ay nakatakdang makipag-swap ng posisyon sa buong tropa naman ng Armys 103rd Brigade na pinamumunuan ni Col. Raynard Ronnie Javier nakabase sa Basilan na siya namang tutungo sa lungsod. Sinabi ni Calunsag na ang buong tropa ng 1st Marine na pinamumunuan ni Col. Ramiro Alivio ay makakasama ng dalawa pa nilang brigada, ang 2nd at 3rd, na kabilang sa puwersa ng Joint Task Force Comet na tumutugis sa mga bandidong Abu Sayyaf sa lalawigan ng Sulu. Ang Abu Sayyaf at Jemaah Islamiyah (JI) terrorist na kaalyado ng mga ito ay naglulungga sa Sulu at Basilan na siya ngayong target ng crackdown operations  ng military alinsunod sa direktiba ni Pangulong Arroyo na huwag ang mga itong tantanan hanggang sa tuluyang madurog. Ang hakbang ayon pa sa opisyal ay bahagi ng konsepto ng Navys Fleet-Marines na naglalayong pagsama-samahin ang mga Marine forces sa Sulu, Tawi-Tawi at Basilan na siyang pinagkukutaan ng mga bandidong Abu Sayyaf at JI terrorist sa Western Mindanao. Magugunita na kamakalawa ay inihayag ni Pangulong Arroyo na gagamitan ng gobyerno ng kamay na bakal ang mga teroristang grupo matapos naman ang pagkakapaslang sa mga lider ng mga bandido sa engkuwentro sa tropa ng militar nitong nagdaang mga araw. (Joy Cantos)</body>
<link>http://www.philstar.com/Article.aspx?articleId=381080&amp;publicationSubCategoryId=92</link>
</article>
<article>
<title>Suspension, dismissal di pa tapos: 200 lokal na opisyal isusunod ng DILG</title>
<author></author>
<date>
<month>January</month>
<day>21</day>
<year>2007</year>
</date>
<body>May 200 pang lokal na opisyal ang nakatakdang suspindihin o idismis ng Department of Interior and Local Government (DILG) bago matapos ang election period. Ayon kay DILG Secretary Ronalo Puno, hindi pa tapos ang sunud-sunod na pagsibak sa mga opisyal dahil may 200 pang nakabinbing kaso sa Ombudsman laban sa mga lokal na opisyal na may kasong graft and corruption na anumang oras ay puwedeng masuspinde o madismis. Nilinaw ni Puno na ang kasong graft and corruption ay hindi sakop ng probisyon ng Omnibus Election Code na pumipigil sa suspensiyon ng elected officials.Dahil dito kaya pinayuhan ni Puno ang mga opisyal na umapela agad sa korte para maiwasan ang kaguluhan, Una nang nabigyan ng suspensiyon at dismissal sina Batangas Gov. Armand Sanchez, Jaen, Nueva Ecija Mayor Antonio Esquivel, Iloilo Gov. Niel Tupaz at Cavite Gov. Ayong Maliksi. (Doris Franche)</body>
<link>http://www.philstar.com/Article.aspx?articleId=381081&amp;publicationSubCategoryId=92</link>
</article>
<article>
<title>EDSA Dos wala ng silbi  Pimentel</title>
<author></author>
<date>
<month>January</month>
<day>21</day>
<year>2007</year>
</date>
<body>Wala nang silbi ang pagdiriwang ng ikalawang EDSA revolution kung hindi naman ipinapatupad ni Pangulong Arroyo ang mga pagbabago sa kanyang administrasyon. Ito ang tahasang sinabi ni Senate Minority Leader Aquilino Pimentel Jr. sa paggunita ng ika-anim na anibersaryo ng pagpapatalsik kay dating Pangulong Estrada sa pamamagitan ng EDSA Dos. Ayon kay Pimentel, sayang lamang ang naging partisipasyon niya sa ikalawang people power revolution dahil simula nang agawin ni Mrs. Arroyo ang presidency mula kay Estrada noong Enero 21,2001, naging talamak naman ang katiwalian sa gobyerno, dayaan sa eleksyon at pagpapatumba sa mga kritiko ng administrasyon. Umaasa naman ang mambabatas na magkakaroon pa rin ng katuturan ang EDSA Revolution kung ipapatupad ng Pangulo ang kahilingan ng oposisyon.&amp;quot;Ipatupad ang pangako sa pagbabago, tanggalin ang mga magnanakaw ng pera at balota ng bayan. Itigil ang extrajudicial killings. Iparesign si Gloria,&amp;quot; wika ng senador. Matatandaan na si Pimentel, noon ay tumatayong Senate President, ang humawak ng mikropono habang nanunumpa sa puwesto si Mrs. Arroyo sa harap ni dating SC chief Justice Hilario Davide Jr. sa EDSA shrine. (Rudy Andal)</body>
<link>http://www.philstar.com/Article.aspx?articleId=381092&amp;publicationSubCategoryId=92</link>
</article>
<article>
<title>SSS ibigay, labor standard ipatupad</title>
<author></author>
<date>
<month>January</month>
<day>21</day>
<year>2007</year>
</date>
<body>Hiniling ng Aksyon Sambayanan na mas mahalaga ang pagbibigay ng mga social security at pagpapatupad ng labor standards sa halip na magpalabas ng legislated wage increase.&amp;nbsp;&amp;nbsp;&amp;nbsp;&amp;nbsp; Ayon kay AkSa president at labor leader Timoteo Aranjuez, na chairperson din ng Congress of Labor Organizations, matagal nang lumalaban ang kanilang grupo upang mabigyan ng sapat na sahod ang mga manggagawa subalit lumilitaw na hindi ito praktikal dahil marami pa rin sa mga kompanya ang hindi sumusunod sa ipinatutupad na labor standards kabilang na ang pagbibigay ng kontribusiyon sa SSS.&amp;nbsp;&amp;nbsp;&amp;nbsp;&amp;nbsp; Sinabi ni Aranjuez na may regional wage boards naman na siyang mag-aasikaso sa mga kahilingan ng mga manggagawa para sa wage increase. Bunga nito, isusulong ng AKSA ang pagbabawal sa labor contractualization, banning ng manpower pseudo-cooperatives na kabilang sa mga &amp;quot;labor-only contracting&amp;quot; sa pamamagitan ng pag-amyenda sa Labor Code. (Doris Franche)</body>
<link>http://www.philstar.com/Article.aspx?articleId=381096&amp;publicationSubCategoryId=92</link>
</article>
<article>
<title>Resbak ng Abu Sayyaf!</title>
<author></author>
<date>
<month>January</month>
<day>22</day>
<year>2007</year>
</date>
<body>Bilang ganti sa pagkakapatay ng kanilang mga top leaders, maglulunsad diumano ng mga pambobomba, kidnapping at ambushcades ang mga bandidong Abu Sayyaf Group (ASG) sa ibat ibang bahagi ng bansa. At bilang patikim ay sinampulan ng Sayyaf ang tropa ng Armys 35th Infantry Batallion (IB) ng tambangan ang grupo ng mga sundalo sa Brgy. Saldang, Parang, Sulu. Isang sundalo ang napatay at pito pa ang nasugatan. Bunsod nito ay itinaas na ng Armed Forces of the Philippines sa red alert status ang buong puwersa ng militar alinsunod sa direktiba ni AFP Chief of Staff Gen. Hermogenes Esperon Jr. bilang paghahanda sa retaliatory attacks ng Sayyaf. &amp;quot;We are anticipating more probable retaliatory attacks, so effective 12 noon we raised the red alert status nationwide,&amp;quot; ani AFP-PIO Chief Lt. Col. Bartolome Bacarro upang mahadlangan ang marahas na scenario ng terorismo sa resbak ng mga bandido. Ayon kay Bacarro, bagaman naunahan ang mga bandido ang tropa ay nagawa naman anyang makapuntos ng mga ito sa pagkakaaresto sa anim na Sayyaf na sumasailalim ngayon sa tactical interrogation. Sa pagkamatay ni Janjalani at Solaiman, naiwan nito ang one-armed commander na si Radulan Sahiron, Isnilon Hapilon at Abu Pula na ilan sa mga senior Sayyaf veterans na nananatiling aktibo kasama ang may 40 tagasuporta nito. At upang mapabilis ang pagdurog sa nalalabi pang puwersa ng Sayyaf ay ipinadala na sa Mindanao ang buong puwersa ng Marine Brigade ng AFP. (Joy Cantos)</body>
<link>http://www.philstar.com/Article.aspx?articleId=381226&amp;publicationSubCategoryId=92</link>
</article>
<article>
<title>3rd Force ikinakasa na</title>
<author></author>
<date>
<month>January</month>
<day>22</day>
<year>2007</year>
</date>
<body>Malaki ang paniniwala ni re-electionist Sen. Ralph Recto na mabubuo ang tinaguriang &amp;quot;Peoples Choice&amp;quot; group na kinabibilangan ng Wednesday group at ilang kandidato ng Liberal Party para sa darating na May 14 elections. Sinabi ni Sen. Recto, mas malamang na mabuo ang &amp;quot;3rd Force&amp;quot; na kinabibilangan nina Senate President Manuel Villar Jr., Sen. JokerArroyo, Senate Majority Leader Francis Pangilinan, Sen. Edgardo Angara, Rep. Benigno Aquino III, Rep. Allan Peter Cayetano at dating maybahay ng yumaong si Sen. Raul Roco na si Sonia Roco. Ayon kay Recto, mas gusto kasi ng taumbayan ngayon ang mga &amp;quot;moderate&amp;quot; candidates kaya mas malamang na mabuo ang 3rd Force kaysa pumanig kami sa oposisyon o administrasyon tiket ngayong darating na May 14 elections. Itinanggi din ng mambabatas mula sa Batangas na kagagawan lamang ng Malaca&amp;ntilde;ang ang pagbuo ng 3rd Force upang mahati ang oposisyon sa darating na senatorial race tulad ng paniniwala ni Sen. Panfilo Lacson. Wika pa ni Recto, noong tumakbo naman si Sen. Lacson sa presidential elections noong 2004 ay hindi naman siya pumanig sa oposisyon dahil ang kandidato ng Kilusan ng Nagkakaisang Pilipino (KNP) ay ang yumaong si Fernando Poe Jr. &amp;quot;Hindi naman siguro kagagawan din ng Malaca&amp;ntilde;ang ang pagtakbo ni Sen. Lacson bilang independent presidential candidate sa nakaraang 2004 elections para mahati ang oposisyon na nagresulta sa pagkatalo ni FPJ kay Pangulong Arroyo,&amp;quot; dagdag pa ng re-electionist na senador. Aniya, walang kinalaman ang Malaca&amp;ntilde;ang sa kanilang pinaplanong pagbuo ng 3rd Force o Peoples Choice bagkus ay matagal na itong pinag-uusapan ng mga re-electionist na senador kabilang si Lacson. (Rudy Andal)</body>
<link>http://www.philstar.com/Article.aspx?articleId=381233&amp;publicationSubCategoryId=92</link>
</article>
<article>
<title>Leviste nakalabas na raw ng ospital</title>
<author></author>
<date>
<month>January</month>
<day>22</day>
<year>2007</year>
</date>
<body>Nakalabas na umano ng Makati Medical Center noon pang Biyernes si dating Batangas Governor Antonio Leviste matapos ang isang linggong pananatili roon. Ayon sa ulat, wala na sa nasabing ospital si Leviste na sinasabing umalis noong araw na naglagak ito ng piyansa. Matatandaang isinugod si Leviste sa Makati Med noong Enero 12 matapos ma-high blood makaraang mapatay ang kanyang tauhan na si Rafael delas Alas sa opisina ng una sa Makati. Ayaw namang kumpirmahin ng abogado ni Leviste kung wala na nga o nandoon pa sa naturang ospital ang kanyang kliyente. May mga banta raw kasi sa buhay ng gobernador. Kahapon ay inilibing na ang labi ni delas Alas sa bayan nito sa Batangas. Tanging hiling ng pamilya delas Alas ay manaig ang hustisya. Sinabi ng pamilya delas Alas na hindi sila kuntentong homicide lamang ang kasong naisampa kay Leviste sa halip na murder. Masyado umanong minadali ang pagsasampa ng kaso sa korte kahit hindi pa naman kumpleto ang ballisitic records at iba pang medical findings na tutukoy kung self-defense ang nangyari. Tiniyak naman ni Justice Secretary Raul Gonzalez na magtatalaga siya ng special prosecutor na hahawak sa kaso kapalit ng unang humawak nito. Nais ng kampo ni delas Alas na palitan si 2nd City Prosecutor Henry Salazar ng Makati Prosecutors. Apela naman ng abogado ni Leviste na hintayin na lamang sa korte ang resulta ng kaso. (Lordeth Bonilla/ Grace dela Cruz)</body>
<link>http://www.philstar.com/Article.aspx?articleId=381241&amp;publicationSubCategoryId=92</link>
</article>
<article>
<title>Pamamahagi ng bigas sa mga bata, ipauubaya sa Simbahan</title>
<author></author>
<date>
<month>January</month>
<day>22</day>
<year>2007</year>
</date>
<body>Upang maalis ang hinala ng publiko na isang uri ng fertilizer scam ang school feeding program, isinulong ni Sen. Ralph Recto na ang Simbahan na lamang ang mamahala sa distribusyon ng bigas sa mga mag-aaral at sa mga naghihikahos sa buhay. Ayon kay Recto, vice-chairman ng Senate committee on finance, isusulong niya ang hakbang na ito matapos na irekomenda ni Budget Secretary Rolando Andaya Jr. na ang mga kura-paroko na lamang ang mamahala sa pamamahagi ng mga bigas upang mawala ang hinala ng mga kritiko ng administrasyon na kahalintulad ng fertilizer scam ang school feeding program ng pamahalaan. Matatandaan na nagkasundo na sina Sen Franklin Drilon, chairman ng finance committee at Albay Rep. Joey Salceda, ng house committee on appropriations, sa pinag-aawayang P 4.7 school feeding program. Base sa kanilang napagkasunduan, P 2.6 bilyon ang gagastusin bilang pagpapagawa ng mga silid-aralan upang mabawasan ang shortage sa classrooms sa bansa, samantalang ang P2 bilyon ay gagamitin naman sa Malusog na Simula, Yaman ng Bansa Nutrition Program upang maipambili ng gatas, pandecoco at noodles na kakainin ng mga mag-aaral sa pampublikong paaralan imbes na bigas. (Rudy Andal)</body>
<link>http://www.philstar.com/Article.aspx?articleId=381245&amp;publicationSubCategoryId=92</link>
</article>
<article>
<title>Political war sa Cavite napigilan</title>
<author></author>
<date>
<month>January</month>
<day>22</day>
<year>2007</year>
</date>
<body>Napigilan ang posibleng pagsiklab ng karahasan sa lalawigan ng Cavite matapos magkasundo na sina Senador Ramon Bong Revilla Jr., Cavite Governor Irineo Ayong Maliksi at Vice-Gov. Johnvic Remulla. Ayon kay Revilla, siya na mismo ang nag-abot ng kamay sa kanyang mga political rivals partikular kay Gov. Maliksi para magkaroon sila ng pagkakasundo kasama ang pamilya Remulla upang isulong nila ang isang common agenda at platform para sa pag-unlad ng kanilang lalawigan. Nagkasundo ang naturang mga pamilya na magkaroon na lamang ng unopposed unity ticket sa darating na eleksyon kung saan ay hindi na maglalagay ng kandidato ang pamilya Revilla at Remulla para sa gubernatorial at vice-gubernatorial race na ang ibig sabihin ay si Gov. Maliksi ay tatakbo na walang kalaban gayundin sa ibang munisipyo at lungsod sa Cavite. Si Maliksi ay nasa ikatlo at ikahuli nang termino. Ang pagbabating ito ng tatlong higanteng pulitiko sa lalawigan ay resulta ng masinsinang pakikipag-usap at panunuyo ng senador na walang ibang hinangad kundi ang kapakanan ng mga kababayang Cavite&amp;ntilde;o. Kung matatandaan, nagkaroon ng mainit na pagpapalitan ng maaanghang na salita sina Maliksi at kampo ng mga Revilla dahil ibinibintang nito na ang senador ang nasa likod ng ipinalabas na suspensiyon sa gobernador. Higit na naging mainit ang labanan sa pagitan ng mga Revilla at Maliksi nang makipagsanib puwersa ang pamilya ng mga Remulla sa mga Revilla clan. Pero sa pinakahuling kaganapan sa Cavite kahapon, masayang ibinalita ng senador na tapos na ang gusot sa pagitan nila ng mga Maliksi. &amp;quot;It was a very tough process to undergo since admittedly, all three of us have political stakes in the province. But as I have said before, a lot has already been wasted on politicking. Why waste time and opportunities in personal and political wrangling when in the summation of all things, we all but want to steer the wheel of progress for Cavite and its people,&amp;quot; ani Revilla. Dahil dito, wala nang makabubuwag pa sa alyansa ng mga Revilla, Remulla at Maliksi. Magandang senyales na rin ito upang maiwasan na ang posibleng pagsiklab ng kaguluhan at karahasan na kadalasang nangyayari sa lalawigan tuwing araw ng halalan. Pati mga local leaders ng tatlong malalaking pulitiko sa lalawigan ay natuwa at nakahinga nang maluwag sa nasabing pagbabati. Magandang pangitain umano ito para lalo pang mapaunlad ang buong lalawigan alang-alang na rin sa kapakanan ng mga Cavite&amp;ntilde;o at kalapit bayan at lalawigan nito. (Rudy Andal)</body>
<link>http://www.philstar.com/Article.aspx?articleId=381252&amp;publicationSubCategoryId=92</link>
</article>
<article>
<title>Blancaflor ikinokonsidera sa Defense post</title>
<author></author>
<date>
<month>January</month>
<day>22</day>
<year>2007</year>
</date>
<body>Kinokonsidera ni Pangulong Arroyo na maging Defense chief si DND Undersecretary Ricardo Blancaflor, pahayag ng isang insider sa departamento. Si Blancaflor ay kilalang masugid na kontra-terorismo at masasabi ngayon na nakahanap na ng katapat ang mga terorista, anang impormante. Simula nang maitayo ang Anti-Terrorism Task Force noong Marso 2004, aktibo si Blancaflor sa pagbaka ng terorismo sa lahat ng larangan. Pangunahin ang ATTF bilang sentrong ahensiya ng pamahalaan na tumutugon sa mga isyu ng terorismo, nagsasagawa ng pagkilos sa anti-terrorism at nagsa-pormal ng anti-terrorism campaign ng Pilipinas. Apat na araw matapos maitayo ang ATTF, inilantad ni Blancaflor sa publiko ang Kosovo 6 na pawang sangkot sa M/V Superferry 14 bombing at ilan pang kidnapping sa Mindanao. Pinangunahan din ng opisyal ang pagpigil sa malawakang banta ng pambobomba noong 2005 Holy Week at 2006 Ermita bombing ng Rajah Solaiman Movement. Bukod sa ganitong uri ng dedikasyon, naisagawa rin ng ATTF ang pag-neutralize ng mahigit 300 local at foreign terrorist personalities na nagkukuta sa Pilipinas na siyang kumalap ng pagkilala at suporta mula sa loob at labas ng bansa, paganahin ang kampanya ng pamahalaan laban sa terorismo sa kabila ng kawalan ng kaukulang batas hinggil dito. Bilang abogado sa maritime at political law at sa kanyang personal at propesyunal na desisyon sa kampanya ng Pilipinas laban sa terrorismo, umani si Blancaflor ng respeto mula sa dayuhang counterparts na palagiang humihingi ng kanyang katuruan, opinyon at pahayag. (Joy Cantos)</body>
<link>http://www.philstar.com/Article.aspx?articleId=381255&amp;publicationSubCategoryId=92</link>
</article>
<article>
<title>6 OFWs hinostage sa Nigeria</title>
<author></author>
<date>
<month>January</month>
<day>22</day>
<year>2007</year>
</date>
<body>Anim na overseas Filipino workers (OFWs) na pawang mga oil workers sa Nigeria ang kasalukuyang hostage ngayon ng hindi pa mabatid na armadong grupo doon. Batay sa ulat ng Department of Foreign Affairs (DFA), papunta umano sa Warri Port ang oil tanker na sinasakyan ng mga biktima nang biglang sumalakay ang mga armadong suspek at hinostage ang mga biktima kasama ang pito pang crew. Isa pang Nigerian na kawani rin sa isang multi-billion-dollar oil industry ng Niger Delta ang kasamang binihag. Kumilos na ang lokal na pamahalaan ng Delta State ng Nigeria para sa ligtas na pagbawi sa mga biktima. Kasalukuyan namang nakikipag-ugnayan ang DFA sa Delta State hinggil sa nasabing insidente. (Rose Tamayo-Tesoro)</body>
<link>http://www.philstar.com/Article.aspx?articleId=381257&amp;publicationSubCategoryId=92</link>
</article>
<article>
<title>Sayyaf umatake na!</title>
<author></author>
<date>
<month>January</month>
<day>23</day>
<year>2007</year>
</date>
<body>Matapos malagasan ng dalawang top leaders, sinimulan na ng teroristang grupong Abu Sayyaf ang pananalakay sa Mindanao kung saan niransak ng mga armadong bandido ang isang tindahan at sinunog ang apat na bahay sa Camp Pilar, Brgy. Curuan sa Zamboanga City. Dahil dito ay napilitang magsilikas sa kanilang mga tahanan ang nasa 300 katao kabilang ang mga matatanda, kababaihan at mga bata na ngayoy kinakanlong sa mga evacuation centers. Ang pangha-harass ng mga bandido ay upang ipaghiganti umano ang pagkamatay nina Khadaffy Janjalani at Abu Solaiman at ang paghinto ng mga residente sa lugar na magbayad ng revolutionary tax sa mga bandido. Nabatid na mula P12,000 ay itinaas ng Abu sa P30,000 kada buwan sa taong ito ang revolutionary tax. Bago ang tax increase ay nagbibigay umano ng P12,000 ang mga residente sa lugar bilang protection money sa grupo ng mga bandido. Subalit napuno na umano ang mga residente sa mataas na bayarin kaya huminto ang mga ito sa pagbabayad bunga na rin ng hirap ng buhay. Sinabi naman ng bagong talagang si Anti-Terrorism Task Force Zamboanga Col. Alfredo Peralta, naghihinala silang ang mga tagasunod ng yumaong si Abu Sayyaf bomber Amihandsa Ajijul alyas Alex Alvarez ang nasa likod ng nasabing pangha-harass dahil ang Brgy. Curuan ang lugar kung saan dating nakabase ang kanilang grupo sa loob ng mahabang panahon. Magugunita na si Ajijul, lider ng Sayyaf bomb squad ay napaslang sa pakikipag-engkuwentro sa militar noong 2005 sa baybayin ng Zamboanga City. Sa tala ng AFP, ang grupo ni Ajijul ang responsable sa serye ng pambobomba sa lungsod na ikinasawi ng dosenang mga biktima kabilang ang isang sundalong Kano habang may 200 ang nasugatan noong 2002.&amp;nbsp; Nagdeploy na ng tropa ang Anti-Terrorism Task Force upang tugisin ang grupo ng mga bandido na responsable sa insidente. (Joy Cantos)</body>
<link>http://www.philstar.com/Article.aspx?articleId=381366&amp;publicationSubCategoryId=92</link>
</article>
<article>
<title>Dubai riot: Pinoys, Egyptians nagsagupaan!</title>
<author></author>
<date>
<month>January</month>
<day>23</day>
<year>2007</year>
</date>
<body>May 125 overseas Filipino workers mula sa isang Arabian aluminum company sa Dubai, United Arab Emirates ang tumakas mula sa kanilang trabaho matapos na sumiklab ang isang riot sa pagitan ng mga manggagawang Pinoy at Egyptian noong Sabado ng gabi. Base sa ulat na nakarating sa Department of Labor and Employment (DOLE), siyam na Pinoy at isang Egyptian ang nasugatan sa nasabing kumpanya na matatagpuan sa Rashidiya, Dubai. Lumalabas sa inisyal na ulat na ilang mga Filipino ang nakaaway ang isang grupo ng mga Egyptian workers noong Sabado subalit dalawang oras matapos ang gulo ay bigla na lamang sumugod sa kanilang kampo ang may 300 Egyptian na armado ng mga tubo at yantok. Sapilitan umanong pinad-lock ng mga Egyptian ang gate at puwersahang pinasok ang kuwarto ng mga Pinoy kaya nagtamo ang mga ito ng sugat sa katawan at mukha. Patuloy namang nakikipag-ugnayan ang consulate officials sa nasabing Arabian company, samantalang kaagad na pinalaya ang anim na OFWs na inaresto matapos ang isang negosasyon subalit kapag napatunayan umano na sangkot ang mga Pinoy sa riot ay kanila itong ipade-deport sa Pilipinas. Nabatid naman na ang mga Pinoy workers ay inilipat na ng ibang kampo noong Linggo ng gabi upang maiwasan pa ang komprontasyon sa mga Egyptian. (Gemma Amargo-Garcia)</body>
<link>http://www.philstar.com/Article.aspx?articleId=381378&amp;publicationSubCategoryId=92</link>
</article>
<article>
<title>Pinoy sa Nigeria bawal muna</title>
<author></author>
<date>
<month>January</month>
<day>23</day>
<year>2007</year>
</date>
<body>Iniutos na ni Pangulong Arroyo na ihinto ang pagpapadala ng mga Pilipino sa Nigeria kasunod ng pagkakadukot sa anim na Pinoy seamen sa naturang bansa noong Sabado. Hanggang ngayon ay bihag pa rin ng armadong grupong MEND ng Nigeria ang anim na Pinoy sa Warri Port ng Delta State. Nabatid na hinihiling ng mga suspek sa Delta State government na palayain ang nakakulong na dating governor ng Bayelsa State na si Dietreye Alamieyaseigha at ang lider ng Niger Delta Peoples Volunteer Front na si Alhaji Asari-Dokubo. Nanawagan naman ang DFA sa mga hostage-taker na pakawalan na ang mga Pinoy dahil wala naman silang kinalaman sa gulo. Ayon kay DFA spokesman Atty. Ed Malaya, inatasan na ni DFA Sec. Alberto Romulo sina vice consul Randy Arquisa at attache Kamalodin Mangis ng Philippine Embassy sa Nigeria na makipag-ugnayan sa lokal na pamahalaan doon para sa ligtas na pagbawi sa mga biktima. (Lilia Tolentino/Rose Tesoro)</body>
<link>http://www.philstar.com/Article.aspx?articleId=381381&amp;publicationSubCategoryId=92</link>
</article>
<article>
<title>ASG naghahanap na ng bagong lider</title>
<author></author>
<date>
<month>January</month>
<day>23</day>
<year>2007</year>
</date>
<body>Naghahanap na umano ng bagong lider ang mga bandidong Abu Sayyaf kapalit ni Khadaffy Janjalani matapos makumpirmang patay na ito. Kabilang sa mga pinagpipiliang ipalit kay Janjalani ang natitirang top leaders na sina Radulan Sahiron, Isnilon Hapilon, Abu Jumdail alyas Doc Abu Pula. Sa tatlo ay si Sahiron o alyas Kumander Putol ang umanoy napipisil ng grupo na maging bagong pinuno. Mahaba umano ang karanasan sa pakikipaglaban ni Sahiron. Nabatid na kasama ng tatlong tinutugis na Abu leaders ang Jemaah Islamiyah terrorist na sina Dulmatin at Omar Patek, pawang hinihinalang utak sa Bali bombing noong 2002 na pumatay ng mahigit 200 katao. Sina Dulmatin, may patong sa ulong $10M at Patek, $1M ay kinakanlong ng ASG sa Sulu. (Joy Cantos)</body>
<link>http://www.philstar.com/Article.aspx?articleId=381389&amp;publicationSubCategoryId=92</link>
</article>
<article>
<title>P125 wage hike aprub sa Senado</title>
<author></author>
<date>
<month>January</month>
<day>23</day>
<year>2007</year>
</date>
<body>Pinaboran ng Senate Committee on Labor and Employment ang panukalang magkaroon ng karagdagang P125 wage hike para sa mga manggagawa sa kabila ng pagtutol ng mga negosyante sa pangamba na lalong ikakabagsak ito ng ekonomiya. Ayon kay Sen. Jinggoy Estrada, chairman ng naturang komite, nagpasya sila na aprubahan ang P125 across-the-board na nauna ng inayunan ng Kamara noong Disyembre para makuha na ng mga manggagawa ang matagal na nilang hinihintay na umento. Aniya, paiikutin niya ang nabanggit na ulat ng komite sa mga senador at ilalatag niya na rin ang kanyang sponsorship speech sa linggong ito. Ibibigay ang P125 na dagdag na sahod sa loob ng tatlong taon kung saan makukuha ang P45 sa unang taon, at tig-P40 sa susunod na dalawang taon. Magugunita na nagpahayag ng matinding pagtutol ang business sector sa inaprubahang wage hike ng Kamara dahil malaki raw ang magiging epekto nito sa ekonomiya ng bansa at hindi maiiwasan na ilan sa mga pabrika ang magsasara. (Rudy Andal)</body>
<link>http://www.philstar.com/Article.aspx?articleId=381392&amp;publicationSubCategoryId=92</link>
</article>
<article>
<title>P1,000 honorarium ng mga guro sa eleksiyon, kulang daw</title>
<author></author>
<date>
<month>January</month>
<day>23</day>
<year>2007</year>
</date>
<body>Kulang umano ang P1,000 honorarium ng mga guro sa mga pampublikong paaralan na gagamitin ng Commission on Elections (Comelec) para sa darating na eleksiyon kumpara sa panganib ng kanilang buhay na susuungin sa pagpatupad ng kanilang mga tungkulin. Dahil dito kaya umapela ang grupo ni Benjo Basasa, chairperson ng Teachers Dignity Condition sa Comelec upang bigyan sila ng sapat na proteksyon para sa kanila tulad ng legal assistance na maaring mabiktima sila ng harassment, maaresto o makasuhan dahil lamang sa pagtupad ng kanilang tungkulin. Dapat din umanong tiyakin ang seguridad ng mga guro lalo na sa mga lugar na magulo o hot spots tuwing panahon ng halalan. Bukod dito, dapat din umanong gawing boluntaryo at hindi &amp;quot;compulsory&amp;quot; o sapilitan ang serbisyo ng mga pampublikong guro sa darating na eleksyon. (Gemma Amargo-Garcia)</body>
<link>http://www.philstar.com/Article.aspx?articleId=381397&amp;publicationSubCategoryId=92</link>
</article>
<article>
<title>Anti-terror ipapasa namin  Villar</title>
<author></author>
<date>
<month>January</month>
<day>23</day>
<year>2007</year>
</date>
<body>Sisikapin ng Senado na maipasa ang anti-terrorism bill bagomag-adjourn ang sesyon ng Kongreso sa darating na Pebrero 9. Ayon kay Senate President Manuel Villar Jr., kapag nagkasundo ang mga mambabatas sa mga amendments na ipinapasok sa anti-terror bill ay malamang na maipasa ito bago magtapos ang sesyon ng Kongreso sa susunod na buwan. Pero iginiit ni Senate Minority Aquilino Pimentel Jr. na dapat munang mapino at maamyendahan ng husto ang panukala bago ito maipasa ng Senado para masigurong hindi malalabag ang karapatang pantao ng taumbayan. Wika pa ni Pimentel, 88 ang panukala niyang amyenda sa anti-terror bill na inisponsoran ni Sen. Juan Ponce Enrile at kabilang dito ang pagbabawas sa detention period ng mga maaarestong suspected terrorist mula 15 days ay gawing 3 days na lamang na inayunan naman ni Pimentel. (Rudy Andal)</body>
<link>http://www.philstar.com/Article.aspx?articleId=381399&amp;publicationSubCategoryId=92</link>
</article>
<article>
<title>Erap, gagamitin ng oposisyon sa kampanya kaya gustong makalaya</title>
<author></author>
<date>
<month>January</month>
<day>23</day>
<year>2007</year>
</date>
<body>Nais lamang ng oposisyon na gamitin ang presensiya ni dating Pangulong Joseph Estrada sa kanilang pangangampanyan kaya nais ng mga itong makalabas sa kulungan ang dating lider. Naniniwala sina Reps. Edwin Uy (Isabela) at Exequiel Javier (Antique) na desperado na ang oposisyon sa basbas ni Erap at umaasa pa rin ang mga itong makakatulong para sa kanilang kandidatura ang dating pangulo. Ang kahilingan umano ng oposisyon ay nagpapatunay na gagawin ng oposisyon ang lahat para lamang mapagbigyan ang kagustuhan ng kabilang partido sa pulitika. Patuloy rin aniya ang pagdagsa ng oposisyon kay Estrada para pumila at makakuha ng pondo at basbas kaya nagnanais ang mga ito na makalaya ang dating pangulo. Naniniwala naman si Javier na ang kahinaan umano ng oposisyon na manalo sa halalan ang dahilan kung bakit kapit-tuko ang United Opposition sa basbas ni Estrada. (Malou Escudero)</body>
<link>http://www.philstar.com/Article.aspx?articleId=381402&amp;publicationSubCategoryId=92</link>
</article>
<article>
<title>Private army kalat sa Metro</title>
<author></author>
<date>
<month>January</month>
<day>24</day>
<year>2007</year>
</date>
<body>Pinangangambahang magiging madugo ang eleksyon dahil sa paglaganap ng mga private armies ng mga pulitiko sa Metro Manila. Dahil dito, palalakasin ng National Capital Region Police Office (NCRPO) sa pamumuno ni Director Reynaldo Varilla ang kampanya laban sa mga baril na walang lisensiya at mga private armies sa Metro Manila kaugnay sa nalalapit na May elections. Sinabi ni Director Varilla, makikipagpulong siya ngayon sa mga opisyal ng Commission on Elections (Comelec) at intelligence community sa Camp Crame. Wika pa ni Varilla, tatalakayin sa nasabing pulong ngayon ang mga preventive measures laban sa pagkalat ng mga armas na walang lisensiya alinsunod sa ipinapatupad na gun ban ng Comelec. &amp;quot;Itong private armed groups ay seasonal lang. Dumarating lang ito kapag mayroong eleksyon kaya yun ang ating pinagtutuunan ng pansin sa ngayon,&amp;quot; paliwanag ni Varilla. Idinagdag pa ng NCRPO chief, puspusan ang kanilang magiging kampanya sa anti-crime upang masupil din ang kidnapping at nakawan sa panahon ng eleksyon. (Joy Cantos)</body>
<link>http://www.philstar.com/Article.aspx?articleId=381511&amp;publicationSubCategoryId=92</link>
</article>
<article>
<title>Erap uuwi na sa San Juan  Sec. Defensor</title>
<author></author>
<date>
<month>January</month>
<day>24</day>
<year>2007</year>
</date>
<body>Tiwala si Presidential Chief of Staff Mike Defensor na malapit nang magkaroon ng katuparan ang matagal na niyang panawagang pauwiin muna sa kanilang tahanan si dating Pangulong Joseph Estrada habang naghihintay ng desisyon ng Sandiganbayan sa kasong plunder. Ayon kay Sec. Defensor, makatutulong na maayos ang hidwaan sa pagitan ng oposisyon at administrasyon kung papayagan na si Estrada na makabalik muna sa kanilang tahanan upang makatulong sa pag-aalaga ng may sakit niyang ina na si Do&amp;ntilde;a Mary. Binigyang-diin ng kalihim na ang manipestasyon ng hindi pagtutol ni Prosecutor Dennis Villa-Ignacio ay palatandaang mas magiging madali ang proseso ng pagpayag sa dating Pangulo na makalabas sa kanyang resthouse sa Tanay, Rizal. Sakaling katigan ng anti-graft court, umapela na naman si Defensor sa dating Pangulo na gamitin ang pagkakataon na maging bahagi ng pagsisikap na pag-abutin ang kamay ng oposisyon at administrasyon. Kaugnay nito, kinumpirma ni Defensor ang pansamantalang pagpapalaya sa dating Pangulo ay matagal na niyang hinihiling kahit noong wala pa siyang planong kumandidato. Nilinaw ng kalihim na hindi nagbabago ang kanyang posisyon sa pagkakaloob ng temporary liberty kay Mr. Estrada dahil naniniwala siyang ito na lamang missing link o magsisilbing-daan upang mabawasan ang tensiyon sa pulitika sa bansa. (Doris Franche)</body>
<link>http://www.philstar.com/Article.aspx?articleId=381520&amp;publicationSubCategoryId=92</link>
</article>
<article>
<title>Vibal umangal sa paratang</title>
<author></author>
<date>
<month>January</month>
<day>24</day>
<year>2007</year>
</date>
<body>Mariing itinanggi kahapon ng Vibal Publishing House sa pagdinig ng Senado ang mga akusasyong sila ang naglimbag ng mga librong may &amp;quot;errors&amp;quot;. Ayon kay Atty. Rufino Policarpio, legal counsel ng Vibal, ang kanilang kumpanya umano ay biktima ng walang tigil na &amp;quot;media attacks&amp;quot; matapos sila ang sisihin sa error ng mga textbooks kaya sinusuportahan nila ang pagdinig ng senate sub-committee on textbooks at senate blue ribbon committee ukol sa textbook scam. Nais ng Vibal na maibalik ang kanilang reputasyon na nasira dahil sa nasabing media attack. Sa kanilang ika-53 anibersaryo, patuloy pa rin umano silang gumagawa ng mga librong may mataas na kalidad na siguradong malaki ang maitutulong sa pagunlad ng mga Pilipinong mag-aaral. Ipinagmalaki din ng kumpanya na mayroon silang &amp;quot;state-of-the-art equipment&amp;quot; na kayang gumawa ng 100,000 libro kada araw at sila lamang ang tanging kumpanya na mayroon nito sa buong Pilipinas at isa sila sa limang mayroon nito sa South East Asia. Sinabi rin ng Vibal, ang kanilang kumpanya ay walang kinalaman sa mga paratang na ibinabato na sila ang naglimbag ng mga textbooks na mayroong mga error. (Rudy Andal with trainees Kathleen Elipse and Merdelle Sarria)</body>
<link>http://www.philstar.com/Article.aspx?articleId=381524&amp;publicationSubCategoryId=92</link>
</article>
<article>
<title>24 Pinoy ang nadukot sa Nigeria</title>
<author></author>
<date>
<month>January</month>
<day>24</day>
<year>2007</year>
</date>
<body>Hindi anim kundi 24 na Pilipino Oil Workers ang dinukot ng mga bandido sa Niger Delta, Nigeria noong Sabado ng umaga. Ito ang nabatid mula sa update report na ipinadala kahapon sa tanggapan ni Department of Foreign Affairs Secretary Alberto Romulo ni Philippine Ambassador to Abuja Masaranga Umpa. Ayon kay Umpa, nawawala ang lahat ng 24 na Pinoy crew ng Baco Liner II, isang German cargo ship na siyang barkong pinaglilingkuran ng mga OFW. Sinabi ni Umpa, na hinostage ng mga bandido ang lahat ng OFW kung saan ang 7 sa kanila ay nananatili pa sa loob ng barko, kasama na ang kapitan na isa ring Pinoy habang ang 17 ay hindi pa alam kung saan ngayon dinala ng mga rebelde sa isang Village sa Wari, Nigeria. Sinabi kahapon ni DFA Undersecretary for Migrant Workers Esteban Conejos Jr., sinasabing ang lahat ng paraan ay ginagawa ngayon ng pamahalaan para sa kaligtasan ng 24 na OFW. Ayon kay Conejos, prayoridad ngayon ng gobyerno ang kaligtasan ng mga biktima. Sa ngayon ay sinasabing may isinasagawa ng pakikipag-usap at pakikipag-ugnayan ang DFA sa embahada ng Nigeria para ligtas na mapalaya ang mga dinukot na OFW. (Mer Layson)</body>
<link>http://www.philstar.com/Article.aspx?articleId=381531&amp;publicationSubCategoryId=92</link>
</article>
<article>
<title>100 libro sa public schools puro error</title>
<author></author>
<date>
<month>January</month>
<day>24</day>
<year>2007</year>
</date>
<body>Ibinunyag kahapon ng isang educator sa isinagawang pagdinig ng Senado sa textbook scam na mahigit 100 libro na ginagamit sa mga pampublikong paaralan ang mayroong mga error. Sinabi ni Antonio Go, academic supervisor ng Marian school, sa pagdalo nito sa pagdinig ng senate sub-committee on textbook na pinamumunuan ni Sen. Panfilo Lacson na nadiskubre niyang mahigit sa 100 librong gamit sa public school ang mayroong mga error. Isinumite ni Go sa komite ni Lacson ang 2 libro na mayroong error sa impormasyon tulad ng Kasaysayan ng Pilipino sa grade 5 na nilimbag ng Watana Phanit at Asya, Noon, Ngayon at sa Hinaharap sa grade 2 na inimprinta naman ng SD publications. Inaasahan na rin ni Go ang panibagong demanda na posibleng isampa sa kanya ng mga publications na ibinunyag niyang mayroong mga error ang nilimbag na mga libro. Nangako naman si Go na handa siyang makipagtulungan sa Department of Education at mga publisher ng textbooks upang mabago ang sistema para hindi na maulit ang mga ganitong pagkakamali sa impormasyon na pag-aaralan ng mga estudyante sa pampublikong paaralan. (Rudy Andal with trainees Kathleen Elipse and Merdelle Sarria)</body>
<link>http://www.philstar.com/Article.aspx?articleId=381538&amp;publicationSubCategoryId=92</link>
</article>
<article>
<title>RP-US Balikatan exercise tuloy na</title>
<author></author>
<date>
<month>January</month>
<day>24</day>
<year>2007</year>
</date>
<body>Nakatakda nang ituloy sa susunod na buwan ang RP-US Balikatan 2007 joint military exercises sa likod ng mainit na isyu ng rape conviction at custody kay US Marine Lance Corporal Daniel Smith. Ito ang idineklara kahapon sa isang press statement na ipinadala sa Defense Press Corps ng US Embassy kung saan ang taunang war games ay ipagpapatuloy muli matapos maantala bunsod ng isyu kay Smith sa darating na Pebrero 8 at tatagal hanggang Marso 4 ng taong ito. Ayon kay Mark Zimmer, US Information officer ng Balikatan 2007, mas tututukan ng nakatakdang joint military exercise ang mga humanitarian projects sa strife-torn areas sa Mindanao Region. Nabatid na pagtutuunan ng US at Philippine troops ang paglulunsad ng civil-military operations kabilang na rito ang pagkakaloob ng medical assistance sa mga lugar na apektado ng paghahasik ng terorismo sa Jolo, Sulu na balwarteng lugar ng Abu Sayyaf militants na may ugnayan sa Jemaah Islamiyah (JI) terrorist. Magugunitang nagkalamat ang ugnayan sa pagitan ng US at Pilipinas noong nakalipas na Disyembre matapos na hatulan ni Judge Benjamin Pozon ng Makati City Regional Trial Court (RTC) Branch 139 si Smith na guilty sa kasong rape sa Filipinang si Nicole na naganap noong Nobyembre 1, 2005 sa Subic Bay Freeport sa Zambales. (Joy Cantos)</body>
<link>http://www.philstar.com/Article.aspx?articleId=381540&amp;publicationSubCategoryId=92</link>
</article>
<article>
<title>Umamin sa P25-M tobacco tax: Atong nag-hudas kay Erap!</title>
<author>Ni Malou Escudero</author>
<date>
<month>January</month>
<day>25</day>
<year>2007</year>
</date>
<body>Tuluyan nang iniwan sa ere ni Charlie &amp;quot;Atong&amp;quot; Ang ang kanyang kaibigang si dating Pangulong Joseph Estrada matapos aminin na tumanggap siya ng P25 milyon mula sa P130M tobacco excise tax kung saan sinasabing nakinabang din ang pamilya ng dating pangulo. Inihayag ng kanyang abogadong si Alfredo Villamor sa Sandiganbayan Special Division ang desisyon ni Ang na pumasok sa plea bargaining agreement at umamin sa mas mababang offense na &amp;quot;corruption of public officials&amp;quot;. Kapwa akusado ni Estrada at ni Sen. Jose &amp;quot;Jinggoy&amp;quot; Estrada si Ang sa capital offense na plunder na may parusang habambuhay na pagkabilanggo, samantalang ang kasong corruption of public officials ay may parusa lamang na dalawang buwan hanggang anim na taong pagkabilanggo. Dahil nasorpresa sa inihayag ni Villamor, tinanong ng mga mahistrado ng Special Division si Ang na dumalo sa pagdinig kung naiintindihan niya ang laman ng agreement at kung nakahanda ito sa kahihinatnan ng kanyang desisyon. Sinabi ni Ang na nalalaman niya ang pinapasok na plea bargaining agreement kaugnay sa kanyang kasong plunder. Hiniling naman ni Jay Flaminiano, isa sa mga abogado ni Estrada sa mga justices na mabigyan ng kopya ng agreement ang kanyang kliyente. Pero sinabi ni Special Prosecutor Dennis Villa-Ignacio na hindi na kailangang bigyan ng kopya ang kampo ng dating pangulo dahil ang pinapasok na kasunduan ay may kinalaman lamang kay Ang. Nakasaad pa sa agreement na nais ni Ang na bayaran ang P25M sa pamamagitan ng kanyang real estate property na nasa Corinthian Gardens sa Quezon City. Kaugnay nito, sinabi ni Special Prosecutor Dennis Villa-Ignacio na maituturing na isang partial victory ang pagbaliktad ni Ang. &amp;quot;He is a credible witness, kasi from the inside siya eh. At saka admissible yong kanyang testimonya,&amp;quot; ani Villa-Ignacio. Ayon sa special court ng Sandiganbayan, bago ang hearing sa susunod na linggo, dedesisyunan nila ang bargaining plea ni Ang.</body>
<link>http://www.philstar.com/Article.aspx?articleId=381656&amp;publicationSubCategoryId=92</link>
</article>
<article>
<title>Chavit sinugod si Jinggoy sa Senado</title>
<author></author>
<date>
<month>January</month>
<day>25</day>
<year>2007</year>
</date>
<body>Sinugod kahapon ni Ilocos Sur Gov. Luis &amp;quot;Chavit&amp;quot; Singson ang tanggapan ni Sen. Jinggoy Estrada sa Senado upang komprontahin ito kaugnay sa naging paratang ng mambabatas na nagnakaw siya ng milyon-milyong piso sa gobyerno. Sinabi ni Gov. Singson, wala siyang ninanakaw na salapi sa kabang-yaman ng Ilocos Sur tulad ng paratang ni Sen. Estrada na nagmula umano sa tobacco excise tax. Nagtungo si Singson sa tanggapan ni Jinggoy sa ikalimang palapag ng Senado kahapon ng umaga para komprontahin sana ang anak ni dating Pangulong Erap Estrada dahil sa paratang nitong nagnakaw siya ng salapi sa kabang-yaman ng Ilocos Sur. Inakusahan ni Estrada ang dating matalik na kaibigan ng kanyang ama na hindi ginagalaw ng gobyerno gayung milyon-milyon ang ninakaw nito sa kabang-yaman ng kanilang lalawigan pero ang mga kalaban ni Mrs. Arroyo ay isa-isang sinusupinde bago sumapit ang eleksyon. Wika pa ni Chavit, sinertipikahan mismo ni State Auditor Virginia Mendoza ng Commission on Audit (COA) na walang kasong isinampa sa gobernador kaugnay sa anumang graft case tulad ng akusasyon ni Jinggoy. Hinamon din ng Ilocos Sur governor si Jinggoy na ulitin nito ang kanyang pag-aakusa na nagnakaw siya sa gobyerno para masampahan na niya ito ng kaso. Inihayag din ni Chavit na kakandidato na siyang senador sa darating na eleksyon upang araw-araw na niyang makaharap ang batang Estrada. Nag-privilege speech naman si Jinggoy kung saan ay inulit nito ang pag-akusa sa gobernador na nagnakaw ng milyon-milyon sa kaban ng Ilocos Sur. (Rudy Andal)</body>
<link>http://www.philstar.com/Article.aspx?articleId=381669&amp;publicationSubCategoryId=92</link>
</article>
<article>
<title>Ebdane sa defense post?</title>
<author></author>
<date>
<month>January</month>
<day>25</day>
<year>2007</year>
</date>
<body>Mistulang kinumpirma ni Executive Secretary Eduardo Ermita ang paghirang kay Public Works Secretary Hermogenes Ebdane upang maging susunod na kalihim ng Department of National Defense (DND). Bagamat walang first hand information si Sec. Ermita tungkol sa paghirang kay Ebdane sa defense post ay inihayag nitong magkakaroon ng major appointment ang Pangulo sa pagtatapos ng buwan na ito pagdating ni PGMA mula sa Switzerland. Nakatakdang umalis ngayon si Pangulong Arroyo patungong Davos, Switzerland para dumalo sa World Economic forum at inaasahang makakabalik ito ng bansa sa Enero 27. Wika pa ni Ermita, kung sakaling si Ebdane nga ang hihirangin ng Pangulo upang pamunuan ang DND ay wala naman siyang impormasyon kung sino ang papalit dito sa Department of Public Works and Highways (DPWH). (Lilia Tolentino)</body>
<link>http://www.philstar.com/Article.aspx?articleId=381670&amp;publicationSubCategoryId=92</link>
</article>
<article>
<title>Pagpapalaya sa 24 Pinoy sisikapin ng gobyerno</title>
<author></author>
<date>
<month>January</month>
<day>25</day>
<year>2007</year>
</date>
<body>Nangako ang Malacanang na gagawin nito ang lahat para sa ligtas na pagpapalaya sa 24 na Filipino workers na binihag ng mga Nigerian militants. Sinabi ni Press Secretary at Presidential Spokesman Ignacio Bunye, ipinabatid sa kanila na hindi 6 kundi 24 ang Pinoy na dinukot ng mga militanteng Nigerians habang lulan ang mga ito ng German Baco III Liner. Ayon kay Sec. Bunye, nakikipag-negosasyon na ang mga awtoridad ng Nigeria sa mga armadong grupong dumukot sa mga Pinoy para mapalaya na ang mga ito. Sinabi ni Bunye, hindi dapat mangamba ang mga pamilya ng mga bihag na Pinoy dahil ginagawa ng gobyerno ang lahat para sa ligtas na paglaya ng mga ito. Naniniwala ang Palasyo na makukumbinsi ng Nigerian authorities ang mga kidnappers para palayain ang mga Pinoy na bihag ng mga ito. Inihayag din ni Bunye na patuloy pa rin ang pag-iral ng ban sa pagpapadala ng mga OFWs sa Nigeria habang hindi pa natitiyak ang kaligtasan ng ating mga manggagawa sa naturang bansa. (LTolentino)</body>
<link>http://www.philstar.com/Article.aspx?articleId=381677&amp;publicationSubCategoryId=92</link>
</article>
<article>
<title>Vice-Gov. Recto pinakakasuhan ng PNP</title>
<author></author>
<date>
<month>January</month>
<day>25</day>
<year>2007</year>
</date>
<body>Hiniling kahapon ng Philippine National Police (PNP) sa Department of Justice na kasuhan si Batangas Vice-Governor Richard Recto kaugnay sa pagpapasabog sa sasakyan ni Governor Arman Sanchez. Sa isinumiteng 7-pahinang reply ni Atty. Virgilio Pablico, legal officer ng PNP-Criminal Investigation and Detection Group, dapat isulong ng DOJ ang pagsasampa ng kasong murder, frustrated murder at destruction to property laban kay Recto. Aniya, inamin ni Recto na hindi maganda ang political relationship nila ng gobernador bukod sa ginawa nitong pagsasampa ng mga kaso laban kay Sanchez sa Ombudsman. Wika pa ni Pablico, hindi na kailangan ang direktang ebidensiya para patunayan na nagsabwatan sina Recto at Atty. Christopher Belmonte at iba pang miyembro ng Magdalo soldiers upang ipapatay si Sanchez. Sabi pa ng PNP-CIDG legal chief, tinukoy ni 1st Lt. Patricio Bumindang na si Recto ang financier sa planong asasinasyon laban kay Sanchez sa isinagawa nilang pulong sa La Vista, Quezon City. (Grace dela Cruz)</body>
<link>http://www.philstar.com/Article.aspx?articleId=381682&amp;publicationSubCategoryId=92</link>
</article>
<article>
<title>Sotto, Oreta nagbitiw sa LDP</title>
<author></author>
<date>
<month>January</month>
<day>25</day>
<year>2007</year>
</date>
<body>Nagbitiw bilang opisyal at miyembro ng Laban ng Demokratikong Pilipino (LDP) si dating Sen. Vicente Sotto III pati si dating Sen. Tessie Aquino-Oreta kasabay ang panunumpa nito sa Nationalist Peoples Coalition (NPC) ni dating Ambassador Eduardo &amp;quot;Danding&amp;quot; Cojuangco Jr. Sa isinumiteng resignation letter ni Sen. Sotto kay LDP president at Sen. Edgardo Angara, ikinatwiran nito na kaya siya nagbitiw bilang secretary-general at miyembro ng LDP ay dahil sa magkakaiba nilang pananaw sa political issues. Nagpasalamat naman si Sotto sa pagsisilbi nito ng 2 termino sa Senado sa ilalim ng LDP ni Sen. Angara subalit nagsimula ang kanilang pagkakaroon ng magkakaibang pananaw ni Angara noong 2004 presidential elections kung saan siya ang naging campaign manager ng yumaong si Fernando Poe Jr. na presidential bet ng Koalisyon ng Nagkakaisang Pilipino (KNP). &amp;quot;I hereby tender my formal and irrevocable resignation from my position and membership in the Laban ng Demokratikong Pilipino (LDP) political party, effective immediately,&amp;quot; wika pa ni Sotto sa kanyang resignation letter kay Angara. Inihayag din nina Oreta at Sotto na sasanib na sila ngayon sa NPC ni Danding Cojuangco at muling tatakbo sa darating na May 2007 senatorial race. (Rudy Andal)</body>
<link>http://www.philstar.com/Article.aspx?articleId=381685&amp;publicationSubCategoryId=92</link>
</article>
<article>
<title>Deal para idiin si Erap pinabulaanan: Gloria iwas-pusoy kay Atong</title>
<author>Ni Lilia Tolentino</author>
<date>
<month>January</month>
<day>26</day>
<year>2007</year>
</date>
<body>Dumistansiya ang kampo ni Pangulong Arroyo sa bintang na umanoy nagkaroon ng deal sa pagitan ng Palasyo at ni dating Pagcor consultant Charlie Atong Ang kaya idiniin nito si dating Pangulong Erap Estrada sa usapin ng P130 milyon tobacco excise tax. Mariing itinanggi ni Executive Secretary Eduardo Ermita ang paratang ng kampo ni Erap na mayroong kasunduan si Mrs. Arroyo at si Atong Ang kaya biglang idiin nito si Estrada sa pagtanggap sa tobacco excise tax. Itinanggi na rin ni Atong ang nauna niyang testimonya sa senate blue ribbon committee noong Oktubre 2000 kung saan ay pinabubulaanan niya ang akusasyon ni Ilocos Sur Gov. Luis Chavit Singson na nagsabwatan sila ni Erap para sa tobacco excise tax. Ayon kay Sec. Ermita, wala siyang partikular na impormasyon na ang Malaca&amp;ntilde;ang ang nasa likod ng pagpapabalik kay Atong para gamitin ang testimonya nito laban kay Estrada. Aniya, mayroong plunder case din si Ang kaya ang panig ng prosecution ang nagsisikap na pauwiin si Atong sa bansa para mapalakas ang kaso. Malaki ang paniniwala ng kampo ni Erap na kaya biglang idiniin ni Atong ang dating Pangulo sa Sandigan ay dahil sa alok na pagpapababa ng sentensiya dito hanggang sa posibleng pagpapatawad kapalit ng testimonya nito laban kay Erap. Tumanggi namang magbigay ng opinyon si Ermita kung napalakas ba ang kaso laban kay Erap dahil sa pagdiin dito ni Ang.</body>
<link>http://www.philstar.com/Article.aspx?articleId=381837&amp;publicationSubCategoryId=92</link>
</article>
<article>
<title>Gringo, Trillanes pinayagan ng korte na maghain ng CoCs</title>
<author></author>
<date>
<month>January</month>
<day>26</day>
<year>2007</year>
</date>
<body>Pinayagan kahapon ng Makati Regional Trial Court si dating Senator Gregorio &amp;quot;Gringo&amp;quot; Honasan at Magdalo leader Navy Lt. Sr. Grade Antonio Trillanes IV na pansamantalang makalabas ng kulungan upang makapaghain ng kani-kanilang certificate of candidacy (CoC) sa Commission on Elections (COMELEC) para sa kanilang pagtakbo sa Senado sa darating na May election. Sa inilabas na kautusan ni Judge Oscar Pimentel ng Makati RTC Branch 148, binibigyan nito ng permiso si Honasan na makalabas ng kanyang piitan sa Fort Sto . Domingo sa Sta. Rosa, Laguna sa Pebrero 7 ng umaga hanggang sa tanghali para makapaghain ng kanyang CoC sa COMELEC main office sa Maynila sa mahigpit na pagbabantay na rin ng mga tauhan ng Philippine National Police (PNP). Sa kaso naman ni Trillanes, pinayagan naman ito ni Judge Pimintel na makalabas ng kanyang selda sa Fort Bonifacio sa Makati City mula umaga hanggang tanghali ng Pebrero 6 para makapaghain ng kanyang sariling CoC sa COMELEC sa ilalim ng pangangalaga ng mga miyembro ng Philippine Marine. Ang personal na paghain ng CoC ni Honasan ay nauna ng tinutulan ng Department of Justice (DoJ) dahil baka umano ito makatakas subalit ipinaliwanag ni Pimintel na kayang-kaya naman ng PNP na bantayan ang dating Senador para hindi ito makatakas. Sa panig naman ni Trillanes ay walang tutol ang DOJ dahil sa kabila ng pagiging leader nito ng Magdalo ng nakaraang Oakwood Mutiny noong July 2003 ay wala naman itong history ng pagtakas. Kahit pinayagan ang dalawa na makalabas sa kani-kanilang piitan ay iniutos naman ni Judge Pimintel na huwag magpa-interview sa press, iwasan ang pre-mature campaign at huwag magsasalita ng laban sa gobyerno. (Edwin Balasa)</body>
<link>http://www.philstar.com/Article.aspx?articleId=381850&amp;publicationSubCategoryId=92</link>
</article>
<article>
<title>PNP ginisa sa Iloilo raid</title>
<author></author>
<date>
<month>January</month>
<day>26</day>
<year>2007</year>
</date>
<body>Ginisa ng Senado ang pulisya dahil sa ginawa nitong overkill na pagsalakay sa kapitolyo ng Iloilo para patupad umano ang puwersahang pagpapaalis kay Iloilo Gov. Neil Tupaz dahil sa dismissal order mula sa Ombudsman. Hiniling naman ni DILG Secretary Ronaldo Puno kay Sen. Franklin Drilon, chairman ng senate committee on public order and illegal drugs, na ipagpaliban mula sa loob ng 5 araw ang nasabing pagdinig habang hinihintay nila ang permiso mula sa Office of the President para makadalo sila sa pagdinig ng komite kaugnay sa Iloilo raid. Humihingi din si Puno ng listahan ng mga posibleng itanong sa pagdinig ng komite. Ikinatwiran ni Sec. Puno na kinakailangan muna niya ang permiso ng Pangulo dahil sa umiiral na Memorandum Circular 108 bago makadalo sa anumang congressional hearing pero hindi siya tumatangging humarap sa pagdinig ng Senado. Muling iginiit nina Gov. Tupaz sa pagdinig ng komite na sobra-sobrang puwersa ang ipinakita ng PNP sa pamumuno ni Region 6 director Chief Supt. Wilfredo Dulay matapos salakayin ng kanyang mga tauhan ang kapitolyo noong Enero 17 ng hapon. Sinabi naman ni C/Supt. Dulay, kaya binasag ng kanyang mga tauhan ang mga salaming pintuan sa kapitolyo ay para mayroong madaanan ang mga tao sakaling magkaroon ng &amp;quot;stampede&amp;quot; sa pagpapatupad nila ng kautusan ng Ombudsman laban kay Tupaz dahil na rin sa nagbabarikang supporters ng gobernador. Inirekomenda pa ni Dulay na bigyan ng medalya ang 65 operatives na kabilang sa sumalakay sa kapitolyo ng Iloilo sa kabila ng pag-amin nito na gumamit sila ng &amp;quot;excessive force&amp;quot; sa pagpapatupad ng dismissal order laban kay Tupaz. Hindi din dumalo sa pagdinig ng Senado si Ombudsman Merceditas Gutierrez pero ikinatwiran nito sa kanyang liham kay Drilon na legal naman ang mabilisang pagpapatupad ng kanilang kautusan. Wika pa ni Gutierrez, sang-ayon sa itinatakda ng Civil Service Commission ang ginawa nilang aksyon laban kay Gov. Tupaz na ipinatupad ng DILG at PNP pero iniutos na rin niya ang pagbuo ng task force para imbestigahan ang sinasabing overkill na pagsalakay ng PNP sa kapitolyo. Ayon naman kay Sen. Drilon, sapat na ang nakuha nilang mga testimonya pati ang listahan ng 65 operatives kaya titimbangin na lamang nila ang mga ito bago sila gumawa ng committee report. (Rudy Andal)</body>
<link>http://www.philstar.com/Article.aspx?articleId=381853&amp;publicationSubCategoryId=92</link>
</article>
<article>
<title>Abu Solaiman napatay habang nagbabawas</title>
<author></author>
<date>
<month>January</month>
<day>26</day>
<year>2007</year>
</date>
<body>Napatay ng tropa ng militar ang Abu Sayyaf Group (ASG) leader na si Jainal Antel Salih alyas Abu Solaiman matapos na matiyempuhan habang nagbabawas ng araw na maganap ang engkuwentro sa kagubatan ng Talipao, Sulu. Ito ang isinalaysay kahapon sa kaniyang pagharap sa mediamen ni Army Sgt. Raul Suacillo na siyang tumutok ng M14 rifle at bumaril sa tinaguriang architect ng terror attack tulad ng pambobomba ng Abu Sayyaf . Si Suacillo ay kabilang sa mahigit 70 sundalo na pinarangalan ni Pangulong Gloria Macapagal Arroyo nitong Miyerkules ng gabi sa dinner sa Palasyo ng Malaca&amp;ntilde;ang at itinaas sa ranggong Army Staff Sergeant matapos na mapaslang si Solaiman. Nabatid na si Solaiman ay may patong sa ulong $5-M o P250-M para sa sinumang makapagtuturo sa ikadarakip nito buhay man o patay. Isinalaysay ni Suacillo na nakorner niya si Solaiman matapos na humiwalay ito sa kaniyang mga bodyguard pero habang sinisikap tumakas ay sumigaw ng Allahu Akbar (Allah is great) na siyang tinaguriang battle cry ng mga bandido para magpasaklolo sa kanilang mga kasamahan kapag may nakitang kalabang sundalo. &amp;quot;He looked shocked and scared,&amp;quot; pahayag ni Suacillo sa nasorpresang reaksyon ni Solaiman bagaman ng maganap ang komprontasyon nito sa tinaguriang Engineer  ng Abu Sayyaf ay hindi niya batid na ito ang wanted na Abu Sayyaf top leader . Ayon pa kay Suacillo sinikap niyang arestuhn si Solaiman subalit akmang tatakbo ito para damputin ang kaniyang armas kaya napilitan siyang barilin ang naturang lider ng mga bandido na nahulog sa bangin matapos masapul ng tama ng bala sa likurang bahagi ng katawan. Bagamat narekober ang bangkay nito ay hindi agad nila ito nakilala dahilan sa nababalutan ng putik at dugo ang mukha ni Solaiman. Magugunita na si Solaiman ay napaslang sa pakikipag-engkuwentro sa tropa ng Armys 8th Special Forces Company (SFC) na pinamumunuan ni 1st Lt. Almirante Mijares sa ilalim ng 3rd Special Forces Battalion (SFB) sa mahigit 30 minutong bakbakan sa may 60 bandido sa Mt. Bud Dajo, Talipao, Sulu noong nakalipas na Enero 16 na ikinasugat rin ng dalawang sundalo. (Joy Cantos )</body>
<link>http://www.philstar.com/Article.aspx?articleId=381862&amp;publicationSubCategoryId=92</link>
</article>
<article>
<title>Erap humirit makadalaw sa ina</title>
<author></author>
<date>
<month>January</month>
<day>26</day>
<year>2007</year>
</date>
<body>Muling humirit si dating Pangulong Erap Estrada sa Sandiganbayan Special Division na payagan siyang makadalaw sa kanyang inang maysakit tuwing Sabado at Linggo. Sa mosyon ng dating Pangulo, ikinatwiran nitong sumasama na ang kondisyon ng kanyang inang si Do&amp;ntilde;a Mary kaya gusto nitong palaging madalaw ito kapag weekend. &amp;quot;Information has reached the principal accused that his mothers condition is fast deteriorating and therefore he most respectfully seeks permission to see her every weekend,&amp;quot; wika pa ni Atty. Rene Saguisag, counsel ni Erap. Hiniling din ni Erap na makadalo ito sa nalalapit na kasal ng kanyang anak na si San Juan Mayor Joseph Victor Ejercito. Nais din linawin ng kampo ni Erap kung ano ang magiging epekto ng plea bargaining agreement na inalok kay Atong Ang. (Malou Escudero)</body>
<link>http://www.philstar.com/Article.aspx?articleId=381863&amp;publicationSubCategoryId=92</link>
</article>
<article>
<title>QC condo project hinaharang</title>
<author></author>
<date>
<month>January</month>
<day>26</day>
<year>2007</year>
</date>
<body>Inireklamo kahapon ang 2 exclusive subdivision sa E. Rodriguez Sr. Ave sa Quezon City na humaharang umano sa pagtatayo ng malaking condominium project sa naturang lugar. Ayon sa mga barangay officials, hadlang sa pagkakaroon ng oportuninad na lumikha ng trabaho at kabuhayan ang pagtutol ng mga homeowners ng Montogomery Place at Le Mariche village para sa pagtatayo ng The Capital Towers sa kanilang lugar. Sinuportahan ng 15 barangay councils ang pagtatayo ng condo project sa kanilang lugar dahil malaking tulong ang ibabayad nitong P20 milyon sa real estate taxes para sa barangay na magagamit nila sa maraming proyekto. Inirereklamo ng mga residente sa 2 exclusive village na kapag naitayo ang condo sa kanilang lugar ay mahaharangan na ang pagpasok ng hangin, posibleng maging sanhi ng pagbaha, trapiko at kawalan ng suplay ng tubig. Nilinaw naman ng Ong and Ong Architecs Pte. Limited na walang katotohanan ang pangamba ng mga residente ng 2 subdivisions dahil sinisiguro nilang magkakaroon ng espasyo para makapasok ang sikat ng araw at hangin. Wika pa din ng DCCD Engineering Corporation, wala ring katotohanan na hihina ang supply ng tubig sa nasabing lugar dahil may sariling underground storage tank ang proyekto.</body>
<link>http://www.philstar.com/Article.aspx?articleId=381868&amp;publicationSubCategoryId=92</link>
</article>
<article>
<title>Asistio bros. talu-talo sa election sa Caloocan</title>
<author></author>
<date>
<month>January</month>
<day>26</day>
<year>2007</year>
</date>
<body>Magiging mainit ang darating na halalan sa Caloocan City dahil sa isa sa mga magtatapat at maglalaban sa pagka-alkalde ay ang magkapatid na Asistio. Kapwa nagdeklara na ng kandidatura ang magkapatid na sina dating Caloocan City Mayor Macario &amp;quot;Boy&amp;quot; Asistio at Caloocan 2nd district Rep. Luis &amp;quot; Baby&amp;quot; Asistio. Magiging tandem umano ni Boy si Nadia Montenegro at Bebong Munoz sa District 1 at 2 habang si Baby (Asistio) ay makakasama sa tiket nina dating Congressman Egay Erice at Oscar Malapitan sa pagka-kongresista ng dalawang nabanggit na distrito. Magiging katunggali ng Asistio brothers sina incumbent Mayor Recom Echiverri at dating Caloocan Mayor Reynaldo Malonzo. Kaugnay nito, binira ni Boy Asistio ang &amp;quot;Grand Caloocan Coalition&amp;quot; na binuo ng kanyang kapatid na si Baby Asistio dahil pagsasabungin lamang umano nito ang kanilang angkan. Ayon sa dating alkalde, hahatiin lamang ng coalition ang mga Asistio dahil naitsa-pwera dito ang kanilang mga tunay na kaalyado tulad ng kamag-anak nilang si Bebong Mu&amp;ntilde;oz at asawa niyang si Nadia. Sinabi ni Asistio na wala namang silbi ang binuong koalisyon ng kanyang kapatid at ng iba pa nitong kasamahan na kinabibilangan nina 1st District Congressman Oscar &amp;quot;Oca&amp;quot; Malapitan at Vice-Mayor Luis &amp;quot;Tito&amp;quot; Varela dahil nagdulot lamang ito ng samaan ng loob sa mga Asistio. Aniya, ang Grand Caloocan Coalition ay isa lamang palamuti sa nalalapit na eleksiyon dahil lolokohin lamang ng mga kasama nito ang mga botante at ang buong mamamayan ng lungsod. (Ellen Fernando)</body>
<link>http://www.philstar.com/Article.aspx?articleId=381870&amp;publicationSubCategoryId=92</link>
</article>
<article>
<title>Sotto, Oreta sa admin ticket aprub kay GMA</title>
<author></author>
<date>
<month>January</month>
<day>27</day>
<year>2007</year>
</date>
<body>Pinaboran ni Presidential Chief of Staff Mike Defensor ang pagpasok sa administration ticket nina dating Sen. Vicente Sotto at Sen. Tessie Aquino-Oreta matapos kumalas ito sa Laban ng Demokratikong Pilipino (LDP) at sumanib sa Nationalist Peoples Coalition (NPC). Sinabi ni Sec. Defensor, suportado niya ang pananaw ni Executive Secretary Eduardo Ermita na malaking bentahe ang pagsanib nina Oreta at Sotto sa senatorial ticket ng administras yon. &amp;quot;Hindi natin maaalis na dalawang comebacking senators ay talagang malakas ang kanilang ratings at winnability,&amp;quot; wika pa ni Defensor. Aniya, kung magdesisyon ang mga ito na sumama sa ticket ng administrasyon ay lalong lalakas ang senatorial slate ng administrasyon dahil malakas din ang hatak ng mga ito sa mga botante bukod sa mayroong makinarya ang administration party. Naniniwala din si Defensor na ang pagpasok ng 2 sa ticket ng administrasyon ay lalong magpapalakas sa unity ticket para maghilom na ang mga sugat ng pagkahati-hati ng bansa. Tutol naman si Surigao Rep. Prospero Pichay na miyembro ng KAMPI sa pagpasok sa ticket ng administrasyon nina Oreta at Sotto. Sinabi ni Rep. Pichay, inakusahan nila noon si Pangulong Arroyo na nandaya, nagnakaw at nagsinungaling tapos ngayon ay gusto ngayong magpa-ampon sa administrasyon matapos mapabalitang inaalis sila sa slate ng United Opposition (UNO). (Lilia Tolentino At Malou Escudero)</body>
<link>http://www.philstar.com/Article.aspx?articleId=382023&amp;publicationSubCategoryId=92</link>
</article>
<article>
<title>JPE nagbitiw na chairman ng PMP</title>
<author></author>
<date>
<month>January</month>
<day>27</day>
<year>2007</year>
</date>
<body>Nagbitiw si Sen. Juan Ponce Enrile bilang chairman ng Partido ng Masang Pilipino (PMP) para bigyan ng pagkakataon si dating Pangulong Erap Estrada na makapili ng kanyang mga kandidato sa darating na May elections. Sinabi ni Atty. Gigi Reyes, chief of staff ni Sen. Enrile, mananatili na lamang miyembro ng PMP ang mambabatas gaya ng nakasaad sa hand written letter nito kay Erap na ipinadala kay Sen. Jinggoy Estrada. Nabatid na kaya nagbitiw si Enrile sa PMP ay dahil mayroong ilang kandidato ang United Opposition (UNO) na ayaw umano nitong suportahan sa darating na senatorial elections. Aniya, ang kabilang lamang sa nais suportahan ni Enrile sa oposisyon ay si San Juan Mayor JV Ejercito at ilang kandidato sa pagiging senador ng UNO. Sinabi ni Atty. Reyes, personal ang liham ni Enrile kay Erap kaya tumanggi itong ibigay ang kumpletong detalye ng liham nito sa dating Pangulo partikular ang mga kandidato ng UNO na ayaw nitong suportahan. Noong nakaraang linggo pa ipinaabot ni Enrile ang kanyang hand-written letter para kay Erap kay Jinggoy subalit kamakalawa lamang ito napasakamay ng dating Pangulo. Nauna rito, nagbitiw sina dating Sen. Tessie Aquino-Oreta at dating Sen. Vicente Sotto III sa Laban ng Demokratikong Pilipino at lumipat sa Nationalist Peoples Coalition (NPC). (Rudy Andal)</body>
<link>http://www.philstar.com/Article.aspx?articleId=382031&amp;publicationSubCategoryId=92</link>
</article>
<article>
<title>20,000 ang aplikante sa gun ban exemptions  Comelec</title>
<author></author>
<date>
<month>January</month>
<day>27</day>
<year>2007</year>
</date>
<body>Umaabot sa 20,000 ang nag-aplay sa Commission on Elections (Comelec) para kumuha ng gun ban exemptions mula sa ibat ibang personalidad sa bansa. Sinabi ni Commissioner Nicodemo Ferrer, ang lahat ng aplikasyong ito ay pinag-aaralang mabuti at sinusuri kung nararapat bang bigyan ng exemptions ang mga aplikante. Itinanggi din ni Ferrer na binibigyan nila ng prayoridad ang mga sikat at makapangyarihang tao tulad ni Boxing champ Manny Pacquiao at ilang pulitiko sa pagproseso ng kanilang gun ban exemptions. Magugunita na binigyan ng Comelec ng 20 gun ban exemptions si Pacquiao para sa kanyang mga security personnel kaya naging daan ito upang kondenahin ng ilang organisasyon. (Gemma Garcia)</body>
<link>http://www.philstar.com/Article.aspx?articleId=382037&amp;publicationSubCategoryId=92</link>
</article>
<article>
<title>Automated election dapat ipatupad  Gordon</title>
<author></author>
<date>
<month>January</month>
<day>27</day>
<year>2007</year>
</date>
<body>Iginiit kahapon ni Sen. Richard Gordon na dapat ipatupad ng Commission on Elections (Comelec) ang Automated Election System matapos lagdaan ni Pangulong Arroyo ito kamakalawa upang maging ganap na batas. Sinabi ni Sen. Gordon, author ng automation election bill sa Senado, wala ng dahilan si Comelec chairman Benjamin Abalos para hindi ipatupad ang nasabing batas na maglilinis sa magiging resulta ng eleksyon. Wika pa ni Gordon, nasa kamay na ngayon ng Comelec upang mamili sila ng mga lungsod at lalawigan para ipatupad ang partial automated election sa darating na May 14 mid-term elections. Samantala, sinabi ni Chairman Abalos na kapos na sa panahon para ipatupad ang automated elections sa kabila ng pagiging ganap na batas nito. Ayon kay Abalos, imposible nang maipatupad ang poll automation sa darating na Mayo. Ipinauubaya naman ng Malaca&amp;ntilde;ang sa Comelec ang pagdedesisyon kung puwedeng ipatupad ang automated elections sa darating na halalan sa Mayo. (Rudy Andal/Gemma Garcia/Lilia Tolentino)</body>
<link>http://www.philstar.com/Article.aspx?articleId=382043&amp;publicationSubCategoryId=92</link>
</article>
<article>
<title>Tulfo brothers pinakakasuhan sa korte</title>
<author></author>
<date>
<month>January</month>
<day>27</day>
<year>2007</year>
</date>
<body>Inirekomenda ng Quezon City Prosecutors Office ang pagsasampa ng kasong libel laban sa Tulfo brothers dahil sa pag-akusa kay First Gentleman Mike Arroyo na ito ang nagpatanggal ng kanilang programa sa telebisyon. Sinabi ni Assistant Prosecutor Juan Rodulfo, mayroong probable cause para masampahan ng kasong libelo sina Ramon, Erwin at Raffy Tulfo sa QC Regional Trial Court. &amp;quot;The statements made in the press conference cannot be considered as privileged, hence impelled only by one criminal intent in publishing it, the 3 respondents can be properly clamped with the crime of libel,&amp;quot; wika pa ni Rodulfo. Magugunita na sinampahan ng kasong libelo ng Unang Ginoo ang magkakapatid na Tulfo dahil sa pag-akusa ng mga ito na siya ang nasa likod ng pagkakatanggal ng kanilang programa sa RPN-9. Ikinatwiran ng mga Tulfo na wala silang sinasabing si FG ang nasa likod ng pagkakatanggal ng kanilang programa kundi isang Mr. Big. (Angie dela Cruz)</body>
<link>http://www.philstar.com/Article.aspx?articleId=382047&amp;publicationSubCategoryId=92</link>
</article>
<article>
<title>Bush bumilib kay PGMA sa paglipol sa Abu Sayyaf</title>
<author>Ni Lilia Tolentino</author>
<date>
<month>January</month>
<day>28</day>
<year>2007</year>
</date>
<body>Natuwa ang Estados Unidos sa matagumpay na kampanya at paglipol ng Pilipinas sa Abu Sayyaf Group (ASG) na itinuturing ng una na terorista dahil sa pakikipag-ugnayan ng mga ito sa international terrorist na Al Qaeda. Kaugnay nito, nagpahatid ng kanyang pagbati sa pamamagitan ng tawag sa telepono si US President George Bush kay Pangulong Gloria Macapagal-Arroyo sa tagumpay ng pakikipaglaban ng pamahalaan laban sa ASG. Ayon kay Press Sec. at Presidential spokesman Ignacio Bunye, kasalukuyang nasa Davos, Switzerland si PGMA at dakong alas-11 ng gabi noong Biyernes nang tawagan siya ni Bush at ipaabot ang kanyang pasasalamat. &amp;quot;You are a big shot... Thats fantastic cooperation and will keep it that away,&amp;quot; pahayag umano ni Bush kay PGMA ayon pa kay Bunye. Ayon kay Bunye, pinasalamatan naman ni Arroyo si Bush sa tulong na ipinagkaloob nito sa Armed Forces of the Philippines (AFP) lalo na sa civic action at pagbabahagi ng US sa Pilipinas sa larangan ng intelligence networking. Ang pagbati at paghanga kay PGMA ay ginawa ni Bush kasunod ng pagkakapatay kina ASG chief planner Abu Solaiman at sa kumander nito na si Khadaffy Janjalani. Nilinaw naman ng US na ang tulong-kaloob ng US sa pagkakapatay kay Solaiman at Janjalani ay limitado lamang sa intelligence support at wala ring tulong ang mga Kano sa combat operation.</body>
<link>http://www.philstar.com/Article.aspx?articleId=382202&amp;publicationSubCategoryId=92</link>
</article>
<article>
<title>Pagbawi sa 24 OFWs sa Nigeria di gagamitan ng pwersa</title>
<author></author>
<date>
<month>January</month>
<day>28</day>
<year>2007</year>
</date>
<body>Nangako kahapon ang pamahalaan ng Nigeria sa Pilipinas na hindi nila gagamitan ng pwersa ng militar o anumang military operations ang gagawing pagbawi sa 24 overseas Filipino workers (OFWs) na kasalukuyang hawak ng armadong grupo doon. Sa panayam kay Department of Foreign Affairs (DFA) Undersecretary for Migrant Workers Affairs Esteban Conejos, nagpahayag ng nasabing pangako ang Nigeria makaraang umapela dito ang Pilpinas sa maayos, ligtas at mapayapang pamamaraan ng gagawing pagbawi sa naturang mga OFWs upang wag malagay sa balag ng alanganin ang buhay ng mga huli. &amp;quot;We conveyed to the Foreign Minister of Nigeria the Philippine governments wish and desire to resolve this through diplomatic means,&amp;quot; ayon pa kay Conejos. Sinabi pa ni Conejos na patuloy pa ring nakikipag-negosasyon ang pamahalaan ng Nigeria sa armadong grupong Movement for the Emancipation of the Niger Delta (MEND) na dumukot sa 24 Pinoy seafarers. Ayon pa kay Conejos na ang paggamit ng pwersa ng militar ay mas makakasama sa sitwasyon at kaligtasan ng mga nabanggit na OFWs na hawak ng MEND mula pa noong Enero 24 ng taong kasalukuyan. Magugunita na nang dahil sa nasabing insidente ay ipinatigil na ni Pangulong Arroyo ang pagpapadala ng mga OFWs sa Nigeria. (Rose Tamayo-Tesoro)</body>
<link>http://www.philstar.com/Article.aspx?articleId=382212&amp;publicationSubCategoryId=92</link>
</article>
<article>
<title>Mga humarang sa P125 umento huwag na iboto</title>
<author></author>
<date>
<month>January</month>
<day>28</day>
<year>2007</year>
</date>
<body>Wala na umanong karapatang maluklok pa sa pwesto ang mga mambabatas na humaharang sa P125 umento at sa tuluyang pagbasura nito. Ayon kay Bayan Muna Rep. Teddy Casi&amp;ntilde;o, ang pagkabinbin ng panukala ay dahil sa hirit ni Cavite Rep. Jesus Crispin Remulla na ibalik ito sa Kamara kahit pumasa na sa ikatlo at huling pagbasa. Labis na pinanghihinayangan ni Casi&amp;ntilde;o ang anim na taong iginugol ng Kongreso bago maipasa ang panukala sa ikatlo at huling pagbasa na posibleng mauwi na naman sa wala. Naniniwala si Casi&amp;ntilde;o na Malaca&amp;ntilde;ang pa rin aniya ang may kagagawan kaya hindi maisabatas ang panukala lalo pat anim na araw na lamang ang itatagal ng session sa Senado. Ayon pa kay Casi&amp;ntilde;o na maliwanag na ginagamit aniya ng Malaca&amp;ntilde;ang si Remulla upang mailigtas si Arroyo sa posibleng pag-veto ng panukala kung aabot ito sa Malaca&amp;ntilde;ang. Ayon pa kay Casi&amp;ntilde;o na ito ang unang pagkakataon na may mambabatas na humiling na ibalik sa Kamara ang isang panukalang pumasa na sa third at final reading dahil nais itong baguhin. (Malou Escudero)</body>
<link>http://www.philstar.com/Article.aspx?articleId=382217&amp;publicationSubCategoryId=92</link>
</article>
<article>
<title>Spice Boys vs Bright Boys sa Mayo</title>
<author></author>
<date>
<month>January</month>
<day>28</day>
<year>2007</year>
</date>
<body>Hindi lang Erap versus Gloria o administrasyon laban sa oposisyon ang napipintong eleksyon kundi banggaan din ng paksiyon sa Kamara ng mga batang pulitiko at ito ay ang mga tinaguriang Spice Boys at Bright Boys ng Mababang Kapulungan ng Kongreso. Tumutukoy ito kina Presidential Chief of Staff Michael Defensor at Bukidnon Congressman Juan Miguel Zubiri na parehong miyembro ng Spice Boys laban naman kina Sorsogon Congressman Francis Escudero at Alan Peter Cayetano ng Taguig-Pateros na kabilang naman sa mga tinaguriang Bright Boys ng Kamara. Sa lingguhang 777 Media Forum sa Pasay City, sinabi ni Congressman Zubiri na magandang senyales ang gusto nilang iparating sa sambayanang Pilipino ngayon na pare-pareho silang nagdesisyon na sumabak sa Senatorial race, mga magkaka-edad, halos magkakasabay pumasok sa Kongreso noong 1998 at sa loob ng siyam na taon o tatlong termino may maipagmamalaki na silang nagawa at naitulong sa bansa. Si Zubiri ang may akda ng landmark legislation ng Biofuels Act o ang paggamit ng biofuel o ethanol bilang alternatibong langis na pwedeng gamitin bukod sa langis na ibinebenta ng mahal sa bansa. At sa kanilang pagtakbo sa Senado mas maganda aniyang talikuran na ng sambayanan ang tradisyunal na pulitika at bigyan ng pagkakataon ang mga batang gaya nila bilang mga alternatibong kandidato na nakahandang magserbisyo sa mamamayang Pilipino. &amp;quot;Sana makita ng taumbayan na meron pang alternatibong kandidato tulad namin na makakatulong din sa bansa and maybe we should move out of the older tradition of politics&amp;quot;, dagdag pa ni Zubiri. Pero sinabi ni Zubiri na hindi na dapat tingnan sa eleksyon kung namarkahan sila noon na mga agresibong kongresista kabilang man sa Spice Boys o Bright Boys dahil ang importante aniya ngayon ay determinado sila bilang mga batang pulitiko na makatulong sa pag-unlad at pagbabago ng bansa. &amp;quot;Its not anymore Spice Boys or Bright Boys except that we are young leaders determine to make a difference in our country at kung manalo kami tingin ko swerte ang bansa natin&amp;quot; giit pa ni Zubiri. Si Zubiri kasama si Defensor ay sigurado na sa tiket ng administrasyon sa Senado habang sina Escudero naman at Cayetano ay mga pambato ng oposisyon.(Malou Escudero)</body>
<link>http://www.philstar.com/Article.aspx?articleId=382221&amp;publicationSubCategoryId=92</link>
</article>
<article>
<title>3 heneral pinagpipilian para Air Force chief</title>
<author></author>
<date>
<month>January</month>
<day>28</day>
<year>2007</year>
</date>
<body>Tatlong heneral ang mahigpit na naglalaban ngayon para sa susunod na iluluklok bilang Philippine Air Force (PAF) chief kapalit sa pagreretiro ng kasalukuyang hepe na si Lt. Gen. Jose Reyes sa darating na Pebrero 3 ng taong kasalukuyan. Ayon sa nakalap na impormasyon, mahigpit na pinagpipilian sa kasalukuyan sina Major Gen. Horacio Tolentino, commander ng Tactical Operations Command na mula sa Class 74 ng Philippine Military Academy (PMA) ; Pedrito Cadungog, PAF staff ng PMA Class 75 at Major Gen. Fernando Manalo, Commander ng Air Logistic Service Command na na-commissioned ng PAF noong 1975. Maliban sa mga nabanggit ay kasama rin sa mga napipisil si Major Gen. Enrique &amp;quot;Ike&amp;quot; Insierto, commander ng Air Education Command na nakabase sa San Fernando Air Base at mistah rin ni AFP chief of staff Gen. Hermogenes Esperon Jr., ng PMA Class 74. Napag-alaman na nakatakdang mag-retiro si si Reyes ngayong darating na Pebrero 3 sa pagsapit ng kanyang ika-56 kaarawan na siyang mandatory sa age retirement ng bawat miyembro ng AFP. Si Manalo umano ang pinapaboran ni Reyes na humalili sa kanyang pwesto, ayon pa sa nakalap na impormasyon. Inaasahan na sa susunod na mga araw ay ihahayag na ni Pangulong Gloria Macapagal-Arroyo ang susunod na PAF chief base na rin sa rekomendasyon ng AFP Board of Generals. (Joy Cantos)</body>
<link>http://www.philstar.com/Article.aspx?articleId=382229&amp;publicationSubCategoryId=92</link>
</article>
<article>
<title>Kaligtasan ng OFWs sa Lebanon pinangangambahan</title>
<author>Ni Rose Tamayo-Tesoro</author>
<date>
<month>January</month>
<day>28</day>
<year>2007</year>
</date>
<body>Labis na pinangangambahan ang kaligtasan ngayon ng mga overseas Filipino workers (OFWs) sa Lebanon dahilan upang muling repasuhin at pag-isipang maigi ang contingency plan para sa mga ito. Ayon kay Department of Foreign Affairs (DFA) Undersecretary for Migrant Workers Affairs Esteban Conejos na inatasan na umano ni Vice-President Noli de Castro ang Task Force Lebanon na repasuhin ang inilatag na contingency plan para sa mga OFWs doon dahil sa lumalalang banta ng mas mainit pa na tensiyon at kaguluhan doon. &amp;quot;This is a very kind of threat compared with one last July that was the air strike of Israel and Lebanon. Now there could be civil unrest threat so we have our contingency plan and locate all OFWs which is the instruction of Vice-President de Castro,&amp;quot; pahayag pa ni Conejos. Nabatid pa kay Conejos na ang nasabing kaguluhan sa Lebanon ay lubhang napaka-delikado para sa sitwasyon ng mga OFWs doon dahil mismong ang mga Lebanese ang pawang nagsasagupaan ngayon. Malapit din umano sa mga paliparan ang pinagdarausan ng mga Lebanese ng kaguluhan dahilan upang mas lalong mahirap ang gagawing paglikas sa mga OFWs. Nabatid pa kay Conejos na mula nang sumiklab ang kaguluhan sa pagitan ng mga Lebanese na panig at kontra sa kasalukuyang administrasyon ay apat na katao ang nabaril sa mga lansangan at umaabot naman sa mahigit sa 200 ang nasaktan. Dahilan rin ito upang maglabas ng kanila ring pahayag ang US Embasy sa Beirut hinggil sa lumalalang tensiyon sa Lebanon. Kaugnay nito, pinayuhan na rin ng DFA ang Philippine Embassy sa Beirut na agad na gumawa ng listahan kung ilang OFWs ang nasa Lebanon at kung magkano ang halagang gagastusin para sa isasagawang diplomatic mission at paglikas sa mga ito.</body>
<link>http://www.philstar.com/Article.aspx?articleId=382231&amp;publicationSubCategoryId=92</link>
</article>
<article>
<title>300-M Comelec scam sumingaw!</title>
<author></author>
<date>
<month>January</month>
<day>29</day>
<year>2007</year>
</date>
<body>Isa na namang anomalya ang nabunyag sa Commission on Elections (Comelec) ilang buwan bago sumapit ang May 2007 elections partikular ang P300 milyong procurement contract para sa gagamiting security paper ng mga balota sa darating na halalan. Ayon sa isang source, ipinagkaloob ang kontrata sa pag-imprenta ng gagamiting balota sa darating na eleksiyon sa Lamco Paper Products Corporation na nagkakahalaga ng P23,899 sa kada ream kumpara sa Advance Computer Forms na mayroong bid na P14,999 sa kada ream o diperensiya na P8,999 kada ream. Ang total bid ng Lamco ay umaabot sa P310, 543,606 kumpara sa bid ng Advance na nagkakahalaga lamang ng P194,897,006. Ang Lamco at Advance lamang ang sinasabing nakapasa mula sa apat na bidders. Ang dalawa pang bidders ay ang Noahs Paper at Multi-Forms Corporation pero na-disqualify matapos hindi maabot ang requirements ng Comelec Bids and Awards Committee na pinamumunuan ni Jose Tolentino Jr. Ayon sa source, kwestiyonable din ang ginawa ng Comelec-BAC dahil sa kawalan ng kinatawan mula sa mga concerned bidders o technical expert nang i-evaluate ang procedure para sa security features ng sample na isinumite ng Lamco at Advance. Natuklasan din na biglang binago ng Comelec-BAC ang specifications para sa ballot paper, tatlong araw bago ang naka-schedule na bidding noong Enero 20 na at sa normal na procedure naman ay nagbibigay ng pitong araw na notification. Sa unang notice na naka-publish noong Disyembre 29, sinabi ng BAC na dapat ang ballot paper ay &amp;quot;watermarked mechanical bond&amp;quot; na 70 gsm na mayroong &amp;quot;watermarked impression&amp;quot;. Biglang binago ng BAC ang specifications nito ng wood-free book paper, white-85 gsm Paper na nagtataglay ng watermark na ginawa sa proseso ng dandy roll. Nabatid na marami ring pagbabago ang isinagawa ng Comelec-BAC na maituturing na hindi kanais-nais. Ibinunyag pa ng source na ang may-ari umano ng Lamco ay isang Terry Sy na siyang supplier din ng papel sa mga librong ginagamit ng Department of Education. (Rudy Andal)</body>
<link>http://www.philstar.com/Article.aspx?articleId=382343&amp;publicationSubCategoryId=92</link>
</article>
<article>
<title>PCSO, Pagcor atbp. i-audit sa eleksiyon  Lacson</title>
<author></author>
<date>
<month>January</month>
<day>29</day>
<year>2007</year>
</date>
<body>Hiniling kahapon ni Sen. Panfilo Lacson na magkaroon ng auditing sa lahat ng government agencies na pinagmumulan ng mga pondo sa tuwing sasapit ang eleksiyon para masiguro na hindi ito nagamit sa pulitika. Sinabi pa ni Lacson na dapat ay magkaroon ng agarang auditing sa mga pondong ipinalabas ng Department of Budget and Management (DBM), Philippine Amusement and Gaming Corporation (Pagcor), Overseas Welfare Administration (OWWA), Philippine Charity Sweepstakes Office (PCSO) at Philippine Health Insurance Corporation (Philhealth). Ayon pa kay Lacson, dapat ay sumailalim kaagad sa auditing ang nasabing mga ahensiya na pawang nasa ilalim ng Office of the President pagkatapos ng eleksiyon upang masiguro na hindi ginamit ang mga pondo sa pulitika. Wika pa ni Lacson na dapat ay magkaroon ng auditing sa mga nasabing ahensiya partikular sa PCSO at Pagcor bago matapos ang eleksiyon para masiguro na hindi nagkaroon ng &amp;quot;juggling of funds&amp;quot; upang gamitin sa nalalapit na May 14, 2007 elections ang mga pondo nito. Iginiit din ni Lacson sa DBM na magsumite ito ng report sa Kongreso kaugnay sa ipinalabas nitong pondo mula sa Enero 14 hanggang Hunyo 14 para masiguro na hindi nito ginamit sa election period ang mga ipinalabas na pondo. (Rudy Andal)</body>
<link>http://www.philstar.com/Article.aspx?articleId=382354&amp;publicationSubCategoryId=92</link>
</article>
<article>
<title>Oreta, Sotto kinontra ni Pichay</title>
<author></author>
<date>
<month>January</month>
<day>29</day>
<year>2007</year>
</date>
<body>Mahigpit na tumutol kahapon si Rep. Prospero Pichay sa napaulat na pagpasok ni dating Senador Tessie Aquino Oreta at Vicente Sotto III, kapwa kaalyado ni dating Pangulong Estrada sa administration ticket dahil mawawalan umano ng kredibilidad ang partido. Ayon kay Pichay, hindi dapat papasukin sina Oreta at Sotto sa administration ticket dahil magbubukas ito ng pagbatikos na tinatanggap ng administrasyon ang mga political opportunists at binabalewala ang prinsipyo ng katapatan sa partido. Bukod sa kaliwat kanang pagbatikos, walang mukhang ihaharap ang administrasyon kung papayagan nito na isama sa listahan ng administration ticket sa Senado sina Oreta at Sotto. &amp;quot;Nasaan ang prinsipyo dito? Baka maakusahan pa tayong mga oportunista at binalewala ang panindigan at katapatan,&amp;quot; ayon kay Pichay. Matatandaan na kasama sina Oreta at Sotto sa mga miyembro ng oposisyon na nag-aakusa kay Pangulong Arroyo ng pandaraya, pagnanakaw at pagsisinungaling. Iminungkahi din ni Pichay sa administrasyon na magsasagawa ng multi-party caucus upang maiwasan ang anumang laglagan sa senatorial line-up ng koalisyon, sakaling ipilit ang pagkuha kina Sotto at Oreta. Gayunpaman, magkakaroon man ng konsultasyon sa lahat ng partido, mananatiling tutol si Pichay sa pagpasok sa koalisyon ng mga dating kaalyado ng pinatalsik na pangulo. Naniniwala din ang Kongresista na &amp;quot;ill-advised&amp;quot; ang nasabing mungkahi at taliwas ito sa disiplina at katapatan sa partido, bukod pa sa binibigyan nito ng pabor ang mga oportunista sa larangan ng pulitika. Nanindigan din si Pichay na wala siyang personal na galit kina Sotto at Oreta at tinututulan lamang nito ang matawag na oportunista ang administrasyon. (Malou Escudero)</body>
<link>http://www.philstar.com/Article.aspx?articleId=382361&amp;publicationSubCategoryId=92</link>
</article>
<article>
<title>CBCP sa mga botante: Matuto na kayo sa pagpili ng kandidato</title>
<author></author>
<date>
<month>January</month>
<day>29</day>
<year>2007</year>
</date>
<body>Nanawagan kahapon ang Catholic Bishops Conference of the Philppines (CBCP) sa mga botante na matuto na sa pagpili ng kandidato at maging mapagbantay rin ang mga ito upang masiguro ang pagkakaroon ng malinis na eleksiyon sa darating na Mayo at maiwasan ang usaping pandaraya tulad noong 2004 Presidential election. Batay naman sa pastoral letter na inilabas ni CBCP President Angel Lagdameo matapos ang dalawang araw na plenary assembly na isinagawa sa Pope Pius X11 Center sa United Nations Ave., Taft, Manila, iginiit nito na ang kanilang oragnisasyon ay patuloy na gagawa ng paraan upang magkaroon ng credible at violence free election. &amp;quot;Many of our current political problems which have hindered full economic development and social justice, especially for the poor, can be traced to unresolved questions concerning the conduct of past elections. As a nation we cannot afford yet another controversial electoral exercise that further aggravates social distrust and hopelessness,&amp;quot; nakasaad pa sa nasabing pastoral letter. Sinabi pa ni Lagdameo na ang Simbahang Katoliko ay hindi kumikiling sa kahit kaninong pulitiko at nais lamang nilang ipamuhay ang salita ng Diyos sa pamamagitan ng electoral process. (Gemma Amargo-Garcia)</body>
<link>http://www.philstar.com/Article.aspx?articleId=382365&amp;publicationSubCategoryId=92</link>
</article>
<article>
<title>Summit kontra-daya!</title>
<author></author>
<date>
<month>January</month>
<day>30</day>
<year>2007</year>
</date>
<body>Maglulunsad ng 4-party summit kontra sa dayaan si Pangulong Arroyo sa pamamagitan ng pakikipagpulong nito sa mga kinatawan ng Simbahan, private at government sector at pulisya upang masiguro ang isang malinis at mapayapang halalan sa darating na Mayo partikular sa itinuturing na &amp;quot;hot spots&amp;quot;. Ang nasabing summit kontra sa dayaan ay inaasahang dadaluhan ng mga opisyal ng Commission on Elections, Catholic Bishops Conference of the Philippines, poll watchdog groups at Philippine National Police. Ang summit na ito ang tugon ni PGMA sa panawagan ng Simbahang Katoliko at iba pang grupo upang masiguro na magkakaroon ng malinis at mapayapang halalan sa Mayo 14. &amp;quot;The Bishops and I are one track for clean and peaceful elections and the administration will continue to work with all institutions and sectors to see that this happens,&amp;quot; wika pa ni Mrs. Arroyo. Siniguro din ng Pangulo na magkakaroon ng &amp;quot;transparent poll procedures&amp;quot; para hindi magkaroon ng hinalang may magaganap na dayaan sa halalan at babantayan ding mabuti kung sino-sinong kandidato ang gumastos ng sobra sa kanilang pangangampanya. Sa ipinalabas na Pastoral Letter ng CBCP ay inihayag nitong hindi makakayanan ng bansa kung magkakaroon ng dayaan sa darating na halalan kaya nanawagan sila sa ibat ibang organisasyon na tumulong para masigurong may kredibilidad ang darating na poll exercise. Nanawagan naman si PGMA sa mga kandidato, mula sa administrasyon o oposisyon, na magkaisa at magkasundo ang mga ito para sa pagkakaroon ng pantay na eleksyon sa halip na magsiraan at mag-away ay nanawagan siyang palakasin ang plataporma ng mga ito para makapamili ng nararapat na kandidato ang taumbayan. (Lilia Tolentino)</body>
<link>http://www.philstar.com/Article.aspx?articleId=382507&amp;publicationSubCategoryId=92</link>
</article>
<article>
<title>LP-NP magsasanib puwersa</title>
<author></author>
<date>
<month>January</month>
<day>30</day>
<year>2007</year>
</date>
<body>Magsasanib puwersa ang Nacionalista Party at Liberal Party para bumuo ng isang senatorial tiket na siyang ikakasa nila sa darating na halalan. Ayon kay Senate Majority Leader Francis Pangilinan, National Chairman ng Liberal Party (LP) patuloy ang pag-uusap ni Sen. Franklin Drilon, Presidente ng LP sa kampo ni Senate President Manuel Villar, pinuno ng Nationalista Party (NP). Kabilang si Sen. Pangilinan sa mga nominado ng LP kasama sina Reps. Benigno Aquino 111, Nereus Acosta, Erin Ta&amp;ntilde;ada, Ruffy Biazon at dating Dep Ed Secretary Butch Abad ng idaos ang kanilang 61st anibersaryo kahapon. &amp;quot;Nagkaroon na ng meeting of minds that it will be good for the NP and LP to come together in a coalition this coming 2007 polls&amp;quot;, pahayag ni Pangilinan. Nilinaw din ni Pangilinan na bukas din ang kanilang grupo sa pakikipag-usap sa ibang mga partido-pulitikal na kaparehas ng kanilang plataporma at prinsipyo. Ganito rin ang naging pahayag ni Sen. Villar, na umaasang sa dakong huli ay magkakasama din ang dalawang partido. Bitbit ni Sen. Villar sina Sen. Ralph Recto, Rep. Allan Peter Cayetano, at si Sen. Joker Arroyo sa isasabak niya sa darating na eleksyon. (Rudy Andal)</body>
<link>http://www.philstar.com/Article.aspx?articleId=382519&amp;publicationSubCategoryId=92</link>
</article>
<article>
<title>Comelec scam pinabulaanan ni Chairman Abalos</title>
<author></author>
<date>
<month>January</month>
<day>30</day>
<year>2007</year>
</date>
<body>Mariing itinanggi ni Comelec chairman Benjamin Abalos na nagkaroon ng anomalya sa P300 milyong kontrata para sa gagamiting balota sa halalan. Sinabi ni Chairman Abalos, ini-award ang kontrata sa nagsumite ng pinaka-mataas na bidding kayat dapat na maghain ng pormal na reklamo ang sinumang complainant sa kanilang tanggapan at hindi sa media. Wika pa ni Abalos, hindi maaksyunan ng Comelec ang scam na ito dahil sa kawalan na rin ng tumatayong complainant sa P300 milyong security paper contract scam na gagamitin sa pag-imprenta ng mga balota para sa darating na May 14 elections. Batay sa ulat, nakuha ng Lamco Paper Products Corporation ang P300 milyong kontrata sa Comelec sa kabila ng mas mataas na bid nitong P23,899 sa kada ream kumpara sa bid ng Advance Computer Forms na P14,999 sa kada ream. Nilinaw din ni Abalos na walang kinalaman ang kanyang tanggapan sa nasabing kontrata at ipinaubaya ito ng Comelec sa Bids and Awards Committee na nagrekomenda naman sa Comelec en banc. Ayon naman kay Sen. Panfilo Lacson, hindi pa man nagsisimula ang eleksyon ay nabubuko na ang mga anomalya sa Comelec tulad ng kontratang ito kaugnay sa gagamiting balota sa darating na May 14 elections. (Gemma Garcia/ Rudy Andal)</body>
<link>http://www.philstar.com/Article.aspx?articleId=382523&amp;publicationSubCategoryId=92</link>
</article>
<article>
<title>DPWH employees ayaw kay Soriquez</title>
<author></author>
<date>
<month>January</month>
<day>30</day>
<year>2007</year>
</date>
<body>Tinutulan ng mga empleyado ng Department of Public Works and Highways ang maugong na pagtatalaga kay dating DPWH Undersecretary Florante Soriquez bilang kapalit ni Sec. Hermogenes Ebdane na umanoy itatalaga sa DND post. Nanawagan ang mga empleyado at senior officials ng DPWH kay Pangulong Arroyo na magtalaga na lamang ng ibang officer-in-charge maliban kay Soriquez. Ayon sa mga empleyado, hindi umano naging epektibong kalihim si Soriquez noong una na itong itinalaga bilang OIC sa DPWH sa halip ay lalo lamang umanong lumala ang graft and corruption. Anila, may bahid umanong alingasngas ang panunungkulan ni Soriquez bunsod ng ilang anomalya na may kaugnayan sa Mega Dike project sa Pampanga. Anila, kung sakali umanong italaga pa rin ni PGMA si Soriquez ay magsasagawa sila ng sunod-sunod na kilos protesta sa harap ng kanilang punong tanggapan sa Port, Area, Maynila tulad ng una na nilang isinagawa kaya napatalsik ito sa puwesto. Sinabi ng grupo, marami naman umanong kuwalipikadong senior official ng DPWH na maaaring ipalit kay Ebdane bastat huwag lang si Soriquez upang hindi na umano maulit ang ilang maanomalyang proyekto sa kagawaran. (Mer Layson)</body>
<link>http://www.philstar.com/Article.aspx?articleId=382532&amp;publicationSubCategoryId=92</link>
</article>
<article>
<title>Pagbisita ni Erap sa ina ibinasura ng korte</title>
<author></author>
<date>
<month>January</month>
<day>30</day>
<year>2007</year>
</date>
<body>Hindi pinayagan ng Sandiganbayan Special Division ang kahilingan ni dating Pangulong Erap Estrada na madalaw ang kanyang inang si Do&amp;ntilde;a Mary linggo-linggo. Sinabi ni Presiding Judge Teresita Leonardo-De Castro, walang blanket-authority ang antri-graft court para payagan ang dating lider ng bansa na bisitahin ang ina nitong maysakit linggo-linggo sa tahanan nito sa Greenhills, San Juan. Pero iginiit ng korte na kaagad naman nilang dedesisyunan ang ihahaing mosyon ni Erap kung kinakailangan talagang puntahan nito ang kanyang 102-year old na inang maysakit. Magugunita na naghain ng mosyon ang kampo ni Erap sa korte na payagan itong mabisita ang kanyang inang maysakit tuwing weekend dahil sa lumulubha na ang kondisyon nito. Samantala, tinutulan din ng korte ang mosyon ni Estrada na payagang maidaos ang kasal ng kanyang anak na si San Juan Mayor JV Ejercito sa detention center nito sa Tanay, Rizal. Ikinatwiran ng korte na hindi isang social gathering at merry-making ang detention center ni Erap kahit na ito ay kanyang resthouse. Pero nilinaw din ng korte na kung sakaling maghain ng mosyon si Erap para dumalo sa kasal ng kanyang anak ay papayagan naman ito ng anti-graft court. Binatikos naman ng kampo ni Erap ang plea bargaining agreement ni Charlie &amp;quot;Atong&amp;quot; Ang kaugnay sa kinakaharap nitong plunder case dahil sinisira umano nito ang pangalan ng pamilya Estrada. (Malou Escudero/ Edwin Balasa)</body>
<link>http://www.philstar.com/Article.aspx?articleId=382536&amp;publicationSubCategoryId=92</link>
</article>
<article>
<title>Strike tuloy ang pagtakbo  Bong</title>
<author></author>
<date>
<month>January</month>
<day>30</day>
<year>2007</year>
</date>
<body>Inihayag kahapon ni Sen. Ramon Revilla Jr. na tanging ang kanyang kapatid na si PCSO director Strike Revilla ang papalaot sa pulitika sa Cavite sa darating na May 14 elections. Sinabi ni Sen. Revilla, napagkasunduan ng pamilya Revilla na paatrasin na lamang sa pagtakbo sa pagiging board member ang kanyang kapatid na si Marlon at ang kanyang anak na si Bryan para sa konsehal ng Bacoor para bigyang-daan si Strike na kumandidato bilang alkalde ng Bacoor sa ilalim ng partidong KAMPI. Ayon kay Revilla, pumayag naman si Cavite Gov. Ireneo &amp;quot;Ayong&amp;quot; Maliksi sa napagkasunduan ng pamilya Revilla na tanging si Strike na lamang ang tatakbo sa darating na eleksyon. Siniguro naman ni Gov. Maliksi na kung sakaling magdesisyon si Bacoor Mayor Jessie Castillo na patakbuhin pa rin ang maybahay nito sa darating na mayoralty race ay wala siyang papanigan sa dalawang kandidato. Sinabi naman ni Strike, nagprotesta ang kanyang libo-libong mga supporters ng malaman na hindi na siya tatakbo bilang alkalde sa darating na eleksyon kaya nagpulong ang kanilang pamilya hanggang sa mapagkasunduan na tumakbo na siya bilang mayor ng Bacoor habang pinaatras naman sina Marlon at Bryan. Magugunita na nagkasundo ang pamilya Revilla, Maliksi at Remulla na magkaroon na lamang sila ng unity ticket sa darating na eleksyon upang maiwasan na ang pagkakahati-hati ng Cavite dahil lamang sa pulitika. Wala nang itatapat ang Revilla at Remulla clan laban kay Maliksi sa gubernatorial race habang napagkasunduan din na walang itatapat na kandidato laban kina Rep. Crispin Remulla at Rep. Gilbert Remulla sa darating na halalan. (Rudy Andal)</body>
<link>http://www.philstar.com/Article.aspx?articleId=382541&amp;publicationSubCategoryId=92</link>
</article>
<article>
<title>Manila Police Colonel nagpaliwanag sa problema sa oyster</title>
<author></author>
<date>
<month>January</month>
<day>30</day>
<year>2007</year>
</date>
<body>Itinanggi kahapon ng isang opisyal ng Manila Police District na may nagaganap na anomalya sa pasuweldo at &amp;quot;ghost employee&amp;quot; ng special project ni Pangulong Arroyo na pagbibigay ng trabaho bilang mga streetsweeper na tinatawag na &amp;quot;Out-of-School Youth Towards Economic Recovery (OYSTER)&amp;quot;. Sinabi ni MPD-Police Community Relations chief, Supt. Francisco Bernal na wala na siyang kinalaman sa pagpapatakbo ng OYSTER dahil sa binitiwan na niya ito pagpasok nitong Enero ng kasalukuyang taon. Tanging mga coordinator na sina Boy Francisco at Ben Tejaba na nagre-report naman kay Presidential Assistant for Beautification Vivian Del Rosario ang humahawak ngayon ng proyekto sa Maynila. Itinanggi nito na may mga &amp;quot;ghost employee&amp;quot; siya sa opisina ng PDCR. Sinabi nito na nakikigawa lamang sa kanyang mga computer ang mga coordinator at ilang empleyado ng OYSTER na nakatalagang gumawa ng &amp;quot;paperworks&amp;quot; tulad ng kanilang &amp;quot;monthly accomplishment report&amp;quot; ng proyekto na ipapadala naman ng DPCR sa National Capital Region Police Office. May panibagong Memorandum of Understanding na ang Office of the President na pinangungunahan ni del Rosario, PNP Director Wilfredo Garcia at ng isang Engr. Rigor ng Department of Public Works and Highways para sa programang OYSTER ngayong 2007. Kasalukuyang nade-delay umano ang suweldo ng mga streetsweeper ngayong buwan dahil sa pagkakaroon ng problema sa budget ng General Appropriations Act ng taong 2007 na naantala kamakailan na maapruba. Sinabi ni Bernal na nais niyang malinis ang kanyang pangalan sa anumang anomalya maging noong siya pa ang nagpapatakbo sa Project OYSER noong nakaraang taon at tanging nais lamang niyang makatulong sa mga Manile&amp;ntilde;o na walang rabaho. (Danilo Garcia)</body>
<link>http://www.philstar.com/Article.aspx?articleId=382542&amp;publicationSubCategoryId=92</link>
</article>
<article>
<title>Generals sa killings uusigin!  GMA</title>
<author></author>
<date>
<month>January</month>
<day>31</day>
<year>2007</year>
</date>
<body>Tiniyak ng Malaca&amp;ntilde;ang na mananagot sa batas ang mga generals na dawit sa extra-judicial killings kabilang na si retired Maj. Gen. Jovito Palparan. Ang pahayag ay matapos matanggap ni Pangulong Arroyo ang 89-pahinang report ng Melo Commission na pinamumunuan ni retired SC Justice Jose Melo, kung saan isa si Palparan sa mga nabanggit ng komisyon na may pananagutan sa extra-judicial killings sa bansa kasama ang ilan pang military commander. Sinasabing si Palparan ang berdugo ng mga militante dahil kahit saan umano ito ma-assign ay maraming militante ang namamatay. Tinukoy sa Melo report na mayroong naganap na mga pagpatay sa bansa na kagagawan ng militar, mga pulitiko at ang iba ay gawa ng mga maka-kaliwa. Hinamon naman kahapon ng ilang militanteng mambabatas si Pangulong Arroyo na ipaaresto at sampahan ng kaso ang nasabing heneral. Duda si Anakpawis Rep. Crispin Beltran kung aaksiyon si Arroyo sa rekomendasyon ng Melo Commission na sampahan ng kaso si Palparan at iba pang commander ng militar. Ipinaalala ni Beltran na pinuri at pinarangalan pa ni Arroyo si Palparan sa kabila ng pagkakasangkot nito sa ibat ibang kaso ng pagpatay ng mga miyembro ng militanteng grupo. Ayon naman kay Bayan Muna Rep. Teddy Casino, hindi lamang si Palparan ang dapat managot sa krimen kung command responsibility ang pag-uusapan. Si Arroyo aniya ang maituturing na boss ni Palparan bilang commander-in-chief kaya may pananagutan ito sa political killings na kinasasangkutan ng kanyang tauhan. Dapat anyang mabigyan ng katarungan ang mga naging biktima ng political killings sa bansa dahil mababalewala ang findings ng komisyon kung hindi mapaparusahan si Palparan. (Lilia Tolentino At Malou Escudero)</body>
<link>http://www.philstar.com/Article.aspx?articleId=382699&amp;publicationSubCategoryId=92</link>
</article>
<article>
<title>Matuloy lang ang poll automation: Botong Pinoy software libre sa Comelec</title>
<author></author>
<date>
<month>January</month>
<day>31</day>
<year>2007</year>
</date>
<body>Sa harap ng posibilidad na di matuloy ang isang automated election dahil sa kawalan ng kinakailangang system, pormal nang inialok ng Mega Data Corporation sa Commission on Elections (Comelec) ang libreng paggamit sa sarili nitong Botong Pinoy Voting Software para sa halalan sa Mayo at sa 2010 Ayon kay Rafael M. Garcia III, chairman at CEO ng Mega Data, magkakaroon ng sariling kopya ng source code ng lahat ng programang nilalaman ng Botong Pinoy ang technical staff ng ahensiya kabilang ang dominanteng partido ng administrasyon at oposisyon. Ipinaiwanag ni Garcia na ipapasuri niya ang software upang magsagawa ng ebalwasyon at matiyak na walang built-in technical routines na maaaring pumabor sa partikular na partido o indibidwal bago I-lock at gamitin ang sistema. Ang Botong Pinoy ay gumagamit ng ordinaryong personal computer kaya puwede sa halalan ang &amp;quot;PC ng Bayan&amp;quot; ng Department of Budget and Management (DBM) at hindi na nangangailangan ng public bidding para sa bagong computer. Ayon pa kay Garcia, end-to-end solution ang Botong Pinoy na pawang modular ang kabuuan na siyang ipinakita ng kompanya sa isinagawa nitong presentasyon sa Comelec at Senado kamakailan. Tiniyak ni Garcia na walang ipagagamit na hardware sa implementasyon at walang kikitain sa libreng paggamit ng Botong Pinoy. (Rudy Andal)</body>
<link>http://www.philstar.com/Article.aspx?articleId=382701&amp;publicationSubCategoryId=92</link>
</article>
<article>
<title>Escudero tuloy na sa pagka-senador</title>
<author></author>
<date>
<month>January</month>
<day>31</day>
<year>2007</year>
</date>
<body>Naghain na kahapon ng Certificate of Candidacy (CoC) sa Commission on Elections (Comelec) si House Minority Leader Francis Escudero kasama ang kanyang misis at biyuda ng yumaong si Fernando Poe Jr. na si Susan Roces. Sa panayam kay Escudero, sinabi nito na tinanggihan niya ang alok ng administrasyon na sumali sa kanilang senatorial ticket kayat maaga itong naghain ng kanyang CoC upang pawiin ang pangamba na makikipag-alyansa siya sa administrasyon. Inihayag din ng batang Kongresista na sa loob n glinggong ito ay ilalabas na nila ang pinal na listahan ng oposisyon para sa kanilang senatorial ticket kung saan kabilang siya. Nanatili rin umano ang political force ng opposition sa pamumuno ni dating President Joseph Estrada sa kabila ng pagkalas ng iba nilang miyembro. Pinabulaanan din nito na nagsisimula ng mag-collapse ang oposisyon matapos na mag-resign sina dating Senador Tito Sotto III at Tessie Aquino-Oreta mula sa Laban ng Demokratikong Pilipino. Samantala, sinabi naman ni Roces na wala siyang planong tumakbo bilang Senador at sa halip ay susuportahan na lamang niya ang mga kandidato ng oposisyon at iginiit din nito na mananatili silang magkakaibigan nina Sotto at Oreta sa kabila ng usap-usapan na tumawid na ang dalawa sa kampo ng administrasyon. (Gemma Amargo-Garcia)</body>
<link>http://www.philstar.com/Article.aspx?articleId=382710&amp;publicationSubCategoryId=92</link>
</article>
<article>
<title>7 sa 24 dinukot na OFWs sa Nigeria may sakit na</title>
<author></author>
<date>
<month>January</month>
<day>31</day>
<year>2007</year>
</date>
<body>Nasa malubhang kalagayan ngayon ang pito sa 24 overseas Filipino workers (OFWs) na 11 araw nang bihag ng mga armadong grupo sa Nigeria, makaraang magkasakit at halos sabay-sabay na atakihin ng hypertension at diabetes. Sa impormasyon na nakarating kahapon sa Department of Foreign Affairs (DFA) , sinasabing critically ill ang pito at nangangailangan ngayon ng mabilis na medikasyon para manatiling buhay. Base sa ulat ng Nigerian Newspaper na &amp;quot;The Punch&amp;quot; na ipinadala sa DFA, sinasabing dumaranas ngayon ng hypertensive at ibat-ibang komplikasyon ng sakit na diabetic ang pitong Marinong Pinoy. Nabatid pa na tumawag ang mga bandido sa pamunuan ng Brawai Nigerian Limited na siyang employer ng mga OFW na humihiling na magpadala ng mga gamot para sa mga biktima. Ang 24 Pinoy ay dinukot noong Enero 20 habang sakay ng isang cargo ship sa karagatan ng Niger Delta. (Rose Tesoro)</body>
<link>http://www.philstar.com/Article.aspx?articleId=382713&amp;publicationSubCategoryId=92</link>
</article>
<article>
<title>Peewee balik-puwesto sa Feb. 1</title>
<author></author>
<date>
<month>January</month>
<day>31</day>
<year>2007</year>
</date>
<body>&amp;quot;Akin uli ang Pasay!&amp;quot; Ito ang pangako ni Pasay City Mayor Wenceslao &amp;quot;Peewee&amp;quot; Trinidad kasabay ang pahayag na babalik siya sa Pebrero 1 sa City Hall upang umupong muli bilang pinakamataas na lider ng lungsod at upang paglingkuran na rin ang kanyang mga kababayan na matagal nang uhaw na uhaw sa pagkalinga. Ayon kay Trinidad, lumiham na siya kay DILG Secretary Ronaldo Puno upang hilingin dito na ayusin ang kanyang pagbabalik sa City Hall dahil tapos na ang 5-buwang suspensyon ng Ombudsman. &amp;quot;Sana iyong ginawa nilang pag-aalis sa akin ay ganun din kabilis ang gawin nilang pagbabalik sa akin sa pwesto para masabi naman ng taga-Pasay na wala silang kinikilingan,&amp;quot; ani Trinidad. Sinabi pa ng alkalde na ayaw niyang maging magulo ang kanyang pagbabalik kayat humihingi siya ng tulong sa DILG. Idinagdag pa ng alkalde na nanawagan na rin siya sa kanyang mga tagasunod na pumunta sa City Hall ng Pasay sa Pebrero 1 upang samahan siya sa kanyang pagbabalik. Malinaw sa naglabasang survey partikular na ang ginawa ng Social Weather Station (SWS) na lamang si Trinidad sa kanyang pinakamalapit na kalaban ng mahigit sa 35 porsiyento. Naghain na rin ng &amp;quot;motion for reconsideration&amp;quot; si Trinidad sa Ombudsman matapos itong pagbawalang kumandidato sa anumang posisyon sa gobyerno bunga ng administratibong kaso dahil na rin sa bidding ng basura. (Lordeth Bonilla)</body>
<link>http://www.philstar.com/Article.aspx?articleId=382721&amp;publicationSubCategoryId=92</link>
</article>
<article>
<title>Pineda inendorso ng 14 mayors sa Pampanga</title>
<author></author>
<date>
<month>January</month>
<day>31</day>
<year>2007</year>
</date>
<body>Nagdeklara kahapon ng kanyang kandidatura si Pampanga Board Member Lilia &amp;quot;Baby&amp;quot; Pineda upang labanan sa darating na gubernatorial race si Pampanga Gov. Mark Lapid sa ilalim ng Kabalikat ng Malayang Pilipino (KAMPI). Labing-apat mula sa 20 alkalde ng Pampanga ang nag-anunsiyo ng kanilang suporta kay Board Member Pineda na ipantatapat kay Gov. Lapid para sa nalalapit na May 14 elections habang si incumbent Vice-Gov. Yeng Guiao ang kanyang magiging runningmate. Ayon kay Candaba Mayor Jerry Pelayo, provincial chairman ng KAMPI, ang tandem nina BM Pineda at Vice-Gov. Guiao ang nakikita ng mga Capampangan na sagot upang magkaroon ng tunay na pag-unlad ang kanilang lalawigan. Siniguro naman ni Mrs. Pineda na sisikapin nila ni Guiao sa tulong ng mga local officials at mga Capampangan na mapaunlad ang kanilang lalawigan at malinis ang kapitolyo mula sa mga corruptions. Naniniwala naman si Guiao na magaling na lider si BM Pineda kaya isinantabi niya ang kanyang political plans upang maging katuwang ni Mrs. Pineda sa pamumuno sa kapitolyo. (Rudy Andal)</body>
<link>http://www.philstar.com/Article.aspx?articleId=382723&amp;publicationSubCategoryId=92</link>
</article>
</data>