<?xml version="1.0" encoding="ISO-8859-1" ?>
<data>
<article>
<title>Solon isusunod sa pinatay na Compostela mayor</title>
<author>Malou Rongalerios-Escudero at Lilia Tolentino</author>
<date>
<month>July</month>
<day>01</day>
<year>2003</year>
</date>
<body>Matinding pag-iingat ang ginagawa ngayon ni Compostela Valley Congressman Manuel &amp;quot;Way Kurat&amp;quot; Zamora matapos patayin sa isang sabungan noong Sabado ng gabi si Monkayo Mayor Joel Brillantes. Sa panayam sa telepono, sinabi ng solon na apat silang nasa hit list at dalawa na ang napapatay sa mga ito kung saan ang pinakahuli ay si Brillantes. Nadiskubre ni Way Kurat na kasama siya sa hit list matapos mapatay si Compostela Judge Eusebio Valles may isang taon na ang nakakaraan. Sa apat na nasa hit list, dalawa na lamang ang natitirang buhay at ito ay sina Way Kurat at isang konsehal ng Monkayo na si Glen Carnicer. Magugunitang una nang napaulat sa PSN ang pagkakaroon ng death threat ng kongresista na may P6 milyong patong sa ulo. Kaugnay nito, pinakilos na kahapon ni Pangulong Arroyo ang DILG at PNP upang tugisin ang mga utak sa sunud-sunod na pagpatay sa tatlong alkalde sa loob lamang ng mahigit sa isang linggo. Ang direktiba ay kasunod na pagkakapaslang kay Mayor Brillantes noong Sabado ng gabi. Naganap ito mahigit isang linggo makaraan patayin din sa sabungan si Tayug, Pangasinan Mayor Guererro Zaragoza at Payao Mayor Moises Araham ng Zamboanga city ng hinihinalang NPA rebels. Ipinatutugis at ipinaaaresto ng Pangulo ang lahat na nasa likod ng pagpaslang kasama na ang utak sa krimen. Hinihinalang ang pagpatay kay Brillantes ay may kinalaman sa operasyon ng mina ng ginto sa Compostela Valley. Nakagalit umano ni Brillantes ang mga minero makaraang makontrol ng kompanya nito ang pagmimina ng ginto sa Mt. Diwalwal. Noong Disyembre 2002 nagpalabas si Brillantes ng cease-and-desist order sa mga maliliit na minero na nagbabawal sa operasyon ng mina sa Monkayo para mailigtas ang Mt. Diwalwal sa pagkawasak ng kapaligiran. Sinabi naman ni Minority Leader Carlos Padilla na dapat pag-aralan ng gobyerno ang pagdedeklara ng &amp;quot;state of lawlessness&amp;quot; o martial law sa Compostela valley. Wala na aniyang sinusunod na batas sa nasabing lugar na mayaman sa ginto kaya madali itong napapasok ng mga gold smugglers. Sinabi ni Padilla na isang unconfirmed report ang kanyang natanggap na nagbubulag-bulagan ang mga pulis at militar sa nasabing probinsiya at pinababayaan lamang ng mga ito ang mga smugglers. Marami na rin anyang armed groups sa nasabing lugar kung saan sunud-sunod na lokal na opisyal na ang napapatay. (Ulat nina Malou Rongalerios-Escudero at Lilia Tolentino)</body>
<link>http://www.philstar.com/Article.aspx?articleId=212114&amp;publicationSubCategoryId=92</link>
</article>
<article>
<title>Pabahay para sa AFP tiniyak</title>
<author>Joy Cantos</author>
<date>
<month>July</month>
<day>01</day>
<year>2003</year>
</date>
<body>Mura at disenteng tirahan para sa lahat ng sundalo sa bansa. Ito ang tiniyak ni Defense Secretary Angelo Reyes kasabay ng paglulunsad kamakailan ng &amp;quot;long-term off base housing program&amp;quot; para sa personnel ng Armed Forces of the Philippines (AFP). Pangarap ni Reyes na magkaroon ng mura at disenteng tirahan ang lahat ng miyembro ng AFP. Ito ay bilang pagkilala niya sa di matatawarang serbisyo at sakripisyo ng mga sundalong Filipino. Bilang pasimula ng long-term off base housing, magtatayo ng 1,000 pabahay na kumpleto sa basic utilities at amenities sa 20 hektaryang lupain sa Camp Riego de Dios, Tanza, Cavite ang pribadong contractor at developer na Laguna Properties Holdings Inc. Sa pakikipagtulungan ng Pag-IBIG, puwedeng bayaran ng mga soldier-beneficiaries ang kanilang bago at de kalidad na bahay hanggang 25 taon. Ipinahayag ni Reyes na opisyal na ring iprinoklama ni Pangulong Arroyo ang Camp Servillano Aquino, Tarlac at Fort Bonifacio, Makati bilang mga housing project sites para sa mga opisyal ng AFP. Nabatid na mahigit 50% ng 120,000 AFP personnel ang walang sariling tirahan, 15,000 sa mga ito ay nakatira sa squatter areas. Bukod dito, 1980s pa nang huling magkaroon ng major housing programs sa San Mateo, Rizal at Bulihan, Cavite para sa mga sundalo. Ang mga ito ang nagbunsod sa nooy AFP chief pang si Reyes para isulong ang programang mura subalit de kalidad na pabahay para sa AFP personnel. (Ulat ni Joy Cantos)</body>
<link>http://www.philstar.com/Article.aspx?articleId=212126&amp;publicationSubCategoryId=92</link>
</article>
<article>
<title>Kudeta minaliit ni Drilon</title>
<author>Rudy Andal</author>
<date>
<month>July</month>
<day>01</day>
<year>2003</year>
</date>
<body>Binalewala ni Senate President Franklin Drilon ang mga bali-balitang kudeta na magpapatalsik sa kanya sa posisyon matapos mabawasan ang kanilang bilang ng pumanaw si Sen. Renato Cayetano. Sinabi ni Drilon, kakailanganin pa rin ang 13 boto upang mapaalis siya bilang senate president dahil ito ang nakasaad sa rules ng Mataas na Kapulungan. Malinaw anya sa senate rules na para mapatalsik mo sa puwesto ang pangulo ng senado at makapagluklok ng panibagong liderato ay dapat iboto ito ng majority ng senators sa botong 13. Nakatakda namang magkaroon ng panibagong chairman ang mga komite na iniwan ni Cayetano, partikular ang senate committee on education at committee on energy. Magkakaroon ng caucus ng majority bloc sa darating na Huwebes upang pag-usapan ang nabakanteng komite ni Cayetano at malamang na isa sa mga komiteng ito ay ibigay na nila sa minority bloc. Pag-uusapan din ng majority bloc kung papayagan nito si Senate Majority Leader Loren Legarda na magbitiw sa posisyon nito upang kunin ang chairmanship ng education committee. (Ulat ni Rudy Andal)</body>
<link>http://www.philstar.com/Article.aspx?articleId=212131&amp;publicationSubCategoryId=92</link>
</article>
<article>
<title>Pari hindi puwedeng mag-asawa - Pope</title>
<author>Lilia Tolentino</author>
<date>
<month>July</month>
<day>01</day>
<year>2003</year>
</date>
<body>Sinuportahan ni Pangulong Arroyo ang naging paninindigan ni Pope John Paul II na panatilihin ang umiiral na patakaran ng simbahang Katoliko ukol sa hindi pag-aasawa ng mga pari. Ayon sa Pangulo, ang Santo Papa ang siyang may pinal na desisyon sa isyung ito kaya dapat lang suportahan ito ng mga miyembro ng relihiyong Katoliko. Ang desisyon ng Papa ay pinalabas bunga ng panawagan ng mga Pari sa Europa at Pilipinas na palitan na ang patakarang hindi pag-aasawa ng mga alagad ng simbahan bunsod ng mga iskandalo sa sex na kinasasangkutan ng ilang pari. Sa ipinalabas na pahayag ng Santo Papa sinabi niyang ang pananatiling walang asawa ng mga pari ang siyang ibayong nakapagpapatingkad sa mataas na pagpapahalaga sa simbahan at nararapat lamang na ipatupad ng mga pari. &amp;quot;Celibacy is a sign of the priests undivided love for God and for his people,&amp;quot; anang Papa at ang pagpapahintulot na makapag-asawa ang mga pari anya ay hindi siyang tugon para malutas ang problema ng pagtukso ng mga pari na labagin ang patakarang ito. (Ulat ni Lilia Tolentino)</body>
<link>http://www.philstar.com/Article.aspx?articleId=212139&amp;publicationSubCategoryId=92</link>
</article>
<article>
<title>Labi ng 4 Pinoy seamen sa sumabog na tanker dumating</title>
<author>Butch Quejada/Ellen Fernando</author>
<date>
<month>July</month>
<day>01</day>
<year>2003</year>
</date>
<body>Dumating na sa Pilipinas ang mga labi ng apat na Filipino seaman na namatay nang sumabog ang oil tanker na Exfinos sa karagatan ng Fujairah, United Arab Emirates noong Hunyo 18. Lulan ng Emirates flight EK 33 buhat sa Riyadh ang mga bangkay nina Domingo John Fernandez ng Novaliches, QC; Joney Marcelino ng Mamburao, Capiz; Almie Omac ng Davao City at Joe Morial ng southern Leyte na lumapag sa Ninoy Aquino International Airport (NAIA)dakong alas-10 noong Linggo ng gabi. Ang mga bangkay nina Marcelino, Omac at Moiral ay sinakay sa isang domestic flight patungo sa kanilang mga lalawigan, samantala ang labi naman ni Fernandez ay dinala ng kanyang mga kamag-anak sa Novaliches bago dalhin sa Cebu City. Makakatanggap ng tig-P200,000 ang naulila ng mga biktima, bukod pa sa ibang benepisyong kanilang tatanggapin buhat sa OWWA at sa foreign employer nito. (Ulat nina Butch Quejada/Ellen Fernando)</body>
<link>http://www.philstar.com/Article.aspx?articleId=212144&amp;publicationSubCategoryId=92</link>
</article>
<article>
<title>Small scale miners nanawagan sa Kongreso</title>
<author>Malou Escudero</author>
<date>
<month>July</month>
<day>01</day>
<year>2003</year>
</date>
<body>Nanawagan kahapon ang mga small scale miners ng bansa sa Kongreso na imbestigahan ang kalagayan ng industriya ng pagmimina sa bansa. Ayon kay Deotrepis Bautista ng Dopester Minerals Inc., maraming katiwalian ang nangyayari sa tanggapan ng Mines and Geo Science Bureau (MGB) ng Department of Environment and Natural Resources (DENR). Sa ngayon, mahigit na sa 2,000 aplikasyon sa mining permit ang naka-pending sa MGB at matagal nang natutulog ang papeles. Ang mining industry ay isa sa mga dating pangunahing export industry ng bansa, ayon sa data ng National Statistics Office (NSO). Noong 1980s, 20 porsiyeto ng total export ng Pilipinas ay galing sa mining industry pero ngayon ay 1% na lamang at patuloy pang bumababa. (Ulat ni Malou Escudero)</body>
<link>http://www.philstar.com/Article.aspx?articleId=212150&amp;publicationSubCategoryId=92</link>
</article>
<article>
<title>Nakumpiskang droga lagyan ng lason - VACC</title>
<author>Joy Cantos</author>
<date>
<month>July</month>
<day>01</day>
<year>2003</year>
</date>
<body>Ipinanukala ni Volunteers Against Crime and Corruption (VACC) Chairman Dante Jimenez na lagyan ng lason ang nakukumpiskang illegal na droga ng mga awtoridad. Ang mungkahi na ipinarating na ni Jimenez sa liderato ng PNP at ng iba pang mga law enforcement agencies ay upang maiwasang ma-recycle ang mga nakukumpiskang illegal na droga na posibleng pag-interesan pa umano ng mga tiwaling awtoridad. Sa pananaw naman ni PNP chief Gen. Hermogenes Ebdane, sa halip na lagyan ng lason na maaaring makamatay sa mga matutuksong pulis ay mas mabuting ipunin na lamang pagkaprisinta sa korte at saka sunugin ang mga bawal na gamot. Naniniwala si Ebdane na bagaman may ilang mga pulis na naliligaw ng landas matapos na malulong sa droga ay hindi makatwirang hayaan na lamang na malason ang parak na durugista dahil kung tutuusin ay may mga pamilya ang mga ito kaya mas makabubuting isailalim ang mga kinauukulan sa rehabilitasyon. Idinagdag ni Ebdane na may karapatan ang sinumang nalululong sa illegal na droga na magsipagbagong-buhay. (Ulat ni Joy Cantos)</body>
<link>http://www.philstar.com/Article.aspx?articleId=212154&amp;publicationSubCategoryId=92</link>
</article>
<article>
<title>128 guerilla front ng NPA aatake</title>
<author>Joy Cantos at Lilia Tolentino</author>
<date>
<month>July</month>
<day>02</day>
<year>2003</year>
</date>
<body>Pinangangambahan ang madugo pang mga opensiba o pag-atake ng mga rebeldeng New Peoples Army (NPA) matapos na magpalabas ng direktiba ang spokesman ng grupo sa 128 nilang guerilla fronts na maglunsad ng matindi pang mga pag-atake sa buong kapuluan. Sa isang radio interview kahapon, hinikayat ni CPP-NPA spokesman Gregorio &amp;quot;Ka Roger&amp;quot; Rosal sa direktiba na rin ni CPP-NPA-NDF founding chairman Jose Maria Sison ang libu-libong mandirigma ng komunistang grupo na maglunsad ng serye ng mga pagsalakay laban sa militar at kapulisan at pananabotahe sa mga instalasyon ng gobyerno upang makatipon ng armas at makapagpalakas ng puwersa. &amp;quot;Hinihikayat po namin ang 128 naming guerilla fronts sa buong kapuluan na maglunsad din ng katulad na mga opensiba para makapagpalakas ang hukbong bayan at para din magsilbing inspirasyon sa mamamayan sa paglahok sa armadong rebolusyon,&amp;quot; panawagan pa ni Ka Roger sa mga kasamahan nitong rebelde. Kasabay nito, ipinaabot ni Ka Roger ang kanyang pagbati sa mga rebeldeng NPA na nagsasagawa ng mga pag-atake sa Occidental Mindoro, Eastern Samar at Compostella Valley nito lamang huling bahagi ng nakalipas na buwan. Ipinagyabang ni Rosal na wala umanong epekto sa komunistang kilusan kung bansagan man silang mga terorista ng pamahalaan. Naalarma naman si Pangulong Arroyo sa serye ng pananalakay ng NPA, ang pinakahuli ay ang ambush na ginawa ng mga rebelde sa isang bayan sa Compostella Valley na ikinasawi ng 13 sundalo. Dahil sa panunumbalik ng mabangis na pag-atake ng mga rebelde, inatasan ng Pangulo ang Cabinet Oversight Committee on Internal Security na repasuhing mabuti ang pagtatalaga ng mga sundalo sa ibat ibang lugar at hindi lamang ibuhos sa Mindanao para matugunan ang pangangailangang pangseguridad sa mga lugar na inaatake ng mga rebelde. (Ulat nina Joy Cantos at Lilia Tolentino)</body>
<link>http://www.philstar.com/Article.aspx?articleId=212233&amp;publicationSubCategoryId=92</link>
</article>
<article>
<title>12 pulis na adik pinangalanan</title>
<author>Joy Cantos</author>
<date>
<month>July</month>
<day>02</day>
<year>2003</year>
</date>
<body>Tinukoy na kahapon ng PNP ang mga pangalan ng 12 pulis na lumitaw na positibo sa paggamit ng illegal na droga. Ayon kay PNP-Anti Narcotics Drugs Special Operations Task Force (PNP-AIDSOFT) P/Deputy Director Gen. Edgar Aglipay, nahaharap ngayon sa pagkakasibak sa serbisyo ang 12 pulis na nakumpirmang lulong sa paggamit ng bawal na gamot. Kinilala ang mga ito na sina P/Chief Insp. Roberto Gabor ng Aviation Security Group; SPO1 Rolando Cabangunany ng NCRPO; tatlong miyembro ng Special Action Force na sina PO3 Manuel Javier; PO3 June Fabros at PO2 Enrique delos Santos; PO3 Joselito Salanera ng Headquarters Support Group, NCRPO; PO2 Marvin Salazar, Logistics Support Service; PO2 Cornelio dela Ysla Jr., District Support Unit, NCRPO; PO1 Pedro Avelino Jr., Eastern Police District police station 7; PO1 Joseph Apuan, Traffic Management Group at PO1 Jose dela Cruz ng Nueva Ecija PNP. Nitong nakalipas na Hunyo 9 nagsagawa ng sorpresang random drug test ang PNP at lumitaw sa &amp;quot;screen test&amp;quot; na positibo ang nabanggit na mga pulis sa paggamit ng illegal na droga. Nang isalang sa confirmatory testing ng PNP-Crime Laboratory ang urine samples ng naturang mga pulis ay kumpirmadong gumagamit ang mga ito ng bawal na gamot. Matapos ang confirmatory testing nitong Hunyo 20-23 ay napatunayang may presensiya ng tetrahydrocannabinol (THC) at methylamphetamine metabolites ang urine specimen ng naturang mga pulis na isang malinaw na indikasyon na gumagamit ang mga ito ng alinman sa shabu o marijuana. (Ulat ni Joy Cantos)</body>
<link>http://www.philstar.com/Article.aspx?articleId=212240&amp;publicationSubCategoryId=92</link>
</article>
<article>
<title>Protektor ng droga lilikidahin din ng NPA</title>
<author>Joy Cantos</author>
<date>
<month>July</month>
<day>02</day>
<year>2003</year>
</date>
<body>Hindi lamang bigtime drug traffickers ang target likidahin ng mga rebeldeng New Peoples Army (NPA) kundi maging ang mga protektor ng mga drug syndicates na nakapuwesto sa pamahalaan. Nagbabala kahapon si NPA spokesman Gregorio Rosal sa isang radio interview na isa-isa nilang itutumba ang mga opisyal ng pamahalaan na sabit sa operasyon ng illegal na droga. Inamin ni Rosal na marami na silang drug pushers na naitumba subalit dahil masyado umanong marami ang mga nagtutulak ng bawal na gamot na kinakanlong ng mga tiwaling pulis ay hindi nila mapuruhan ang mga tunay na drug lords na patuloy sa pamamayagpag. Sinabi ni Rosal na karamihan umano sa mga drug lords ay kinakanlong ng mga nakapuwesto sa pamahalaan kaya dapat lamang na isa-isa ng mabura ang mga ito. Aniya, kaya hindi umano maresolba ang problema ng bansa sa mga kaso ng paglaganap ng jueteng, kidnapping, carnapping at bank robbery ay dahil nasa gobyerno ang protektor ng mga grupong ito. Inamin ni Ka Roger na target nilang pabagsakin ang gobyerno para matapos na umano ang pamamayagpag ng mga drug lord dahil mismong mga tiwaling opisyal ng pamahalaan ang umanoy nagsisilbing protektor ng mga ito. (Ulat ni Joy Cantos)</body>
<link>http://www.philstar.com/Article.aspx?articleId=212246&amp;publicationSubCategoryId=92</link>
</article>
<article>
<title>Posters na 'GMA 2004' pinababaklas</title>
<author>Ely Saludar</author>
<date>
<month>July</month>
<day>02</day>
<year>2003</year>
</date>
<body>Inatasan na ng Malaca&amp;ntilde;ang si MMDA Chairman Bayani Fernando na baklasin ang mga poster na nagkalat ngayon partikular sa lugar ng Maynila na may nakasulat na &amp;quot;GMA 2004.&amp;quot; Sinabi ni Presidential Spokesman Ignacio Bunye na walang kinalaman ang Palasyo sa nasabing gimik kaya agad na pinaaalis ito sa MMDA. Ayon kay Bunye, malinaw ang posisyon ng Pangulo na huwag ng kumandidato sa 2004 presidential elections kaya hindi kailangan ang naturang mga nagkalat na poster lalo na sa Nagtahan st. sa bukana papasok ng Malaca&amp;ntilde;ang. Maaari umanong idinikit ang mga poster sa paligid ng Malaca&amp;ntilde;ang upang makumbinsi si Pangulong Arroyo na kumandidato sa 2004. Kasabay nito, idinepensa rin ni Bunye ang pagbabalik ni Pangulong Arroyo sa Mindanao. Wala anyang kinalaman ang bagsak na rating ng Pangulo sa Mindanao sa muli nitong pagbisita ngayon. Una rito, nakakuha ang Pangulo ng negative 4 rating sa survey ng SWS bagamat sa kabuuan ay nakabawi ito. Tanging layunin umano ng Pangulo ay matingnan ang mga proyektong isinusulong ng gobyerno. (Ulat ni Ely Saludar)</body>
<link>http://www.philstar.com/Article.aspx?articleId=212252&amp;publicationSubCategoryId=92</link>
</article>
<article>
<title>Wycoco hinihingian ng Malaca&amp;ntilde;ang sa P5M jueteng payola</title>
<author>Ely Saludar/Rudy Andal</author>
<date>
<month>July</month>
<day>02</day>
<year>2003</year>
</date>
<body>Inatasan ng Malaca&amp;ntilde;ang na magpaliwanag si National Bureau of Investigation (NBI) Director Reynaldo Wycoco kaugnay sa alegasyon na tumatanggap ito ng payola mula sa illegal na operasyon ng jueteng. Sinabi ni Presidential Spokesman Ignacio Bunye na ipinauubaya na ng Malaca&amp;ntilde;ang kay Wycoco na kasalukuyang nasa abroad, ang pagdepensa sa kanyang sarili. Pero para sa Senado, hindi lang paliwanag ang dapat hingin kay Wycoco. Hiniling ni Sen. Rodolfo Biazon kay Pangulong Arroyo na imbestigahan at sibakin agad ito sa sandaling mapatunayang tumatanggap nga ng payola mula sa jueteng operations. Si Wycoco ay inakusahan ng isang tauhan ng NBI na umaabot sa P8.130 milyon ang buwanang payola na tinatanggap umano ng NBI kung saan ang P5 milyon dito ay para umano kay Director Wycoco habang ang natitira ay para sa NBI-NCR na pinamumunuan ni Atty. Edmund Arugay. Sinabi pa ng nagbunyag ng anomalya na isang Atty. Ace na nakatalaga sa NBI-NCR ang namamahala sa jueteng collections mula sa ibat ibang gambling lords sa bansa. Nakukuha umano ni Wycoco ang jueteng payola sa pamamagitan ni Romulo Asis, executive officer ng NBI at miyembro ng Task Force Kalayaan ng DILG. Kabilang sa mga gambling lords na nagbibigay ng monthly payola sa NBI ay sina Art Katigbak ng Bicol; Arman Sanchez ng Quezon; Charing Magbuhos ng Quezon; Luis Maralit at Nora de Leon ng Laguna; Gani Cupcupin ng Cavite; Otto at Sett Balboa ng Apalit, Pampanga; Rey Pineda/Monette ng Angeles City; Ruben Pineda ng Lubao, Pampanga; Bong Pineda ng Bataan, Pangasinan, Isabela, Nueva Vizcaya; Melchor &amp;quot;Ngongo&amp;quot; Caluag ng San Fernando, Pampanga; Fred Jankie ng Olongapo; Peping Balden ng Zambales; Bebot Roxas at Mundong ng Tarlac; Romy Lajara ng Baguio City; Jun Somera ng Bulacan; Romy Alvarez ng Mindoro; Wacky Salud ng Cebu/Visayas Region at Rodily ng Davao. (Ulat nina Ely Saludar/Rudy Andal)</body>
<link>http://www.philstar.com/Article.aspx?articleId=212257&amp;publicationSubCategoryId=92</link>
</article>
<article>
<title>Gringo patok sa Mindanao</title>
<author></author>
<date>
<month>July</month>
<day>02</day>
<year>2003</year>
</date>
<body>Inihayag kahapon ng Philippine Guardians Brotherhood, Inc. na naniniwala sila sa lumabas na survey kamakailan na malakas ang suporta ni Sen. Gregorio &amp;quot;Gringo&amp;quot; Honasan mula sa mga Mindanaoan sa pagka-bise presidente sa 2004 dahil dito niya sinimulan ang kanyang makulay na military career at ngayon ay kanyang isinusulong ang pagkakaroon ng multi-bilyong pisong mini-Marshall Plan para sa tuluy-tuloy na pag-unlad ng rehiyon pagkatapos ng mahabang panahon ng digmaan. Ayon kay retired Col. Red Kapunan, executive vice president ng Guardians, napasabak si Honasan sa matitinding labanan sa mga rebeldeng Muslim sa Lebak, Cotabato noong dekada 70 kaya siya ay naparangalan ng Medal of Valor. Idinagdag ni Kapunan na malapit din sa puso ng senador mula sa Bicol ang Mindanao at ito ay pinatunayan sa binalangkas nitong National Recovery Program (NRP) kung saan ipinanukala ni Honasan ang pagkakaroon ng multi-bilyong pisong mini-Marshall Plan upang matiyak ang tuluy-tuloy na kaunlaran at pag-angat ng kalidad ng pamumuhay ng mga residente sa panahong magtagumpay ang prosesong pangkapayapaan sa pagitan ng gobyerno at MILF. Sa pinakahuling survey ng FYI Research and Consulting Group mula Mayo 27-Hunyo 10, nilampaso ni Honasan ang iba pang vice presidentiables sa Region IX, X, XI at XII at nakakuha siya ng 40.7% net approval rating. Maging sa masa o ang tinatawag na &amp;quot;Class E&amp;quot; ay nanguna si Honasan, pangalawa lamang si Sen. Loren Legarda.</body>
<link>http://www.philstar.com/Article.aspx?articleId=212259&amp;publicationSubCategoryId=92</link>
</article>
<article>
<title>Pugot-ulo sa drug lords</title>
<author>Malou Rongalerios-Escudero</author>
<date>
<month>July</month>
<day>03</day>
<year>2003</year>
</date>
<body>Pugutan na ng ulo ang mga drug lords at operators ng droga! Ito ang nakasaad sa panukalang batas na inihain kahapon ni Iloilo Rep. Augusto &amp;quot;Boboy&amp;quot; Syjuco na naglalayong amyendahan ang Republic Act No. 9165 o ang Comprehensive Dangerous Drugs Act of 2002. Ayon kay Syjuco, kailangan ang isang marahas na parusa upang maging malinaw na leksiyon sa publiko ang pagpatay sa mga drug lords sa pamamagitan ng pagpugot ng ulo. Ayon sa statistics ng Philippine Drug Enforcement Agency (PDEA), nasa 13 na ang transnational drug syndicates at 175 lokal na drug syndicates ang may operasyon sa Pilipinas. Nasa 45,000 naman ang mga drug pusher na responsable sa kabuuang 3.4 milyon na drug users. Sinabi pa ni Syjuco na kailangan nang maamyendahan ang batas na magpapataw ng parusa sa mga drug lords dahil 65% hanggang 70% ng kabuuang krimen sa bansa ay konektado sa paggamit ng illegal na droga. Nauna rito, ipinanukala ni Sen. Robert Barbers na patayin sa pamamagitan ng firing squad ang mga drug lord na hindi naman inayunan ng Malaca&amp;ntilde;ang. Magugunitang si Syjuco din ang nagpanukala na putulan ng paa at mga kamay ang mga kidnappers sa kasagsagan ng kidnapping. Nilinaw ni Syjuco na kung hindi magsasagawa ng marahas na hakbang ang gobyerno hinggil sa mga drug lords at iba pang nagpapatakbo ng illegal na droga ay hindi masusugpo ang nasabing problema.(Ulat ni Malou Rongalerios-Escudero)</body>
<link>http://www.philstar.com/Article.aspx?articleId=212344&amp;publicationSubCategoryId=92</link>
</article>
<article>
<title>Paghahari-harian ng NPA sa Mt. Diwalwal tutuldukan ng TFD</title>
<author>Joy Cantos</author>
<date>
<month>July</month>
<day>03</day>
<year>2003</year>
</date>
<body>Bilang na ang masasayang araw ng mga komunistang New Peoples Army (NPA) sa Mt. Diwalwal, Compostella Valley. Ito ang siniguro ni Defense Secretary Angelo Reyes matapos na italagang pinuno ng bagong tatag na 12-man Task Force Diwalwal (TFD) ni Pangulong Arroyo. Sinabi ni Reyes na gagawin ng TFD ang lahat upang tapusin ang matagal nang panggigipit na ginagawa ng mga NPA sa pamamagitan ng pagkuha ng &amp;quot;revolutionary taxes&amp;quot; sa mga maliliit na minero sa nasabing mayaman sa gintong Mt. Diwalwal. Base sa mga report, matagal na panahon nang kinikikilan ng NPA ang mga maliliit na minero sa Diwalwal. Lumilitaw na ang milyun-milyong kinikita dito ng komunistang grupo ay ginagamit sa kanilang insurgency activities sa buong bansa. Ang malaking pera na nakukuha ng grupo sa mining operation sa Compostella Valley ang sinasabing dahilan din ng panibagong kaguluhan sa naturang lugar. Nitong Linggo, Hunyo 29 ay binaril at napatay ng mga hinihinalang NPA si Monkayo Mayor Jose Brillantes dahil sa umanoy hindi pagkakasundo kaugnay sa gold mining operations sa Mt. Diwalwal. Dahil dito ay nagdesisyon si Pangulong Arroyo na bumuo ng task force na magsasagawa ng action plan na titiyak sa pagkakaroon ng pangmatagalang kapayapaan at patuloy na pag-unlad sa nasabing lugar. Nagkaroon ng gold rush sa Diwalwal, dahilan kaya noong Agosto 12, 2002 ay ipinahinto ng DENR ang lahat ng mining activities sa naturang lugar. (Ulat ni Joy Cantos)</body>
<link>http://www.philstar.com/Article.aspx?articleId=212360&amp;publicationSubCategoryId=92</link>
</article>
<article>
<title>'Nahalal na kandidato ang i-drug test hindi ang kakandidato pa lang'</title>
<author>Grace dela Cruz</author>
<date>
<month>July</month>
<day>03</day>
<year>2003</year>
</date>
<body>Hindi sapat na basehan ang pagkabigo o hindi pagpayag ng isang kakandidato sa eleksiyon na sumailalim sa mandatory drug tests upang madiskwalipika ito at hindi payagang makatakbo pa sa halalan. Ayon kay Atty. Romulo Macalintal, election lawyer, malinaw umano na hindi maaaring mai-aplay ang mandatory drug tests sa isang tao na nagsumite lamang ng kanyang certificate of candidacy. Ani Macalintal, ang puwersahang pagsasailalim sa drug tests ay maaari lamang i-aplay sa mga nahalal nang kandidato na dapat lamang na sumailalim muna sa pagsusuri bago ito maupo sa kanyang puwesto at maglingkod sa publiko. Hindi rin umano nasasaad sa batas na maaaring gamiting batayan upang madiskuwalipika ang isang kandidato sa halalan dahil lamang sa pagkabigo o pagtanggi nitong sumailalim sa drug tests. Binigyang diin ni Macalintal na ayon sa batas, maaari lamang madiskuwalipika ang isang kandidato kung itoy ideklara ng awtoridad na hindi karapat-dapat o may kapansanan o di kayay nasentensiyahan sa kasong rebelyon o anumang kaso kung saan siya ay nahatulang mabilanggo ng mahigit sa 18 buwan. Maaari rin umanong hindi na mapayagang makakatakbo pa sa halalan ang isang kandidatong matutuklasan ng Comelec na nakagawa ng kasalanang may kinalaman sa eleksiyon tulad ng vote buying, pandaraya, terorismo at pagtanggap ng mga illegal na kontribusyon para sa kanyang kandidatura. Kasabay nito, binatikos rin ni Macalintal ang Comelec dahil sa higit umano nitong pagbibigay ng pansin sa isang drug-free na halalan kaysa sa pagbibigay ng sapat na impormasyon sa mga botante ukol sa nalalapit na eleksiyon sa 2004. (Ulat ni Grace dela Cruz)</body>
<link>http://www.philstar.com/Article.aspx?articleId=212361&amp;publicationSubCategoryId=92</link>
</article>
<article>
<title>DOH alerto sa bagong sakit mula China</title>
<author>Gemma Amargo</author>
<date>
<month>July</month>
<day>03</day>
<year>2003</year>
</date>
<body>Muling inalerto kahapon ng Department of Health (DOH) ang mga quarantine officials na magsagawa ng masusing pagsubaybay upang maiwasan ang pagkalat ng sakit na Japanese encephalitis na mula sa bansang China kung saan nagsimula rin ang epidemya ng Severe Acute Respiratoy Syndrome (SARS). Ayon kay Health Secretary Manuel Dayrit, ang Japanese encephalitis o Encephalitis B ay mayroon ng naitalang 296 na kaso at 25 dito ang namatay sa Guangdong, China mula noong Hunyo 27, 2003. Base sa ulat ng China health ministry, mababa pa rin ang kaso ng Encephalitis B sa buong rehiyon ng naturang bansa kaya isinantabi na ang posibleng pagkakaroon ng pagkalat ng naturang sakit. Sa kabila nito, pinag-iingat pa rin ni Dayrit ang mga quarantine officials sa pamamagitan ng pag-spray ng permethrin sa loob ng mga eroplano na galing sa China at lalapag sa NAIA 1 at 2 gayundin sa Laoag International Airport upang ma-checkup na mabuti ang mga pasahero at hindi na kumalat ang sakit dito sa Pilipinas. Ang sintomas nito ay katulad din ng sintomas ng sakit na SARS. Ang Encephalitis B ay isang seasonal mosquito-borne viral disease na matatagpuan sa Asia at naipapasa sa pamamagitan ng kagat ng lamok at karaniwang namamahay ang mga lamok sa mga rural rice-growing at pig farming regions. Kabilang sa sintomas ay lagnat, sakit ng ulo, panginginig, madaling mapagod, pagdudugo ng ilong, pagsusuka at maaari ding mamaga ang utak samantalang may ibang kaso ring maaaring magkaroon ng hallucinations, problema sa pananalita at pandinig, double vision, involuntary movements, memory loss at coma. Lumalabas din sa pag-aaral ng WHO na ang nasabing sakit ay hindi nagagamot o nalulunasan at 30 porsiyento sa kaso nito ay namatay na dahil sa hindi rin epektibo ang antibiotics sa naturang virus. (Ulat ni Gemma Amargo)</body>
<link>http://www.philstar.com/Article.aspx?articleId=212373&amp;publicationSubCategoryId=92</link>
</article>
<article>
<title>Mosyon ni Erap ibinasura, kaso tuloy</title>
<author>Malou Escudero</author>
<date>
<month>July</month>
<day>03</day>
<year>2003</year>
</date>
<body>Tuloy ang pagdinig sa mga kasong kinakaharap ni dating Pangulong Estrada matapos ibasura kahapon ng Sandiganbayan Special Division ang mosyon ng abogado nito na ibasura ang lahat ng kaso ng dating Pangulo. Sinabi ni Sandiganbayan Presiding Justice Minita Chico-Nazario sa 11-pahinang mosyon na wala silang kapangyarihan na baligtarin ang mga pinal na desisyon ng Korte Suprema. Ibinasura rin ng Special Division ang kahilingan ng abogado ni Estrada na si Atty. Alan Paguia na ipatawag sa Sandiganbayan sina Pangulong Arroyo, SC Chief Justice Hilario Davide at iba pang personalidad sa EDSA 2. Matatandaan na hiniling ni Estrada sa pamamagitan ni Paguia na ibasura ng Korte ang kanyang P4.1 bilyong plunder case, perjury at illegal use of alias dahil siya pa rin umano ang presidente ng bansa at mayroon siyang immunity from suit. (Ulat ni Malou Escudero)</body>
<link>http://www.philstar.com/Article.aspx?articleId=212374&amp;publicationSubCategoryId=92</link>
</article>
<article>
<title>5 bagong mahistrado ng CA hinirang</title>
<author>Ely Saludar</author>
<date>
<month>July</month>
<day>03</day>
<year>2003</year>
</date>
<body>Pormal nang humirang kahapon si Pangulong Arroyo ng limang bagong mahistrado ng Court of Appeals (CA) upang punan ang bakanteng puwesto, itoy sina Arturo Brion, Rosalinda Vicente, Arsenio Magpale, Jose Reyes Jr. at Jose Mendoza. Samantala, wala pang desisyon ang Pangulo kung sino naman ang itatalagang mahistrado sa Korte Suprema matapos mabakante ng magretiro si Justice Vicente Mendoza. Nangunguna sa mga pinagpipilian ng Pangulo batay sa listahan ng Judicial and Bar Council sina dating Congressman Dante Tinga at Presbiterio Velasco na kasalukuyang administrador ng SC. (Ulat ni Ely Saludar)</body>
<link>http://www.philstar.com/Article.aspx?articleId=212381&amp;publicationSubCategoryId=92</link>
</article>
<article>
<title>40 Pinay sex-slave sa Malaysia</title>
<author>Malou R. Escudero</author>
<date>
<month>July</month>
<day>04</day>
<year>2003</year>
</date>
<body>May 40 Pilipina ang kasalukuyang nakapiit at ginagawang sex slave sa isang casa sa Malaysia. Dahil dito, hiniling kahapon ni Ilocos Norte Congresswoman Imee Marcos sa kinauukulang ahensya ng gobyerno na agad na gumawa ng aksyon upang masagip ang mga Pilipinang ibinebenta sa mga parokyano kapalit ng malaking halaga. Nabunyag ang sinapit ng mga Pilipina matapos na humingi ng tulong kahapon sa isang himpilan ng radyo ang isa ring Pilipina na nakatakas mula sa pagkakakulong sa isang casa sa Malaysia. Ayon sa biktima na hindi muna ibinunyag ang pangalan, mga kapwa Pilipino rin ang mga recruiters nila at pinangakuan silang bibigyan ng trabaho sa isang restaurant sa Malaysia. Nabatid sa biktima na sa southern backdoor ng Pilipinas sila dumaan at limang beses muna silang sumakay ng bangka saka nagpalipat-lipat sa ibat ibang isla patungong Malaysia. Pagkarating aniya sa Malaysia, kasama ang isa pang biktima, agad silang dinala sa isang casa at ibinenta sa kung sinu-sinong lalaki. Halos araw- araw umano silang ginagawang prostitutes at sinasaktan ang bawat babaing tumatangging sumama sa mga kustomer. Bukod dito, halos wala umanong kinita ang nakatakas na biktima sa pagta-trabaho sa casa dahil kinailangan niyang bayaran ang sinasabing utang niya sa kanyang recruiters. Wala umano siyang ibinayad na placement fee bago lumabas ng bansa kaya kinaltas sa kanyang sahod ang pamasahe nito patungong Malaysia.Naiwan pa umano sa Malaysia ang may 40 Pilipina o higit pa at isa dito ay hipag ng biktima. Hiniling ni Marcos kay Malaysian Ambassador Mohammad Taufik na imbestigahan ang nasabing pangyayari at tulungan ang mga Pinay na naiwan sa Malaysia.(Ulat ni Malou R. Escudero)</body>
<link>http://www.philstar.com/Article.aspx?articleId=212472&amp;publicationSubCategoryId=92</link>
</article>
<article>
<title>GMA-Cojuangco sa 2004</title>
<author>Malou Rongalerios/Lilia Tolentino</author>
<date>
<month>July</month>
<day>04</day>
<year>2003</year>
</date>
<body>Kahit hindi pa sigurado kung tatanggapin ng Malaca&amp;ntilde;ang, nakahandang makipag-kompromiso ang mga tagasuporta ni Eduardo &amp;quot;Danding&amp;quot; Cojuangco at suportahan ang kandidatura ni Pangulong Gloria Arroyo sa 2004 elections kung gagawin nitong Bise-Presidente sa kanyang partido ang una. Ayon kay Davao Cong. Prospero Nograles, isa sa mga opsyon na maaaring pagpilian ni Arroyo ay ang pagkuha kay Cojuangco bilang Vice President nito. Ipinagmayabang pa ni Nograles na malakas ang magiging team-up nina Arroyo at Cojuangco dahil makukuha din nila ang suporta ng oposisyon. Sinabi naman ni Cavite Cong. Gilbert Remulla na matagal nang niloloko ni Arroyo ang taumbayan dahil sa patuloy nitong sinasabing hindi siya tatakbong presidente sa 2004. Hindi aniya aaminin ng chief-of-staff ng Malaca&amp;ntilde;ang na si Rigoberto Tiglao ang posibilidad na pagtakbo ng Pangulo kung wala itong go-signal sa presidente. Samantala, inamin ng Palasyo na nagkaroon nga ng pagkakataong mag-usap ang Pangulo at Cojuangco pero walang katotohanan na nagkaroon sila ng sekretong kasunduan sa kontrobersyal na coco levy fund. Ayon kay Bunye, tinalakay ng dalawa ang pagpapalakas ng alyansang sumusuporta sa administrasyon sa House of Representatives. Ang Nationalist Peoples Coalition (NPC) na pinamumunuan ni Cojuangco ay mayroong alyansa sa mayoryang People Power Coalition sa Mababang Kapulungan ng Kongreso. (Ulat nina Malou Rongalerios/Lilia Tolentino)</body>
<link>http://www.philstar.com/Article.aspx?articleId=212489&amp;publicationSubCategoryId=92</link>
</article>
<article>
<title>Drug trafficker sa death row bitayin na</title>
<author>Grace dela Cruz</author>
<date>
<month>July</month>
<day>04</day>
<year>2003</year>
</date>
<body>Ipatutupad ng Department of Justice (DOJ) ang parusang kamatayan sa pamamagitan ng lethal injection sa mga nasa death row na nahatulan dahil sa kasong may kaugnayan sa ipinagbabawal na gamot. Ayon kay Acting Justice Secretary Merceditas Gutierrez, mas magiging matibay ang kampanya ng pamahalaan laban sa droga kung aalisin ang mga moratorium sa death penalty. Aminado si Gutierrez na maikukunsiderang selective execution ang magaganap kung ang isasalang lamang sa lethal injection chamber ay ang mga convicted criminals na may drug-related cases. Nilinaw pa rin nito na dapat na sumailalim sa masusing pag-aaral kung tuluyan nang maipatutupad ang kanilang mungkahi sapagkat maraming bagay ang kailangang isaalang-alang tulad ng mga posibleng pagharang dito ng mga biktima ng iba pang kaso ng mga death convicts na nasa death row subalit maipagpapaliban dahil sa selective execution. Gayunman, binigyan-diin ni Gutierrez na igagalang nila ang desisyon ng Malaca&amp;ntilde;ang na panatilihin ang moratorium para sa mga nahatulan ng parusang kamatayan. Sa ngayon ay mayroong 38 katao na pawang may mga kasong may kinalaman sa droga ang nakahanay ngayon sa lethal injection chmaber. Samantala, kinondena ng Episcopal Commission on Prison Pastoral Care (ECPPC) ng Catholic Bishops Conference of the Phils. (CBCP) sa pamumuno ni Sec. Gen. Rodolfo Diamante ang nasabing mungkahi ng DOJ. (Ulat ni Grace dela Cruz)</body>
<link>http://www.philstar.com/Article.aspx?articleId=212490&amp;publicationSubCategoryId=92</link>
</article>
<article>
<title>Wycoco gigisahin sa P5-M jueteng payola</title>
<author>Grace dela Cruz</author>
<date>
<month>July</month>
<day>04</day>
<year>2003</year>
</date>
<body>Isasailalim sa masusing imbestigasyon ang umanoy pagtanggap ng jueteng money ni National Bureau of Investigation (NBI) Director Reynaldo Wycoco. Sinabi ni Justice Usec. Merceditas Gutierrez na aatasan niya si Chief State Prosecutor Jovencito Zu&amp;ntilde;o na magsagawa ng imbestigasyon hinggil sa alegasyon laban kay Wycoco. Ayon kay Gutierrez, hindi agad sisibakin sa kanyang posisyon si Wycoco hanggat walang nakukuhang ebidensiya laban dito. Hihingan din ni Gutierrez ng paliwanag si Wycoco hinggil sa naturang usapin. Una nang napabalita na si Wycoco ay tumatanggap umano ng P5 milyon kada buwan mula sa jueteng operations. Kinokondena din si Wycoco sa paggamit umano nito sa kanyang posisyon sa pulitika dahil sa dalawang ulit na itong nakitaan ng pamumulitika. Isa na dito ang pagbubunyag ni Wycoco sa umanoy dollar account ni Senador Panfilo Lacson sa United States at ang pagkakasabit din ng huli sa pagpatay kay PR man Salvador &amp;quot;Bubby&amp;quot; Dacer at sa driver nitong si Emmanuel Corbito. (Ulat ni Grace dela Cruz)</body>
<link>http://www.philstar.com/Article.aspx?articleId=212501&amp;publicationSubCategoryId=92</link>
</article>
<article>
<title>2 kompanya ng SMC pasado sa int'l standard</title>
<author></author>
<date>
<month>July</month>
<day>04</day>
<year>2003</year>
</date>
<body>Pasado sa international standards ang San Miguel Food Inc., at Monterey Corp., kapwa subsidiary ng higanteng San Miguel Corporation. Sila ang pinakahuling pinagkalooban ng certificates on Good Manufacturing Practice (GMP) at Hazard Analysis Critical Control Point (HACCP), ayon sa Dept. of Trade and Industry. Ayon kay DTI Sec. Mar Roxas, na siyang nag-aabot sa mga cerificates sa awarding ceremony sa Board of Investment, ang HACCP certificates ay may bisa sa loob ng isang taon matapos ang assessment ng Joint Management Committee on GMP at HACCP Certification (JMC) na ang dalawang affiliates ng SMC ay pasado sa international at manufacturing standards. Ang GMP certificate ay nagpapatunay na malinis ang mga pasilidad at naaayon sa international standards ang operasyon ng planta. Ang HACCP naman ay nagbibigay garantiya na may uri at ligtas ang kanilang mga produkto. Ang dalawang certificate ay mahigpit na itinakda sa dalawang pangunahing pamilihan ng bansa, ang United States at Europe.</body>
<link>http://www.philstar.com/Article.aspx?articleId=212502&amp;publicationSubCategoryId=92</link>
</article>
<article>
<title>Lastimoso tinanggal ni GMA sa LTO</title>
<author>Ely Saludar</author>
<date>
<month>July</month>
<day>04</day>
<year>2003</year>
</date>
<body>Tinanggal na ni Pangulong Arroyo si dating heneral Roberto Lastimoso bilang hepe ng Land Transportation Office (LTO). Itinalaga ng Pangulo bilang Officer-in-Charge sa LTO si Undersecretary Agustin Bengson. Ang pagkakasibak kay Lastimoso ay matapos na sabunin ito ng Pangulo sa biglaang pagbisita sa main office ng LTO sa Quezon City kamakailan. At sa nasabing pagbisita, sinuspinde rin ng Pangulo ang early warning device na ipinatupad ni Lastimoso sa mga nagrerehistrong motorista at nabunyag ang mga katiwalian sa LTO. Magugunita na sa surprise visit ng Pangulo nabatid na nagreklamo ang mga aplikante dahil sa mahinang serbisyo ng nasabing ahensiya. Nagalit ang Pangulo sa mga opisyal ng LTO matapos na wala siyang madatnan at sarado na ang mga ito bandang alas-4 ng hapon. Iginiit ng Pangulo na dapat ay inaabot ng hanggang alas-5 ng hapon ang operasyon sa LTO dahil ito ang pagtatapos ng oras ng pagtatrabaho ng mga kawani ng gobyerno. (Ulat ni Ely Saludar)</body>
<link>http://www.philstar.com/Article.aspx?articleId=212508&amp;publicationSubCategoryId=92</link>
</article>
<article>
<title>Encephalities B pasok na sa RP</title>
<author>Gemma Amargo</author>
<date>
<month>July</month>
<day>04</day>
<year>2003</year>
</date>
<body>Nakapasok na sa bansa ang panibagong sakit na Japanese Encephalities B na tulad ng Severe Acute Respiratory Syndrome (SARS) mula sa Guandong, China matapos na tatlong katao ang nabiktima nito sa lalawigan ng Tarlac. Ayon kay Dr. Enrique Tayag, Asst. Regional Director ng DOH sa Region 3, kinumpirma nito na mayroon ng tatlong biktima ng Encephalities B ang ginagamot sa Tarlac. Gayunman, sinabi ni Tayag na dating hepe ng National Epedimiologist Center ng DOH na hindi pa maituturing na epidemya ang pagkakatala ng tatlong kaso ng Encepalities B na nakukuha ang virus sa kagat ng lamok, sa kanilang rehiyon. Pinayuhan ang mga travelers mula sa China at Hong Kong na manatili muna sa kanilang bahay o magkulong kapag nakaramdam ng lagnat, sakit ng ulo at pagsusuka. Kapag malala na ay maaaring magkaroon ng hallucinations, problema sa pagsasalita at pandinig, double visions, memory loss at maaaring ma-comatose. (Ulat ni Gemma Amargo)</body>
<link>http://www.philstar.com/Article.aspx?articleId=212509&amp;publicationSubCategoryId=92</link>
</article>
<article>
<title>Gloria tumakbo ka ! - Sin</title>
<author>Lilia Tolentino</author>
<date>
<month>July</month>
<day>05</day>
<year>2003</year>
</date>
<body>Pinayuhan ni Manila Archbishop Jaime Cardinal Sin si Pangulong Gloria Macapagal-Arroyo na tumakbo sa halalang pampanguluhan sa Mayo 2004. Ang payong ito ay ipinaabot ng Cardinal sa Pangulo sa pamamagitan ni First Gentleman Mike Arroyo nang magsadya ito kamakalawa sa Archbishop Palace at magkausap ang dalawa sa Villa San Miguel sa Mandaluyong City. &amp;quot;Please tell Gloria I insist that she runs,&amp;quot; ani Cardinal Sin kay First Gentleman. Sa pagpupulong nina Sin at Mike na tumagal ng 20 minuto, sinabi ng Cardinal na kailangang simulan na ng Pangulo ang pagbisita sa mga lalawigan. &amp;quot;Tell Gloria to run. I insist that she runs,&amp;quot; pahabol na wika ng Cardinal bago mamaalam ang First Gentleman. Ang pag-uusap nina Sin at First Gentleman ay sinaksihan nina Phil. Ambassador to Laos Antonio Cabangon Chua, Benjie Ramos, executive assistant ni Chua, at photographer na si Bibo Benida, Fr. Arsi Sison, kura paroko ng Sta. Maria dela Estrada sa La Vista, Quezon City at Malaca&amp;ntilde;ang photographer Nonilon Reyes. Kaugnay nito, sinabi ni Presidential Spokesman Ignacio Bunye na pinasasalamatan ng Pangulo ang Cardinal sa payo nitong tumakbo siya sa halalan sa susunod na taon. Gayunman, sinabi ng Pangulo na patuloy ang kanyang paninindigan na hindi dapat makaabala sa kanyang gawain ang isyu ukol sa pulitika. Sinabi ni Bunye na bagaman ang First Gentleman ang siyang pinagmulan ng balitang ito, hindi ito dapat na magsilbing basehan para sabihing nagbabago na nga ang desisyon ng presidente hinggil sa inihayag niya noong Disyembre 30 na hindi na siya tatakbo pa sa eleksyon.(Ulat ni Lilia Tolentino)</body>
<link>http://www.philstar.com/Article.aspx?articleId=212598&amp;publicationSubCategoryId=92</link>
</article>
<article>
<title>11 police drug protectors iimbestigahan</title>
<author>Joy Cantos</author>
<date>
<month>July</month>
<day>05</day>
<year>2003</year>
</date>
<body>May 11 pulis kabilang ang dalawang opisyal na nasa hit list ng Revolutionary Proletariat Army- Alex Boncayao Brigade (RPA-ABB) death squad kaugnay ng pagbibigay ng proteksyon laban sa mga big time drug syndicates ang isasailalim sa imbestigasyon ng Philippine National Police-Intelligence Group (PNP-IG). Ayon kay PNP Deputy Director for Administration at bagong Anti-Drug Task Force Dep. Director General Edgardo Aglipay, ang 11 pulis ay kinabibilangan ng dalawang Police Supt. na nakatalaga sa Nueva Ecija, apat pang may ranggong Police Officer 3, dalawang PO2 at tatlong PO1. Aniya, iniutos na ni PNP chief Director General Hermogenes Ebdane kay PNP-IG Director Chief Supt. Jesus Versoza ang pagpapasailalim sa imbestigasyon sa mga nabanggit kaugnay sa akusasyon ng RPA-ABB. Naisumite na ang mga pangalan ng mga sangkot na pulis kay Versoza na nagbibigay umano ng proteksyon sa mga sindikato ng droga kapalit ng malaking halaga. Kapag napatunayan na sangkot ang mga ito, agad na isasailalim sila sa &amp;quot;summary dismissal proceedings&amp;quot;. (Ulat ni Joy Cantos)</body>
<link>http://www.philstar.com/Article.aspx?articleId=212606&amp;publicationSubCategoryId=92</link>
</article>
<article>
<title>PNP bigo sa pagsugpo ng KFR syndicates</title>
<author>Joy Cantos</author>
<date>
<month>July</month>
<day>05</day>
<year>2003</year>
</date>
<body>Inamin kahapon ni Philippine National Police chief Director General Hermogenes Ebdane na bigo ang kanyang pamunuan na sugpuin ang operasyon ng Kidnap-for-Ransom (KFR) syndicates sa bansa matapos ang ibinigay ni Pangulong Arroyo na isang taong ultimatum. Sinabi ni Ebdane na sa kabila ng pinaigting na kampanya laban sa malalaking sindikato ng KFR ay may nalalabi pang limang grupo ang target nilang lansagin. Inihayag ni Ebdane na sa kabuuang 21 KFR gangs ay lima na lamang ang kailangan pa nilang sugpuin kung saan sa buong panahon ng kampanya ay umaabot sa 117 kidnappers ang nasakote ng pulisya habang 30 naman ang napaslang sa rescue operations. Sa kabila nito, ipinagmalaki ni Ebdane na 10 porsyento ang iniangat ng kanilang kampanya sa peace and order sa buong bahagi ng bansa sa ilalim ng kanyang panunungkulan. (Ulat ni Joy Cantos)</body>
<link>http://www.philstar.com/Article.aspx?articleId=212612&amp;publicationSubCategoryId=92</link>
</article>
<article>
<title>Dante Ang 'gigisahin' ng DOJ</title>
<author>Grace dela Cruz</author>
<date>
<month>July</month>
<day>05</day>
<year>2003</year>
</date>
<body>Paiimbestigahan ng Department of Justice (DOJ) ang ulat na ang kontrobersyal na dating publicist ni Pangulong Gloria Macapagal-Arroyo na si Dante Ang ay hindi isang Pilipino kundi isang Chinese citizen. Ayon kay Acting Justice Secretary Merceditas Gutierrez, makikipagkoordinasyon sila sa Bureau of Immigration (BI) upang busisiin ang tunay na estado ni Ang sa Pilipinas. Iimbestigahan din umano nila kung may katotohanan ang mga naglalabasang balita na si Ang ay isang Tsino. Gayunman, nilinaw ni Gutierrez na kahit isang dayuhan si Ang ay may karapatan pa rin itong manatili sa bansa ngunit kinakailangang armado siya ng mga permits at visa na magmumula sa BI. Pag-aaralan rin ng DOJ sakaling mapatunayan na Chinese national si Ang kung ano ang gagawin sa kanyang mga ari-arian dito. Si Ang ang nagmamay-ari ng isang kilalang media organization sa bansa na naglalathala ng mga pahayagang Manila Times at Kabayan at ilan pang mga babasahin. Sa ilalim ng batas, hindi pinapayagan ang sinumang dayuhan na magmay-ari ng mga publications at tanging isang Filipino lamang ang may karapatang magmaniobra ng mga kahalintulad na establisimiyento o negosyo.(Ulat ni Grace dela Cruz)</body>
<link>http://www.philstar.com/Article.aspx?articleId=212618&amp;publicationSubCategoryId=92</link>
</article>
<article>
<title>Tinga,SC justice na; Jaylo bagong PDEA director</title>
<author>Ely Saludar</author>
<date>
<month>July</month>
<day>05</day>
<year>2003</year>
</date>
<body>Hinirang na kahapon ni Pangulong Gloria Macapagal- Arroyo si dating Taguig Congressman Dante Tinga bilang bagong mahistrado ng Korte Suprema. Si Tinga ang ika-pitong mahistrado na naitalaga ng Pangulo sa kanyang panunungkulan at siyang humalili sa nagretirong si Justice Vicente Mendoza. Naunang hinirang ng Pangulo ang mga mahistrado ng Supreme Court (SC) na sina Adolf Azcuna, Renato Corona, Antonio Carpio, Romeo Callejo, Alicia Austria Martinez at Conchita Carpio Morales. Samantala, pormal na itinalaga ng Pangulo si dating Police Capt. Reynaldo Jaylo bilang director ng Philippine Drug Enforcement Agency (PDEA). Si Jaylo ay kilalang bata ni dating Manila Mayor Alfredo Lim at siya lamang ang tanging nabigyan ng puwesto kaugnay ng kampanya ng pamahalaan laban sa illegal drugs. (Ulat ni Ely Saludar)</body>
<link>http://www.philstar.com/Article.aspx?articleId=212621&amp;publicationSubCategoryId=92</link>
</article>
<article>
<title>Qurantine bill uunahin ng Kongreso</title>
<author>Malou RongaleriosEscudero</author>
<date>
<month>July</month>
<day>05</day>
<year>2003</year>
</date>
<body>Tulad ng pinangangambahan ng ilang Kongresista, hindi lamang ang kinatatakutang Severe Acute Respiratory Syndrome (SARS) ang tatama sa Pilipinas kaya mamadaliin ng Kongreso ang pagpasa ng quarantine bill sa sandaling bumalik ang sesyon sa Hulyo 28. Ayon kay Negros Occidental Rep. Apolinario Lozada, awtor ng panukala, nagkatotoo ang kanyang sinabi na may mas matindi pang bagong sakit ang dapat na paghandaan ng gobyerno katulad ng Japanese encephalitis B na nagmula sa Guandong, China na napabalitang nasa loob na ng Pilipinas. Dapat aniyang higpitan ng NAIA at iba pang paliparan ang pagpasok ng mga dayuhan at mga Overseas Filipino Workers sa Pilipinas sa pamamagitan ng pagka-quarantine sa mga ito pagdating sa nasabing paliparan. (Ulat ni Malou RongaleriosEscudero)</body>
<link>http://www.philstar.com/Article.aspx?articleId=212624&amp;publicationSubCategoryId=92</link>
</article>
<article>
<title>Dagdag na suweldo ng mga bumbero,jailguards napurnada</title>
<author></author>
<date>
<month>July</month>
<day>05</day>
<year>2003</year>
</date>
<body>Naudlot ang inaasahang dagdag na sahod ng mga bumbero at jail guards na dapat sana ay maglalagay sa kanila ng parehong suweldo ng mga pulis alinsunod sa tinatadhana ng Republic Act 8551 ng Philippine National Police. Ang Senado ay bumabalangkas ng isang panukalang batas hinggil sa pagpapatupad ng dagdag na suweldo ng mga bumbero at jailers, subalit naudlot ang pagpasa nito dahil sa nais idagdag ng Bureau of Fire Protection (BFP) sa panukala na lumikha ng 23 na mga heneral sa BFP. Base sa posisyong isinumite ng BFP sa Kongreso, kailangan daw ang paglikha ng 23 mga heneral upang magkaroon ang mga ito ng kumpiyansa sa sarili at maging responsable sa mga kawani. Sa naturang posisyon ay idinagdag ng BFP na ang mga nakapuwestong mga sibilyang kawani na hepe sa ibat ibang dibisyon nito ay papalitan ng 23 mga gagawing heneral na tahasang paglabag sa Civil Service Commission (CSC) Resolution No. 95-3496 at Court of Appeals decision noong 1995, na nagbibigay karapatan sa mga sibilyan na maging division chiefs. Ayon sa mga sibilyang kawani ng BFP, ang hiling ng pamunuan ng BFP na paglikha ng 23 heneral ay pangako umano nito sa mga senior fire officers sa national at regional offices ng ahensya upang patuloy na mapagtakpan nito ang napakaraming anomalya laban dito at sa BFP Bids and Awards Committee ni Sr. Supt. Jose Collado na iniimbestigahan ngayon ng Office of the Ombudsman.</body>
<link>http://www.philstar.com/Article.aspx?articleId=212625&amp;publicationSubCategoryId=92</link>
</article>
<article>
<title>'Wag pauto sa NPA'</title>
<author>Lilia Tolentino</author>
<date>
<month>July</month>
<day>06</day>
<year>2003</year>
</date>
<body>Inalerto ni Pangulong Arroyo ang mga lokal na opisyal at mga kakandidato sa halalan sa 2004 laban sa pagbabayad ng revolutionary tax sa CPP-NPA-NDF. Sa kanyang pahayag, sinabi ng Pangulo na ang pagbabayad ng revolutionary tax ay isa sa mga pinagkukunan ng pondo ng mga rebelde kung kaya inaasahan na muli silang manghihingi ng pondo sa mga kandidato kapalit ng permiso na makapangampanya sa mga lugar na kontrolado ng NPA. &amp;quot;Panahon na para matigil ito para magkaroon ng mas karapat-dapat na mga lokal na opisyal. Sa halip na yaong mga sinusuportahan ng mga NPA na walang karapatang mamuno sa inyong komunidad ay mga karapat-dapat na opisyal ang siyang maihalal,&amp;quot; sabi ng Pangulo. Desperado na anya ngayon ang mga rebeldeng komunista sa paghahanap ng pondo mula ng kondenahin sila ng nakaraang taon ng Estados Unidos at European Union at bansagan silang terorista at matigil ang pagtanggap nila ng pondo mula sa mga pandaigdig nilang tagasuporta. Dahil nahihirapan na silang mangalap ng pondo, napilitan silang humanap ng ibang mapagkukunan ng panggastos tulad ng pagtatanim ng marijuana. &amp;quot;Ilang marijuana plantations na sa ating bansa ang natuklasang pinatatakbo ng NPA. Malamang na labis na ring nababahala ang grupong ito dahil sa ating mas pinaigting na laban kontra illegal na droga at marijuana,&amp;quot; anang Pangulo. Pero sinabi ng Pangulo na kahit na pinaiigting ng pamahalaan ang laban kontra sa CPP-NPA-NDF inaasahan ang patuloy pa ring pagsasagawa nila ng mga pataksil na pag-atake lalo na sa mga pampublikong pasilidad tulad ng komunikasyon at transportasyon.(Ulat ni Lilia Tolentino)</body>
<link>http://www.philstar.com/Article.aspx?articleId=212699&amp;publicationSubCategoryId=92</link>
</article>
<article>
<title>Deductions sa ATM ng mga bangko pinatatanggal</title>
<author>Malou Escudero</author>
<date>
<month>July</month>
<day>06</day>
<year>2003</year>
</date>
<body>Sinimulan na ng House committee on banks and financial intermediaries ang pagdinig sa panukalang batas na naglalayong tanggalin ang deduction fees o penalties na ipinapataw ng mga bangko sa kanilang mga kliyente kapag ang account ng mga ito ay nasa &amp;quot;below minimum monthly balance.&amp;quot; Layunin ng panukala na gawing labag sa batas ang pagpapataw ng mga deductions o penalties lalo na sa mga account ng mga empleyado na karamihan ay dumadaan na sa mga bangko ang suweldo sa pamamagitan ng ATM machines. Nakasaad sa panukala na dapat tulungan ng gobyerno ang mga depositors na walang magawa sa ginagawang pagbabawas ng mga bangkong kanilang dinedepositohan dahil awtomatikong binabawasan ang mga account. Partikular aniyang nahihirapan sa mga penalties at deductions ang mga minimum wage earners na hindi mapanatili ang minimum monthly balance na kadalasan ay P2,000 pataas. Kabilang sa pagbabawalang magtakda ng deductions o penalties ay ang mga government-owned at private banks maging ito man ay lokal o foreign-owned. Sa ilalim ng panukala, mananagot ang presidente, bise presidente o general manager kapag napatunayang lumabag sila sa batas at papatawan ng pagkakulong sa loob ng tatlong buwan hanggang tatlong taon at multang mula P10,000 pero hindi naman hihigit pa sa P20,000. (Ulat ni Malou Escudero)</body>
<link>http://www.philstar.com/Article.aspx?articleId=212716&amp;publicationSubCategoryId=92</link>
</article>
<article>
<title>Barbers nagpapalamig sa US</title>
<author>Rudy Andal</author>
<date>
<month>July</month>
<day>06</day>
<year>2003</year>
</date>
<body>Tumulak patungong Estados Unidos si Senador Robert Barbers, ilang araw matapos na mabulilyaso ang kanyang pangarap na maging anti-drug czar ng pamahalaang Arroyo. Napag-alaman na umalis ng Pilipinas si Sen. Barbers noong Biyernes at mananatili ito sa US ng 10 araw. &amp;quot;May imbitasyon sa akin si Bush. Baka kunin akong drug czar,&amp;quot; biro ng senador ng kapanayamin ng pahayagang ito. Gayunman, bagaman walang sinabi ang senador kung may sama ito ng loob kay Pangulong Arroyo, ito ang hinala ng ilan. Matatandaan na matapos hirangin ng Pangulo si Barbers bilang anti-drug czar, agad na kinuha ng senador ang kanyang tatlong alas na sina dating Manila Mayor Alfredo Lim, Reynaldo Jaylo at retired Maj. Lucio Margallo. Pero kinuwestiyon ng opposition solons ang pagkakahirang kay Barbers. At dahil sa mga kontrobersiyang sumulpot laban sa senador at sa pakiusap ng majority solons na huwag itong umalis sa Senado upang hindi sila mabawasan ng puwersa, binawi ng Pangulo ang nominasyon dito at ibinigay sa Philippine Drug Enforcement Agency (PDEA) ang hurisdiksiyon sa kampanya laban sa illegal drugs. (Ulat ni Rudy Andal)</body>
<link>http://www.philstar.com/Article.aspx?articleId=212723&amp;publicationSubCategoryId=92</link>
</article>
<article>
<title>US dapat mamagitan sa GRP-MILF peace talks - KAISMA</title>
<author>Rudy Andal</author>
<date>
<month>July</month>
<day>06</day>
<year>2003</year>
</date>
<body>Inihayag kahapon ng isang multisectoral group ang suporta nito sa naunang panawagan ni Sen. Aquilino Pimentel Jr. sa Estados Unidos na magsilbing tapat na tagapamagitan para sa kapayapaan sa pagitan ng gobyerno at Moro Islamic Liberation Front (MILF). Ayon kay Isagani Diwanag, tagapagsalita ng Kapatirang Isip Malaya (KAISMA), kung nagtagumpay ang US sa pagiging broker sa peace negotiations sa pagitan ng Irish Republican Army at ng pamahalaan ng Northern Ireland at sa patuloy na pagsisikap na mapagkasundo ang mga Israeli at Palestinian sa Gitnang Silangan, walang dudang makakatulong din ito sa pagkakamit ng pangmatagalang kapayapaan at kaunlaran sa Mindanao. Nauna ritoy hinikayat ni Pimentel ang US na mamagitan sa peace talks sa pagitan ng pamahalaan at MILF at isantabi ang balak na bansagang terorista ang nasabing rebeldeng grupo dahil makapaglala lamang ito sa delikadong sitwasyon sa katimugan, Nanindigan ang KAISMA na kahit nagboluntaryo na ang Malaysia na mamagitan sa gaganaping peace talks sa pagitan ng gobyerno at MILF, mas makabubuti kung mabigyan ng pangunahing papel ang Amerika sa negosasyon. Kaugnay nito, isang special team ang binuo ng pamahalaan ng Amerika upang maging peace broker. Ito naman ang ibinalita ni Sen. Pimentel matapos makipag-usap kay United States Institute of Peace (USIP) president Ambassador Richard Solomon sa Washington D.C. Ang USIP ang bumabalangkas umano ngayon ng plano hinggil sa magiging papel nila sa usapang pangkapayapaan ng panel ng GRP at MILF. (Ulat ni Rudy Andal)</body>
<link>http://www.philstar.com/Article.aspx?articleId=212729&amp;publicationSubCategoryId=92</link>
</article>
<article>
<title>Sex for sale: P30 lang</title>
<author>Artemio Dumlao</author>
<date>
<month>July</month>
<day>07</day>
<year>2003</year>
</date>
<body>Dahil sa sobrang kahirapan, may mga kabataang babae sa Ifugao province sa gulang na 14-16 ang nagbebenta ng panandaliang-aliw kahit sa halagang trenta pesos lamang. Ayon sa pamahalaang panlalawigan, minomonitor ng lokal na health department ang may 50 child prostitutes upang mapigil ang paglaganap ng Sexually Transmitted Diseases (STDs). Base sa report ng Philippine Information Agency, ang panandaliang aliw sa mga kabataan ay karaniwang ginagawa sa mga kakaibang tanawin gaya sa Ibulao river ng nasabing lalawigan. Ayon sa PIA, lubhang nakababahala ang child prostitution sa Ifugao dahil sa paglobo ng kaso nito. Hiniling na sa Provincial Task Force Against Gender Violence (PTFAGV) na gumawa ng hakbang upang masugpo ang naturang kaso ng mga kabataang nagiging biktima ng prostitusyon. Sinabi pa ng PIA na pumapayag ang mga minor-de-edad na ito sa sex service kapalit lamang ng halagang P30 o ilang round ng inumin. Nakatanggap naman si Ifugao Governor Teodoro Baguilat Jr. ng inisyal na report na ang mga minor-de-edad na sangkot sa prostitusyon ay nagtatrabaho sa mga videoke bars na karamihan ay matatagpuan sa Banaue, ang kapitolyo ng Ifugao kung saan makikita ang Rice Terraces na pinupuntahan ng mga turista. Sinabi ni Baguilat, ang ibang mga child prostitutes ay gumagala at nagsisilbing &amp;quot;freelance&amp;quot; sa bayan ng Lagawe, Lamut, Banaue at Kaingan. Kinumpirma ni Ifugao physician Dr. Jacqueline Kitong, ng Provincial Health Office na pito sa mga nahuli ng pulisya noong Hunyo na child prostitutes ay nagtataglay ng STD na nakukuha sa pakikipagtalik. Inihayag naman ni Joceline Kitong, social welfare officer sa Ifugao na matapos ang isinagawa nilang pagsisiyasat, napatunayang bunga ng matinding kahirapan kaya napipilitang masadlak sa sex trade ang mga kabataan na nagmula sa mga liblib na lugar. Karamihan aniya sa mga kustomer ng mga batang kababaihan ay mga tricycle drivers, construction workers at maging mga miyembro ng pulisya. (Ulat ni Artemio Dumlao)</body>
<link>http://www.philstar.com/Article.aspx?articleId=212825&amp;publicationSubCategoryId=92</link>
</article>
<article>
<title>Lantin isusunod kay Lastimoso</title>
<author>Edwin Balasa</author>
<date>
<month>July</month>
<day>07</day>
<year>2003</year>
</date>
<body>Matapos ang pagkakatanggal sa puwesto ni Land Transportation Office chief Roberto Lastimoso, isusunod na sibakin ng administrasyong Arroyo si Land Transportation Franchising and Regulatory Board Chairman Dante Lantin. Ito ang inihayag ng isang mapapanaligang source at sinabing si Department of Transportation and Communication (DOTC) spokesman ret. P/Dir. Thompson Lantion ang ipapalit kay Lantin. Si Lantin ay naging chairman ng LTFRB noon pang l986. Bago ang pagsibak kay Lastimoso, nabatid na inalis na rin bilang hepe ng Road Transport Planning Policy Division si Arnel Manresa. Si Manresa ay ginawang hepe ng Telephone Office, ang sangay ng DOTC na namamahala sa pagbibigay ng linya ng telepono sa mga liblib na barangay. (Ulat ni Edwin Balasa)</body>
<link>http://www.philstar.com/Article.aspx?articleId=212841&amp;publicationSubCategoryId=92</link>
</article>
<article>
<title>Info campaign vs encephalitis hiling isulong</title>
<author>Rudy Andal</author>
<date>
<month>July</month>
<day>07</day>
<year>2003</year>
</date>
<body>Hiniling kahapon ni Senador Tessie Aquino-Oreta sa pamahalaan na gamitin nito ang nalalabi sa P1 bilyong pondo para sa Severe Acute Respiratory Syndrome (SARS) sa malawakang information campaign laban sa Japanese encephalitis B. Sinabi ni Oreta, chairman ng Senate Committee on Public Information and Mass Media na dapat lamang na gamitin ang pondo para sa information campaign ng gobyerno sa nasabing bagong uri ng sakit na nakukuha sa kagat ng lamok matapos na ideklara ng World Health Organization na SARS free na ang Pilipinas. Aniya, maaaring ipagpatuloy ng gobyerno ang kampanya nito laban sa SARS sa pamamagitan ng modernisasyon sa quarantine at medical facilities upang ganap na maiwasan ang pagpasok ng virus subalit mas dapat bigyang pansin ngayon ang nakamamatay na virus na Japanese encephalitis B. (Ulat ni Rudy Andal)</body>
<link>http://www.philstar.com/Article.aspx?articleId=212842&amp;publicationSubCategoryId=92</link>
</article>
<article>
<title>Kampanya ni Lacson sinimulan na</title>
<author>Rudy Andal</author>
<date>
<month>July</month>
<day>07</day>
<year>2003</year>
</date>
<body>Nagsimula nang mangampanya si Senador Panfilo Lacson para sa presidential ambition nito sa darating na 2004 elections matapos niyang dalawin ang mga Overseas Filipino Workers (OFWs) sa Kingdom of Saudi Arabia. Inamin ng kampo ni Lacson na kumukuha na ng suporta ang mambabatas mula sa mga OFWs para makakalap na ito ng boto mula sa mga Absentee Voters na nasa Saudi Arabia. Nagtungo ang Senador kasama ang mga Kongresistang sina Butz Aquino at Didagen Dilangalen sa KSA at pinulong nito ang mga OFWs kasama ang mga pinalayas na domestic helpers na lumayas sa kanilang mga malulupit na employer mula sa Damman at Al Khobar sa Embahada ng Pilipinas. Sinabi ni Lacson na nagtungo siya sa KSA upang tuparin ang pangako nito sa mga OFWs na magkaloob ng halagang P5 milyong mula sa kanyang CDF fund para sa &amp;quot;Barya Mo, Buhay Ko&amp;quot; program ng Bahay Kalinga. Hindi naman naibigay ni Lacson ng buo ang kanyang pangako at P2 milyon lamang dahil sa kawalan umano ng pondo ng Department of Budget and Management (DBM). Isusunod na lamang aniya ang karagdagang P3 milyon kapag may pondo na ang DBM. (Ulat ni Rudy Andal)</body>
<link>http://www.philstar.com/Article.aspx?articleId=212853&amp;publicationSubCategoryId=92</link>
</article>
<article>
<title>Pagpapadala ng OFWs sa Iraq pinigil</title>
<author>Butch Quejada</author>
<date>
<month>July</month>
<day>07</day>
<year>2003</year>
</date>
<body>Hindi muna magpapadala ng mga manggagawang Pilipino sa Iraq matapos ang digmaan doon. Ito ang inihayag ng Department of Foreign Affairs (DFA) at ng Overseas Workers Welfare Administration (OWWA) kaugnay na rin ng hindi pa normal na sitwasyon sa Iraq bunsod sa ginagawang pang-aambus sa mga tropa ng coalition forces. Sa kasalukuyan, mahigit 30 sundalong Amerikano at Briton ang napapatay ng mga Iraqi troops na loyal pa rin kay Iraqi president Saddam Hussein. Ayon kay DFA spokesman Victoriano Lecaros at OWWA administrator Virgilio Angelo, hindi pa napapanahon ang pagpapadala ng mga OFWs sa Iraq hanggat hindi natitiyak ng pamahalaan na ligtas sa panganib ang mga manggagawa. Pinag-aaralan naman ng DFA at Department of Labor ang pagpapadala ng peace keeping force sa Iraq dahil sa abnormal na sitwasyon doon. (Ulat ni Butch Quejada)</body>
<link>http://www.philstar.com/Article.aspx?articleId=212854&amp;publicationSubCategoryId=92</link>
</article>
<article>
<title>Peace talks sa CPP-NPA nadiskaril</title>
<author>Ely Saludar</author>
<date>
<month>July</month>
<day>07</day>
<year>2003</year>
</date>
<body>Matapos na idawit ni Pangulong Gloria Macapagal-Arroyo ang grupong napabilang sa International Terrorist Organization na Communist Party of the Philippine -National Democratic Front-New Peoples Army (CPP-NDF-NPA), na sangkot sa operasyon ng ilegal na droga partikular ang marijuana, lumabo na ang panunumbalik ng usapang pangkapayapaan sa pagitan ng naturang grupo at ng pamahalaan. Inamin ni GRP panel head Silvestre Bello III na malaki ang epekto sa peace talks ang naging deklarasyon ng Pangulo na nag-akusa sa NPA na dawit ang mga ito sa ilegal na droga. Dahil dito, sinabi ni Bello na hihintayin muna nito ang pinakahuling direktiba ng Pangulo kung itutuloy o hindi ang pakikipag-negosasyon sa CPP-NDF. Inaasahan ni Bello na negatibo ang magiging reaksyon ng liderato ng CPP-NDF sa naging pahayag ng Pangulo. (Ulat ni Ely Saludar)</body>
<link>http://www.philstar.com/Article.aspx?articleId=212860&amp;publicationSubCategoryId=92</link>
</article>
<article>
<title>Pagdurog kay GMA hirit na</title>
<author>Lilia Tolentino</author>
<date>
<month>July</month>
<day>08</day>
<year>2003</year>
</date>
<body>Sinimulan na umano ng oposisyon ang isang game plan para idiskarel ang posibleng pagkandidato ni Presidente Gloria Arroyo sa 2004 sa kabila ng paniniyak ng huli na hindi na kakandidato pa. Ayon sa mapapanaligang impormante, nangangamba ang oposisyon sa pagbukas ng suporta sa Pangulo ng ibat ibang sektor at sa open endorsement ng mga Asian leaders at Estados Unidos tulad nina Malaysian Prime Minister Mahathir Mohammad at US President George Bush. Isang press release ang ipinadala umano sa mga pahayagan ng isang dating reporter na ngayon ay identified sa kampo ni Sen. Panfilo Lacson. Tinangkang bigyang kulay ng nasabing press release ang ginawang paghikayat ni Jaime Cardinal Sin kay Pangulong Arroyo na tumakbo sa 2004. Nagtungo kamakailan si First Gentleman Mike Arroyo sa Villa San Miguel sa Mandaluyong City para iturn-over ang P1 milyong donasyon sa pagpapalaganap sa bokasyon ng mga pari at madre. Ang pondo ay nakalap ng First Gentleman Foundation mula sa First Gentlemans Cup Golf Tournament na ginanap sa Wack-Wack noong Hunyo 27, kaarawan ni Ginoong Arroyo. Kasalukuyang nagmimiryenda si Sin at G. Arroyo nang sabihing paulit-ulit ng Cardinal na dapat tumakbo ang Pangulo sa 2004. Ikinalugod ito ng First Gentleman na nagsabi na pararatingin niya sa kanyang asawa ang tinuran ng Cardinal. Marami ang naniniwala na may &amp;quot;gift of prophesy&amp;quot; si Cardinal Sin. Matatandaang noong kainitan ng juetengate expose ni dating Ilocos Sur Gov. Chavit Singson patapos ang taong 2000, sinabi ni Sin na maghanda na si Ginang Arroyo sa kanyang pag-oath taking bilang pangulo, na nagkatotoo naman noong sumunod na taon. Iginiit naman ni Presidential spokesman Ignacio Bunye na walang dapat ikatakot ang oposisyon dahil hindi interesado ang Pangulo sa pagtakbo sa 2004 at ayaw nito na maistorbo ng partisan politics sa kanyang pagtutok sa mga mas importanteng programa at proyektong kailangan ng bansa katulad ng kampanya laban sa droga, terorismo at iba pang uri ng kriminalidad.(Ulat ni Lilia Tolentino)</body>
<link>http://www.philstar.com/Article.aspx?articleId=212940&amp;publicationSubCategoryId=92</link>
</article>
<article>
<title>Anak ng Pinay sex slave sa Malaysia, ibinebenta</title>
<author>Malou Rongalerios-Escudero</author>
<date>
<month>July</month>
<day>08</day>
<year>2003</year>
</date>
<body>Ipinagbibili sa halagang 5,000 ringgit o P70,000 ang mga sanggol ng mga Pinay sex slave na naanakan sa mga casa sa Malaysia. Kinumpirma ng source ang balitang may mga Pilipina na kasalukuyang sex slave sa Malaysia na bumagsak sa casa matapos pangakuan ng magandang trabaho bago umalis sa Pilipinas. Kapag ang isang sex slave aniya ay nabuntis bunga ng madalas na pakikipagtalik sa kustomer, nananatili ang babae sa casa hanggang sa makapanganak at pagkatapos ay ipinagbibili ng may-ari ng casa ang sanggol sa mga Malaysian couple na walang anak. Magugunitang lumabas sa pahayagang ito ang balitang may mahigit sa 40 Pilipina na sex slave ang kasalukuyang nakakulong sa isang casa sa Malaysia matapos humingi ng tulong sa radio DZBB ang isang biktimang nakatakas. Ayon sa source, may mga Pilipina ring dinadala sa ilang casa na nasa Pinang, Malaysia. Aniya, isang alyas &amp;quot;Josephine Ang&amp;quot; na Singaporean national ang nagpapatakbo ng ilang casa sa Malaysia. Karamihan sa mga biktima ni Ang ay mga Pilipina at Singaporean. Ilang Pilipino rin sa Mindanao ay kasabwat umano ng naturang sindikato upang makalabas sa backdoor ng Pilipinas ang mga Pilipina na nagnanais magtrabaho sa Malaysia. Kaugnay nito, sinabi ni Bayan Muna Rep. Liza Masa na dapat imbestigahan ang nasabing pangyayari dahil isa ng batas ang Anti-Trafficking of Person at may mabigat itong parusa. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=212956&amp;publicationSubCategoryId=92</link>
</article>
<article>
<title>Kasong kriminal vs Rizal bombers isinampa na</title>
<author>Grace Amargo</author>
<date>
<month>July</month>
<day>08</day>
<year>2003</year>
</date>
<body>Pormal nang isinampa ng Department of Justice sa mababang hukuman ang kasong kriminal laban sa mga suspects sa Rizal Day bombing. Sinampahan ng mga kasong multiple murder at frustrated murder sa Manila Regional Trial Court ang mga suspects na sina Fathur Rohman Al Ghozi, Muklis Yunos at mga kasamahan nitong sina Alim Pangalian, Solaiman Abubakar Bafana Faiz, Isamuddin Riduan, Zalanf Paks, Salman Moro, Ustad Said at Mahammad Amir. Ayon kay State Prosecutor Peter Ong, naging malaking ebidensya sa mga suspects ang ginawang pag-amin ni Muklis sa harapan ng prosecution na siya ang naglagay ng bomba sa loob ng Light Rail Transit-Coach 3 noong Disyembre 30,2000 habang si Al-Ghozi ang siyang gumawa umano ng bomba at naglagay ng mga wirings. Ginamit ding ebidensya ng prosekusyon ang isang passenger manifesto ng Malaysian Airlines flight MH-0704 na dumating sa Maynila noong Disyembre 1,2000 na nagpapatunay na plinano ang pagpapasabog ng mga suspects. Nadakip si Al-Ghozi matapos na makuhanan ito ng malalakas na pampasabog kung kaya tanging illegal possession of explosives ang unang naisampa laban dito kasunod ay nahuli rin si Muklis sa Cagayan de Oro Airport makaraang makuhanan ng malalakas na uri ng pampasabog at kalibre ng baril. (Ulat ni Grace Amargo)</body>
<link>http://www.philstar.com/Article.aspx?articleId=212957&amp;publicationSubCategoryId=92</link>
</article>
<article>
<title>DFA inalerto sa terrorist attack</title>
<author>Lilia Tolentino</author>
<date>
<month>July</month>
<day>08</day>
<year>2003</year>
</date>
<body>Inatasan ni Pangulong Gloria Macapagal-Arroyo ang Department of Foreign Affairs (DFA) na gumawa ng kaukulang mga hakbang para tiyakin ang seguridad ng mga Embahada ng Pilipinas sa ibang bansa dahil sa pag-atake ng mga terorista. Ang direktiba ay ipinalabas ng Pangulo kay Foreign Affairs Sec. Blas Ople kasabay ng mahigpit na pagkondena nito sa naganap na suicide bombing sa pag-atake ng mga terorista sa Moscow at Pakistan. May 17 katao ang nasawi sa pag-atake ng dalawang babaeng suicide bombers sa Moscow at 51 iba pa ang nasugatan. Umaabot naman sa 48 Shiite muslim ang nasawi nang atakihin ng tatlong hindi pa kilalang armadong lalaki ang isang Shiite Mosque sa Quetta, Pakistan. Inalerto na rin ng Pangulo ang lahat ng ahensyang tagapagpatupad ng batas pangseguridad para maging handa sa posibleng pagsalakay ng mga terorista sa bansa. &amp;quot;Philippine embassies abroad are also advised to take precautionary measures,&amp;quot; anang Presidente. (Ulat ni Lilia Tolentino)</body>
<link>http://www.philstar.com/Article.aspx?articleId=212969&amp;publicationSubCategoryId=92</link>
</article>
<article>
<title>Black robe ng justices, ipapagawa kay Pitoi Moreno?</title>
<author>Grace Amargo</author>
<date>
<month>July</month>
<day>08</day>
<year>2003</year>
</date>
<body>Magiging magarbo at gagastusan umano ng libo-libo ang &amp;quot;black robe&amp;quot; ng mga mahistrado sa Korte Suprema. Ayon sa source sa DOJ, kukunin si Pitoi Moreno, isang sikat na couturier , ng 15 mahistrado na siyang gagawa ng kanilang black robe. Gayunman, ayon kay SC Clerk of Court Atty. Luzviminda Puno, walang katotohanan ang nasabing ulat at hindi aniya naghahangad ng magarbong robe ang mga mahistrado ng SC. Aniya, sa J.D. Lawrence lamang kumukuha ng ordinary at special robe ang mga mahistrado na nagkakahalaga lamang ng mababa sa P5,000. Ang ordinary robe ay ginagamit ng mga mahistrado kapag nagsasagawa ng session at oral argument habang ang special robe ay kapag nagdiriwang ng centennial celebration ang SC kung kaya wala umanong dahilan upang magpagawa sila ng mamahaling robe sa isang kilalang couturier. (Ulat ni Grace Amargo)</body>
<link>http://www.philstar.com/Article.aspx?articleId=212970&amp;publicationSubCategoryId=92</link>
</article>
<article>
<title>Drug lords, padrino ibibisto</title>
<author>Lilia Tolentino</author>
<date>
<month>July</month>
<day>09</day>
<year>2003</year>
</date>
<body>Inihayag kahapon ni Pangulong Gloria Macapagal-Arroyo na nakatakdang ilathala sa mga pahayagan ang listahan ng mga kilalang drug traffickers bilang bahagi ng kampanya ng pamahalaan laban sa ilegal na droga. Ibubunyag din aniya ang mga opisyal ng pamahalaan na nagsisilbing protektor ng mga drug lords. Sinabi ng Pangulo na gusto niyang alisin ang maskara ng mga drug traffickers upang tanggalan ang mga ito ng kalayaan sa paggalaw at lantarang operasyon. Aniya, nananatiling hawak ng intelligence community ang talaan ng mga pinaka-notoryosong drug lords at ang kanilang mga protektor. Ihahayag ang mga pangalan ng mga ito sa tamang panahon matapos na makakalap pa ng sapat at matibay na impormasyon ang awtoridad sa mga sangkot pang personalidad. Nagpapakita aniya na sa nagdaang isang buwang kampanya ng gobyerno laban sa ilegal na droga ay lalong hinigpitan ito. &amp;quot;Drug lords must be exposed for what they are, destroyers of our future. Our crusade must be relentless and all encompassing,&amp;quot; anang Pangulo. Inianunsyo nitong nakalipas na buwan ng pulisya na may 16,000 katao kabilang na ang mga bilang ng Chinese at Japanese drug dealers ang nadakip sa ginawang serye ng drug operations sa bansa. Nitong Hunyo, sinabi rin ng Pangulo na naging inspirasyon sa kanya ang ginawang all-out war laban sa droga ni Thailand Prime Minister Thaksin Shinawatra na siyang naging daan upang isulong niya ito sa bansa. Ang Thai leader ay nagdeklara ng giyera laban sa ilegal na droga noong Pebrero at naging matagumpay umano ang resulta ng kampanya nito bagaman dumaing ang mga human rights groups sa pinaiiral na sistema ng kanyang liderato hinggil sa nasabing kampanya. Inihayag ng Philippine National Police na umaabot sa 70 porsyento ng lahat ng krimen sa bansa ay may kaugnayan sa droga. Nakapagtala ng dalawang milyong drug users ang PNP mula sa populasyon na 80 milyon sa buong bansa. Umaabot naman sa 175 international at local drug gangs ang kumikilos sa Pilipinas. (Ulat ni Lilia Tolentino)</body>
<link>http://www.philstar.com/Article.aspx?articleId=213062&amp;publicationSubCategoryId=92</link>
</article>
<article>
<title>Suspensyon ng warrant of arrest sa MILF leaders ok sa Malaca&amp;ntilde;ang</title>
<author>Lilia Tolentino</author>
<date>
<month>July</month>
<day>09</day>
<year>2003</year>
</date>
<body>Upang ganap na maisulong ang nakabiting negosasyong pangkapayapaan ng gobyerno at Moro Islamic Liberation Front (MILF), pormal na inihayag ni Pangulong Gloria Macapagal-Arroyo na bukas ang pamahalaan sa suspensyon ng warrant of arrest laban sa mga lider ng nasabing rebeldeng grupo. Sa talumpati ng Pangulo kahapon sa ika-27 pangkalahatang pulong ng Catholic Bishops Conference of the Phils. (CBCP), sinabi nito na ang nasabing hakbangin ay isang paraan para magtiwala ang MILF sa prosesong pangkapayapaan na inilatag ng gobyerno. Gayunman, kailangan aniya na huwag nang pabagalin pa ng MILF ang pagsisimula ng negosasyon sa pagkuwestyon sa mga isyung may kinalaman sa proseso ng pulong. Maraming abogado at tagapayong legal, anang Pangulo ang MILF na kumukuwestiyon sa mga isyung may kinalaman sa proseso ng negosasyon. Ang anunsyo ng Pangulo ay kasunod sa naging pahayag ng MILF na hindi sila makikipag-usap sa gobyerno hanggang hindi tinatanggal ang pagsisilbi ng arrest warrant sa kanilang mga matataas na lider na sina MILF Chairman Hashim Salamat; Ghazali Jaafar, MILF Vice Chairman for Political Affairs; Murad Ebrahim, Vice Chairman for Military Affairs; Alih Mumbantas, Vice Chairman for Internal Affairs at MILF spokesman Eid Kabalu. (Ulat ni Lilia Tolentino)</body>
<link>http://www.philstar.com/Article.aspx?articleId=213078&amp;publicationSubCategoryId=92</link>
</article>
<article>
<title>Pangunahing suspek sa LRT bombing nag-plead ng guilty</title>
<author>Gemma Amargo</author>
<date>
<month>July</month>
<day>09</day>
<year>2003</year>
</date>
<body>Nag-plead &amp;quot;guilty&amp;quot; kahapon sa mababang hukuman ang pangunahing utak sa pagpapasabog sa Light Rail Transit (LRT) noong Disyembre 30, 2000. Si Muklis &amp;quot;Saifullah&amp;quot; Yunos,31, sub-commander ng Moro Islamic Liberation Front (MILF) ay umamin sa mga kasong multiple murder, multiple frustrated murder at multiple attempted murder sa sala ni Judge Lucia Purruganan ng Manila Regional Trial Court (RTC) Branch 30. Dakong alas-8:30 ng umaga nang dumating si Yunos habang mahigpit na iniskortan ng mga miyembro ng Philippine National Police-Special Action Force at Philippine Army kasama ang abogado nitong Atty. Confessor Saisano. Bukod kay Yunos, ang iba pang akusadong kasama nito ay sina Zainal Paks, Salman Moro, Mohammad Amir, Ustad Said, Alim Pangalian Salaiman, Abubakar Bafana Faiz at Isamuddin Riduan. Ang naturang kaso ay unang hinawakan sa sala ni Judge Wilfredo Reyes ng RTC Branch 54 bago naipasa kay Purruganan. Ayon kay Atty. Aimee Santos, clerk of court, itinakda ang arraignment kay Fathur Al-Ghozi sa Hulyo 21 na siyang unang nadakip ng militar at umaming siya rin ang nagpasabog sa LRT at iba pang lugar sa Metro Manila ng nasabing petsa habang ginugunita ang Rizal Day. Samantala, si Yunos ang huling akusado na nadakip ng PNP Intelligence sa Mindanao noong Mayo, taong kasalukuyan. Magugunita na naunang nahatulan ng korte si Al-Ghozi na mabilanggo ng 12-taon dahil sa kasong illegal possession of explosives sa Zamboanga City. Inamin nina Yunos at Al-Ghozi na matagal nilang plinano ang pagtatanim ng bomba sa LRT matapos na atasan ni Solaiman si Yunos na magdala ng bomba sa Metro Manila base na rin sa kautusan ni Hashim Salamat, chairman ng MILF. (Ulat ni Gemma Amargo)</body>
<link>http://www.philstar.com/Article.aspx?articleId=213079&amp;publicationSubCategoryId=92</link>
</article>
<article>
<title>Lacson aatras sa 2004 kapag di napili ng United Opposition</title>
<author>Rudy Andal</author>
<date>
<month>July</month>
<day>09</day>
<year>2003</year>
</date>
<body>Iginiit kahapon ni Senador Panfilo Lacson na mananatili na lamang siyang Senador at tatapusin niya ang kanyang termino kapag hindi siya ang pipiliing standard bearer ng United Opposition sa darating na 2004 elections. Sinabi ni Lacson sa isang forum sa Westin Phil. Plaza na wala rin siyang balak na tumakbo bilang running mate lamang ni businessman Eduardo &amp;quot;Danding&amp;quot; Conjuangco Jr. kung hindi siya ang mapipili ng oposisyon na maging pambato laban kay Pangulong Gloria Arroyo sa 2004 elections. Kapag hindi aniya siya ang naging standard bearer ng Partido ng Masang Pilipino at United Opposition ay hindi na lamang siya tatakbo bagkus ay tatapusin na lamang niya ang kanyang termino hanggang 2007. &amp;quot;I made up my mind, if I will not be chosen as standard bearer of the United Opposition I will return and finish my term as a senator in the upper chamber,&amp;quot; ani Lacson. (Ulat ni Rudy Andal)</body>
<link>http://www.philstar.com/Article.aspx?articleId=213090&amp;publicationSubCategoryId=92</link>
</article>
<article>
<title>Dante Ang binigyan ng 15 araw ultimatum ng BI</title>
<author>Grace A. dela Cruz</author>
<date>
<month>July</month>
<day>09</day>
<year>2003</year>
</date>
<body>Pinagpapaliwanag ng Bureau of Immigration si dating Presidential publicist Dante Ang makaraang sampahan ito ng deportation complaint kaugnay sa napabalitang isa siyang Chinese citizen. Nagbigay ng 15-araw na ultimatum ang BI upang magsumite ng kanyang komento o paliwanag sa deportation complaint na isinampa laban sa kanya ni Atty. Melanio Maurico. Sinabi ng BI na kailangan munang makapagbigay ng paliwanag si Ang bago ito tuluyang isailalim sa deportation proceedings. (Ulat ni Grace A. dela Cruz)</body>
<link>http://www.philstar.com/Article.aspx?articleId=213091&amp;publicationSubCategoryId=92</link>
</article>
<article>
<title>278% itinaas na singil ng Meralco</title>
<author>Malou Rongalerios-Escudero</author>
<date>
<month>July</month>
<day>09</day>
<year>2003</year>
</date>
<body>Umaabot sa 278 porsyento ang itinaas ng unbundling scheme&amp;quot; sa power rates ng Meralco kumpara sa dating billing system na kinabibilangan ng kontrobersyal na Power Purchased Adjustment (PPA) na sinisingil nito sa mga consumer. Ayon kay Asst. Minority Leader Gilbert Remulla, dapat imbestigahan ng Kongreso ang napakataas na dagdag na singil ng Meralco dahil umaabot ito sa P1,300 bawat kilowatt hour. Kumpara aniya sa dating PPA, ang power rates ay tumaas lamang ng mula 50-100 porsyento pero sa bagong sistema ay naging triple pa ang singil na ito. Dapat din aniyang tingnan kung napag-aralang mabuti ng Energy Regulatory Commission (ERC) ang naturang sistema ng unbundling rates bago ito inaprubahan. Ang alegasyon ng Kongresista ay ibinase nito sa kanyang sariling Meralco bill. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=213100&amp;publicationSubCategoryId=92</link>
</article>
<article>
<title>Auditors ng CoA aarmasan</title>
<author>Malou Rongalerios-Escudero</author>
<date>
<month>July</month>
<day>09</day>
<year>2003</year>
</date>
<body>Dahil sa dami ng death threats na natatanggap ng mga auditors ng Commission on Audit (CoA), hiniling ng mga ito na magdala na rin sila ng sandata. Iginiit ni Rodolfo Uy, ng General Sevices na siyang tagapamahala ng seguridad ng mga kawani ng CoA, kay CoA Chairman Guillermo Carague na dapat tulungan ang mga auditors na matutong humawak ng baril bilang depensa sa magtatangka sa kanilang buhay bunga na rin sa kritikal na trabaho ng mga ito matapos na makatuklas ng mga anomalya sa ibat ibang ahensya ng pamahalaan. Isa sa mga auditor ng CoA na pinaniniwalaang pinatay dahil sa isinagawa nitong auditing sa anomalya sa Tobacco excise tax ay si Augustin Chan, ng Ilocos Sur. Niliwanag ni Uy na ang kanyang mungkahi ay bahagyang kasagutan sa tanong ng publiko at media sa proteksyong ibinibigay ng CoA sa kanilang mga auditors. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=213102&amp;publicationSubCategoryId=92</link>
</article>
<article>
<title>RP magiging abortion capital</title>
<author>Malou Rongalerios-Escudero</author>
<date>
<month>July</month>
<day>10</day>
<year>2003</year>
</date>
<body>Malapit nang maging abortion capital ang Pilipinas sa buong Asya kung hindi kikilos ang pamahalaan sa patuloy na pagdami ng bilang nang ipinalalaglag na sanggol bawat araw. Ito ang ibinabala kahapon ni Ilocos Norte Rep. Imee Marcos matapos makuha ang ulat ng Commission on Population (PopCom) na umaabot sa 480,000 ang kabuuang bilang ng abortion bawat taon sa bansa. Sinabi ni Rep. Marcos na halos 1,000 ang bilang ng mga nagpapalaglag bawat araw at ito ay isang krimen na may katapat na parusa. Ayon sa datos ng PopCom, 16 sa bawat 100 buntis ay nauuwi sa pagpapalaglag ng kanilang dinadalang sanggol sa sinapupunan. Sa Philippine General Hospital (PGH) mismo, naitala ng PopCom na 200 buntis ang nagpapa-abort bawat buwan o anim bawat araw. &amp;quot;Maaaring madisgrasya sila kung magpapa-abort dahil nga sa mababang kalidad ng serbisyo, pasilidad at paggamot sa mga fly-by-night, instant abortion clinics na ito. Pero kahit delikado, tuloy pa rin ang mga nagpapa-abort,&amp;quot; ani Marcos. Ayon sa ulat, libu-libong abortion clinics ang nagkalat sa Metro Manila at higit na marami at malala ang problema nito sa buong bansa. Aniya, &amp;quot;open secret&amp;quot; na ang mga abortion clinics pero lumalabas na walang seryosong aksiyong ginagawa ang mga kinauukulan. Dapat aniyang magkaroon ng programa ang gobyerno upang mapigil ang pagtaas ng bilang ng abortion sa bansa upang hindi mataguriang abortion capital ng Asia ang Pilipinas. Idinagdag nito na dapat ding kumilos ang pulisya upang hulihin sa lalong madaling panahon ang mga gumagawa ng abortion at maipasara ang kanilang mga klinika. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=213176&amp;publicationSubCategoryId=92</link>
</article>
<article>
<title>Abogado ni Erap iko-contempt</title>
<author>Grace dela Cruz</author>
<date>
<month>July</month>
<day>10</day>
<year>2003</year>
</date>
<body>Binalaan ng Supreme Court ang isa sa mga abogado ni dating Pangulong Estrada na papatawan ito ng contempt of court sa oras na muli nitong pagpaliwanagin ang mga mahistrado ng SC hinggil sa legalidad ng Arroyo administration. Sa isang pahinang resolution na ipinalabas ng SC, sinabi nito na walang karapatan si Atty. Allan Paguia na pagpaliwanagin ang mga SC justices hinggil sa unang ipinalabas na desisyon nito kaugnay sa legalidad ng pagkapangulo ni Gloria Macapagal-Arroyo. Ipinaliwanag ng SC na lumalabag na si Paguia sa sinumpaan nitong katungkulan bilang isang abogado at maituturing na ring paglabag sa Judicial conduct ang pangangahas nitong pagpaliwanagin ang mga mahistrado ng SC. &amp;quot;The issue regarding the legality of Arroyo Administration is already 2 1/2 years passed and cant be re-open just for the letter submitted by Atty. Paguia,&amp;quot; ani pa ng SC resolution. Si Paguia ay una nang sumulat sa mga mahistrado ng SC, kung saan hiniling nito na ipaliwanag ng mga ito kung bakit naging legal ang pagkapangulo ni Presidente Arroyo. Binigyang-diin pa rin ng SC na dinidinig pa sa Sandiganbayan ang nasabing usapin kung kaya hindi dapat na pabuksan ito ni Atty. Paguia sa SC. Maituturing na &amp;quot;forum shopping&amp;quot; o paghahain sa ibat ibang korte ng isang usapin ang ginagawang pagsasampa ng motion o ano mang uri ng liham ni Paguia at ito ay labag sa batas, Bunga nito, ibinasura lamang ng SC ang kahilingan ni Paguia na buksan at pag-usapan muli ang legalidad ng kasalukuyang administrasyon. Binalaan din ng SC si Paguia na hindi ito mangingimi na patawan ng contempt of court kapag muli itong lumiham sa SC tulad din ng nilalaman sa naunang sulat nito. (Ulat ni Grace dela Cruz)</body>
<link>http://www.philstar.com/Article.aspx?articleId=213192&amp;publicationSubCategoryId=92</link>
</article>
<article>
<title>Buhay sa 'Pinas mas humirap</title>
<author>Lilia Tolentino</author>
<date>
<month>July</month>
<day>10</day>
<year>2003</year>
</date>
<body>Mas humirap ang buhay ngayon ng mga Pilipino, base sa ipinalabas na talaan ng United Nations alinsunod sa pamantayan sa kalidad ng pamumuhay na itinakda ng UN. Mula sa ika-77 puwesto, bumagsak sa ika-85 ang Pilipinas makalipas lamang ang isang taon. Sa kabila nito, sinabi ng Pangulo na puspusan namang nagtatrabaho ang gobyerno at positibo ito na matatamo ang pamantayan sa kalidad ng buhay base sa tatlong aspeto na itinakda ng UN: haba ng buhay ng mga tao sa larangan ng kalusugan; pagsulong ng edukasyong primarya, high school at kolehiyo sa larangan ng edukasyon at disenteng pamantayan ng buhay base sa gross domestic product. Ang survey ay kinabibilangan ng 175 mga bansa na pinangunahan ng Norway, pangalawa ang Iceland, Sweden, Australia, Netherlands, Belgium, US, Canada, Japan, Switzerland, Denmark, Ireland, Britain, Finland, Luxembourg, Austria, France, Germany, Spain at pang-20 ang New Zealand. Sa ASEAN countries, nanguna ang Singapore na nasa ika-28, pang-31 ang Brunei, ika-51 ang Malaysia at Thailand, pang-74. Ang China ay ika-104. (Ulat ni Lilia Tolentino)</body>
<link>http://www.philstar.com/Article.aspx?articleId=213193&amp;publicationSubCategoryId=92</link>
</article>
<article>
<title>Pagpili ng Lakas standard bearer maaantala kay GMA</title>
<author>Ely Saludar</author>
<date>
<month>July</month>
<day>10</day>
<year>2003</year>
</date>
<body>Hindi makakilos ang pamunan ng administration party Lakas-NUCD dahil sa pagpapakipot ni Pangulong Arroyo sa pagkandidato sa 2004 presidential elections. Ayon kay Presidential Adviser for Political Affairs Hernani Braganza, hindi naman naka-ukit sa bato o wala namang patakaran para sa petsa ang proseso sa pagpili ng kandidato ng partido. Dahil dito, malabong masunod ang taning ni dating Pangulong Ramos na dapat July 21 ay ilabas ang pinal na listahan ng standard bearer ng partido para sa 2004. Nilinaw ni Braganza na ang selection committee ng Lakas ay hindi lang naka-sentro sa presidential race dahil kasama dito ang vice presidential, senatorial at local positions. Nauna rito, inihayag ni Ramos na dapat ay maagang magdesisyon si Pangulong Arroyo kung kakandidato o hindi ito sa 2004 elections at ideklara na bago ang State of the Nation Address. (Ulat ni Ely Saludar)</body>
<link>http://www.philstar.com/Article.aspx?articleId=213205&amp;publicationSubCategoryId=92</link>
</article>
<article>
<title>Operasyon ng LRT 1 di na madidiskaril</title>
<author></author>
<date>
<month>July</month>
<day>10</day>
<year>2003</year>
</date>
<body>Tinitiyak ng Light Rail Transit Authority (LRTA) sa mga tumatangkilik ng LRT-1 na hinding-hindi ito madidiskaril sa operasyon at makakaasa sila ng mapayapa, maayos at mabilis na paglalakbay. Sa ginanap na Kapihan sa Manila Hotel, sinabi ni Atty. Zosimo Mendoza, LRTA corporate secretary at chief of staff, matagumpay nang pinamamahalaan ng mga Pilipinong inhinyero at manggagawa ang operasyon ng tren mula Monumento hanggang Baclaran sa halagang P10M bawat buwan, mas mababa sa sinisingil ng dayuhang korporasyon. Kasabay nito, ipinag-kibit balikat lamang ng mga opisyal ng LRTA ang mga umanoy bagong inilalabas na akusasyon laban sa ahensiya. Sinabi ni Mendoza na guni-guni lamang at produkto ng inggit ang mga umanoy bagong akusasyon laban kay LRTA Administrator Teodoro Cruz Jr. Aniya, malinaw na panggigipit lamang ang ginagawa ng kampo ni dating LRTA consultant Roberto Gualberto upang mapilitan ang LRTA na muling ibigay ang maintenance contract ng LRT-1 sa isang dayuhang korporasyon sa mataas na halagang P28 milyon bawat buwan. Nakatakdang isubasta ng LRTA sa anumang kuwalipikadong kumpanya ang maintenance contract sa halagang P18.5M. Una rito, naghain na ng kasong libelo sa korte si Cruz laban kay Gualberto.</body>
<link>http://www.philstar.com/Article.aspx?articleId=213206&amp;publicationSubCategoryId=92</link>
</article>
<article>
<title>NPA fronts lalansagin</title>
<author>Joy Cantos</author>
<date>
<month>July</month>
<day>10</day>
<year>2003</year>
</date>
<body>Uumpisahan na ng AFP ang &amp;quot;red witch hunting&amp;quot; laban sa mga bogus charitable at socio-civic organizations na ginagamit bilang front ng New Peoples Army (NPA) sa bansa. Ito ay kasunod ng mahigpit na direktiba ni Defense Secretary Angelo Reyes na seryoso sa kanyang kampanya na lansagin ang mga organisasyong ito na ginagamit umano ng komunistang grupo upang makahikayat ng mga menor-de edad sa ibat ibang panig ng bansa. Inihayag ni Reyes na pinoproseso na ang mga ebidensiya laban sa mga taong nasa likod nito upang kaagad na masampahan ng kaukulang kaso. Ayon sa mga intelligence reports, ginagamit ng NPA ang kanilang mga menor-de-edad na recruits sa kanilang mga operasyon tulad ng agaw-armas, politization drive, opensibang militar at iba pang karahasan. Binigyang diin pa ni Reyes na sisiguraduhin niyang hindi magtatagumpay ang mga grupong ito sa kanilang misyon. (Ulat ni Joy Cantos)</body>
<link>http://www.philstar.com/Article.aspx?articleId=213215&amp;publicationSubCategoryId=92</link>
</article>
<article>
<title>May-ari ng Valenzuela warehouse ipinatawag ng NFA</title>
<author>Angie dela Cruz</author>
<date>
<month>July</month>
<day>10</day>
<year>2003</year>
</date>
<body>Pinatawag na ng National Food Authority (NFA) ang may-ari ng sako-sakong bigas sa isang warehouse sa Valenzuela na ni-raid kamakailan. Sinabi ni Arthur Yap, administrador ng NFA na nasulatan na nila si Eleanor Rodriguez, ang may-ari ng warehouse, upang magpaliwanag sa re-bagging at transfer ng NFA rice na may daming 40,000 bags na natuklasan ni Pangulong Arroyo sa warehouse ni Ginang Rodriguez sa Punturin, Valenzuela. Isang masusing imbestigasyon na ang sinimulan ng NFA hinggil sa insidente. Pinaalala ng NFA na isang krimen ang re-bagging o re-sacking ng government rice at ang paglilikom ng malalaking halaga o hoarding ng bigas. Binalaan din ni Yap na hindi papayag ang NFA na gamitin ng mga negosyante ang &amp;quot;lean period&amp;quot; kung saan kaunti ang ani ng bigas, bilang oportunidad para ipitin ang supply upang tumaas ang presyo ng bigas. Nilinaw ng NFA administrator na sapat ang supply ng bigas lalo nat may parating na supply mula sa ibang bansa. Ang NFA ay may 660,900 metrikong toneladang bigas na nakaimbak at may 300,000 MT pa itong inaasahang darating ngayong buwan. Kasabay nito, inanyayahan ni Yap ang publiko na isumbong sa NFA ang abnormal o iregular na galaw sa supply o presyo ng bigas, sa pamamagitan ng programang &amp;quot;TEXT NFA.&amp;quot; I-type lamang ang keywords SUG para sa suhestiyon, QRY para isumbong ang mga iregularidad o pagkukulang sa supply ng bigas, CMP para sa iba pang puna o daing. Ang mga text message ay ipadala sa format: Keyword (space) name (space) address (space) message at i-send sa 0917-6210927. (Ulat ni Angie dela Cruz)</body>
<link>http://www.philstar.com/Article.aspx?articleId=213216&amp;publicationSubCategoryId=92</link>
</article>
<article>
<title>Gringo hihirit din sa pagka-pangulo</title>
<author>Rudy Andal</author>
<date>
<month>July</month>
<day>11</day>
<year>2003</year>
</date>
<body>Desidido si Senator Gregorio &amp;quot;Gringo&amp;quot; Honasan na ituloy ang plano niyang tumakbo bilang pangulo sa darating na 2004 elections kahit hindi ito mapiling standard bearer ng selection process ng United Opposition. Sa launching kahapon ng Gringo Honasan for President Movement na ginanap sa Westin Philippine Plaza, sinabi ni Honasan na isusumite niya ang kanyang sarili sa selection process at sakaling hindi siya mapili ay nakahanda pa rin siyang tumakbo bilang independent candidate. Tinanggap ni Honasan ang naging alok ng grupong H4 na sungkitin ang pinakamataas na posisyon ng bansa sa darating na 2004 elections. Bukod kay Honasan ay nagpakita na rin ng intensiyong tumakbong presidente sina Sen. Panfilo Lacson, action king Fernando Poe Jr. at dating Ambassador Danding Cojuangco. Sinabi ng convenor ng H4 na si Engr. Fred Vargas, kaya nila hinihimok si Honasan na tumakbo bilang presidente ay upang tuluyang maipatupad nito ang kanyang National Recovery Program (NRP). Wika ni Vargas, kung magiging bise presidente lamang si Honasan ay posibleng maging hilaw ang pagpapatupad ng NRP nito na para sa kagalingan ng taumbayan. Inindorso si Honasan ng ibat ibang non-governmental organizations upang tumakbo ito bilang presidente kaysa bise sa darating na 2004 elections.(Ulat ni Rudy Andal)</body>
<link>http://www.philstar.com/Article.aspx?articleId=213287&amp;publicationSubCategoryId=92</link>
</article>
<article>
<title>Isa pang Pinay sex slave nakatakas sa Malaysia</title>
<author>Malou Escudero</author>
<date>
<month>July</month>
<day>11</day>
<year>2003</year>
</date>
<body>Isa na namang Pinay na naging sex slave ang nakatakas sa Malaysia nitong Hulyo 2 at humiling na tulungan ng gobyerno ang marami pang Pilipinang ginagawang prostitutes sa nasabing bansa. Sa panayam, kay Lenny (hindi tunay na pangalan) sa programa ni Rene Sta. Cruz sa DZBB, sinabi nito na umalis siya ng bansa noong Disyembre 2002 at nagtungo sa Malaysia upang magtrabaho bilang saleslady o waitress. Pero pagdating ng Malaysia, ginawa siyang prostitute ng kanyang employer kasama ang iba pang Pinay na ibinebenta sa halagang US$300. Tatlong beses aniya sa isang araw kung siya ay ibenta sa mga lalaking naghahanap ng panandaliang aliw. Bagaman at malaki aniya ang kinikita ng kanilang employer, hindi naman sila pinapasahod kaya wala rin siyang naiuwing pera sa Pilipinas kahit mahigit na kalahating taon siyang naging sex slave sa Malaysia. Ayon pa sa biktima, isang customer ang naawa sa kanya at tinulungan siyang makatakas kaya nakabalik siya sa Pilipinas. Magugunitang hiniling na ni Ilocos Norte Rep. Imee Marcos sa kinauukulang ahensiya ng gobyerno na imbestigahan ang ginagawang paglalabas ng mga Pinay na karamihan ay idinadaan sa &amp;quot;backdoor&amp;quot; ng bansa. Matatandaan na isang source ang lumapit sa PSN upang ibunyag na ang mga anak ng Pinay na prostitutes na nabuntis ay ipinagbibili sa mga Malaysian couple na walang anak sa halagang 5,000 ringgit o P70,000. (Ulat ni Malou Escudero)</body>
<link>http://www.philstar.com/Article.aspx?articleId=213303&amp;publicationSubCategoryId=92</link>
</article>
<article>
<title>LTO hindi iiwan ni Lastimoso</title>
<author>Angie dela Cruz</author>
<date>
<month>July</month>
<day>11</day>
<year>2003</year>
</date>
<body>Hindi aabandonahin ni Land Transportation Office (LTO) Chief Roberto Lastimoso ang kanyang tanggapan sa kabila ng pagkakaroon ng Executive Order mula sa Malaca&amp;ntilde;ang dahil hindi pa umano inaaprubahan ni Pangulong Arroyo ang kanyang dalawang linggong hinihinging bakasyon. Sa ginanap na press conference kasama ng launching ng Computerized Drug Testing Center ng Professional and Innovative Systems Management (PRISM) at LTO TXT 2920 sa Quezon City, sinabi ni Lastimoso na kasalukuyang maganda naman ang kanilang relasyon ng Palasyo kaya dapat lamang umano na ituloy nito ang magagandang layunin na kanyang nasimulan mula ng maging hepe ng LTO. &amp;quot;Hanggat hindi tinatanggap ng Pangulo ang aking leave of abscence, hindi ko iiwan ang aking posisyon sa halip ay itutuloy ang pagseserbisyo sa publiko,&amp;quot; ani Lastimoso. Samantala, pormal ding nailunsad kahapon ang makabagong sistema ng PRISM sa pag-iisyu ng drug test result ng mga motoristang kukuha ng lisensiya. Hindi na magagawang makapanloko ng mga drivers na sasailalim sa drug test para palitan ang kanilang pagkatao o pagpapalit ng urine samples dahil may litrato na ng aplikante ang naturang drug test result, ang kauna-unahang computerized photograph para dito. Ayon kay Danny Ramos, pangulo ng PRISM, layunin nito na maiwasan ang &amp;quot;non appearance&amp;quot; ng mga aplikante na gustong mag-renew at kumuha ng kanilang lisensiya. Sa paraang ito ay kukunin ang buong pagkakakilanlan ng bawat aplikanteng sasailalim sa drug test ng mga drug testing center at dadalhin ang orihinal na kopya sa tanggapan ng LTO upang i-authenticate. Kahapon ay inilunsad din ang LTO TXT 2920, kung saan ay maaari nang magreklamo at magtanong ang mga aplikante sa tanggapan ng LTO sa pamamagitan ng text messages. Kailangan lamang i-type ang LTO &amp;gt;space&amp;gt; message at I-send sa 2920 (Ulat ni Angie dela Cruz)</body>
<link>http://www.philstar.com/Article.aspx?articleId=213304&amp;publicationSubCategoryId=92</link>
</article>
<article>
<title>One-on-one nina GMA at danding isinusulong</title>
<author>Malou Escudero</author>
<date>
<month>July</month>
<day>11</day>
<year>2003</year>
</date>
<body>Dapat nang magharap sina Pangulong Arroyo at Danding Cojuangco para magkaalaman kung sino sa kanila ang dapat tumakbong pangulo sa susunod na taon. Ito ang iginiit kahapon ni House Speaker Jose de Venecia sa layuning pag-usapan kung sino sa kanilang dalawa ang magiging standard bearer ng Nationalist Peoples Coalition (NPC) sa presidential election sa 2004. Nilinaw ni de Venecia, national co-chairman ng Lakas-CMD na hanggang sa kasalukuyan ay naghahanap pa rin ng standard bearer ang NPC at posibleng sa Agosto pa nila ihayag kung sino ang mapipili. Inamin din ng Speaker ang posibilidad na magkaroon ng breakaway group sa koalisyon sa sandaling ihayag na ang pinal na kandidato sa pagka-presidente. Ipinaliwanag ni de Venecia na bawat partido sa koalisyon ay may kanya-kanyang manok na napipisil para gawing standard bearer at siguradong aalis ang mga ito sa koalisyon kapag hindi napili ang kanilang kandidato. Pero nilinaw nito na malakas at matatag ang NPC at hindi ito magko-collapse kahit na may mga miyembro pang umalis sa grupo. Maliban kay Arroyo at Cojuangco, kasama sa posibleng pagpilian sina Senators Ramon Magsaysay Jr. at Juan Flavier, Raul Roco at Vice President Teofisto Guingona. (Ulat nina Malou Escudero)</body>
<link>http://www.philstar.com/Article.aspx?articleId=213314&amp;publicationSubCategoryId=92</link>
</article>
<article>
<title>FVR pinapatahimik ni Gloria</title>
<author>Ely Saludar</author>
<date>
<month>July</month>
<day>11</day>
<year>2003</year>
</date>
<body>Pinatitigil na ni Pangulong Arroyo si dating Pangulong Fidel Ramos at lahat ng lider ng partidong Lakas sa pagbibigay ng anumang mga pahayag tungkol sa isyu ng pagtakbo niya sa darating na eleksiyon. Inatasan ng Pangulo si Presidential Adviser on Political Affairs Nani Braganza na patahimikin ang lahat ng lider ng Lakas kabilang si Ramos. Ayon kay Braganza, nakausap na nito sina Presidential Adviser for Migrant Workers Heherson Alvarez at Presidential Liason for Political Affairs Joey Rufino. Ang dalawa ang pangunahing nagpahayag na maaaring tumakbo ang Pangulo sa 2004 presidential elections. Samantala si Ramos ay gustong magdesisyon ang Pangulo bago ang State of the Nation Address o SONA. Gayunman, hindi direktang masagot ni Braganza na hindi na kakandidato ang Pangulo at sa halip ay gusto nitong huwag nang pag-usapan ang isyu. Samantala, inamin ni Braganza na hindi maaaring pigilan si First Gentleman Mike Arroyo sa pagsasalita sa pagkandidato ng Pangulo dahil hindi naman ito miyembro ng Lakas-NUCD. (Ulat ni Ely Saludar)</body>
<link>http://www.philstar.com/Article.aspx?articleId=213316&amp;publicationSubCategoryId=92</link>
</article>
<article>
<title>Gringo vs Ping sa 2004</title>
<author>Rudy Andal</author>
<date>
<month>July</month>
<day>12</day>
<year>2003</year>
</date>
<body>Walang klasmeyt, klasmeyt pagdating sa pulitika !. Ito ang maaaring mapatunayan sa 2004 matapos magdeklara ng intensiyong kumandidato sa pagka-pangulo si Sen. Gregorio &amp;quot;Gringo&amp;quot; Honasan, isang PMAyer kung saan malamang na makabangga niya ang kanyang mistah (classmate) sa Philippine Military Academy na si Sen. Panfilo Lacson kasunod ng paglunsad ng Honasan for President Movement (H4) kamakalawa. Ayon kay H4 secretary general George Duldulao, malaki ang kanilang tiwala kay Honasan batay sa rekord nito bilang topnotcher at Class Baron ng PMA at ang makulay na military career nito, pati na ang mahalagang ambag ni Honasan sa EDSA People Power 1 bilang lider ng Reform the Armed Forces Movement (RAM). Nakatanggap si Honasan ng tatlong medalya dahil sa counter-insurgency operations, pakipaglaban sa mga economic saboteurs at drug traffickers. Bukod pa sa tatlong Gold Cross Medals dahil sa pakikipagbakbakan sa mga rebeldeng Muslim sa Lebak, Cotabato, Jolo at Zamboanga ay marami rin siyang natanggap na parangal ng militar dahil sa pagtaya ng buhay para sa bayan. Sinabi naman ng ilang Senate insiders na hindi rin matatawaran ang mga achievement ni Honasan sa Senado, kabilang na rito ang pag-akda ng Clean Air Act at ang pagpapalakas ng socialized housing program ng pamahalaan. Noong nakaraang taon ay pinarangalan si Honasan bilang &amp;quot;Most Outstanding Senator&amp;quot; ng isang grupo ng mamamahayag sa Metro Manila. Subalit nilinaw ni Honasan na wala siyang nakikitang banggaan sa hinaharap nila ni Lacson kundi nais lamang niya na magkaroon ng maraming pagpipilian ang oposisyon na standard bearer sa darating na 2004 presidential polls. Ipinahiwatig ng senador mula sa Bicol na mas mahalaga para sa kanya ang pag-adopt ng opposition party ng kanyang National Recovery Program (NRP) at kung hindi ay maaari siyang tumakbo bilang independent presidential candidate. Sa pinakahuling survey ng FYI Research and Consulting Group, nilampaso ni Honasan ang iba pang vice presidentiables sa regions IX, X, XI at XII. Maging sa masa o ang tinatawag na &amp;quot;Class E&amp;quot; ay nanguna si Honasan at pumangalawa lamang si Sen. Loren Legarda. (Ulat ni Rudy Andal)</body>
<link>http://www.philstar.com/Article.aspx?articleId=213412&amp;publicationSubCategoryId=92</link>
</article>
<article>
<title>P 1.1B babayaran ng RP kada araw</title>
<author>Malou Rongalerios-Escudero</author>
<date>
<month>July</month>
<day>12</day>
<year>2003</year>
</date>
<body>Mapupunta lamang sa pagbabayad ng utang ang malaking bahagi ng budget ng bansa sa susunod na taon dahil aabot na sa P1.1 bilyon kada araw ang babayarang utang ng gobyerno araw-araw. Ito ang naging babala kahapon ni Camarines Sur Rep. Rolando Andaya Jr., chairman ng House Committee on Appropriations, kaugnay sa nasa P2.9 trilyon na utang ng gobyerno. Sinabi ni Andaya na ang P223.23 bilyong alokasyon sa national budget ngayong taon ay nakalaan lamang para sa pambayad sa interes ng utang ng bansa. Ang komento ay ginawa nito kasabay nang ginawang deliberasyon ng gabinete kaugnay sa P1.3 trilyong budget para sa 2004 na binabaan ni Budget Secretary Emilia Boncodin sa P846 bilyon. Sinabi ni Andaya na 28% ng naturang budget ay mapupunta lamang sa pambayad utang, 33% naman para sa &amp;quot;personal services&amp;quot; at 31% naman sa operating expenses. Kung iko-compute, ani Andaya, 8 porsyento na lamang ang matitira para sa capital outlays o panggastos para sa bagong pagpapagawa ng kalsada at ospital. Muli namang iginiit ni Surigao del Norte Rep. Robert Ace Barbers na hindi realistiko ang imumungkahing budget ng Malaca&amp;ntilde;ang sa Kongreso para sa 2004. Hindi naman aniya nagtagumpay ang Bureau of Internal Revenue na makasingil ng malaking buwis at nananatili pa ring malaki ang budget deficit ng bansa. Lalo lang aniyang lolobo ang utang ng bansa kung hindi magtitipid ang gobyerno at hindi pagagandahin ang koleksiyon ng buwis. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=213419&amp;publicationSubCategoryId=92</link>
</article>
<article>
<title>Absentee voting larga na - SC</title>
<author>Grace dela Cruz</author>
<date>
<month>July</month>
<day>12</day>
<year>2003</year>
</date>
<body>Tuloy ang nakatakdang absentee voting sa mga imigranteng Pinoy, itoy matapos magpalabas ng desisyon ang Supreme Court (SC) kung saan sinabi ng Korte na walang lalabagin sa Saligang Batas sa pagpapatupad nito. Sa botong 9-4-1-1, ipinaliwanag ng SC sa 45-pahinang desisyon na may karapatang bumoto ang mga imigranteng Pinoy sa sandaling gumawa ang mga ito ng isang salaysay na nangangakong babalik ng bansa na siyang sinasaad ng Section 5 ng Republic Act No. 9189 o Absentee Voting Law. Ibinabasura din ng SC ang bahagi ng petition ni Election lawyer Atty. Romulo Macalintal na humihiling na ipahinto ang pagpapatupad ng AVL, dahil sa mga probisyon nito na labag sa Saligang Batas. Ipinaliwanag ng Korte Suprema na ang paggawa ng affidavit ng mga immigrant ay isang malinaw na patotoo na may intensiyon pa silang bumalik ng bansa at hindi pa nila iniiwan ang kanilang bansang pinanggalingan. Bukod dito, iginiit din ng Korte na may karapatan ang Comelec na magproklama ng mga nanalong kandidato para sa mga Senador at mga partylist representatives, samantalang ang Kongreso naman ay para sa proclamation ng mga nanalong presidente at bise presidente. (Ulat ni Grace dela Cruz)</body>
<link>http://www.philstar.com/Article.aspx?articleId=213426&amp;publicationSubCategoryId=92</link>
</article>
<article>
<title>Erap aasa na lang ang hustisya sa langit</title>
<author>Malou Escudero</author>
<date>
<month>July</month>
<day>12</day>
<year>2003</year>
</date>
<body>Idudulog na lamang sa langit ng abogado ni dating Pangulong Estrada ang hustisyang hindi maibigay ng korte sa lupa. Ayon kay Atty. Allan Paguia, ipagdarasal na lang nila sa &amp;quot;heavenly court&amp;quot; ang kahihinatnan ng mga kaso ng dating pangulo pati na rin ang kahilingan na pawalang-bisa ng Sandiganbayan Special Division ang pagiging presidente ni Gloria Arroyo. Sinabi pa ni Paguia na tatanggapin na lang nila kung hindi pagbigyan ng Sandiganbayan ang kanilang mosyon dahil &amp;quot;mayroong mas mataas na hukuman kaysa sa hukumang ito at ito ay ang hukuman ng Diyos.&amp;quot; Pero para kay Erap, kung wala talaga siyang makikitang katarungan sa korte ay sa taumbayan na lang siya papasaklolo. Idinagdag pa nito na babawi na lamang siya sakaling maluklok ang kanyang manok sa 2004. (Ulat ni Malou Escudero)</body>
<link>http://www.philstar.com/Article.aspx?articleId=213432&amp;publicationSubCategoryId=92</link>
</article>
<article>
<title>Same sex relationsship: Wala ngang buntisan mapanganib naman</title>
<author>Gemma Amargo</author>
<date>
<month>July</month>
<day>12</day>
<year>2003</year>
</date>
<body>Lumalabas na may advantage din ang pagkakaroon ng pakikipagrelasyon ng magkaparehong sex dahil hindi mabubuntis ang kababaihan, subalit malaki naman umano ang posibilidad na magkaroon sila ng Sexually Transmitted Disease (STD). Sa pag-aaral ni Dr. Corazon del Mundo ng University of the Philippines (UP) Population Institute bunsod sa isinagawang Youth Forum on Population Day, karamihan na umano sa mga kabataan ngayon ay nakikipagtalik na sa kanilang kaparehong kasarian o same sex. Lumalabas umano sa pag-aaral na 11 porsiyento ng 16.5 adolescent ay mayroong pre-marital experiences sa katulad nilang kasarian. Ayon pa kay Dr. del Mundo, base sa isinagawa nilang survey noong taong 1994, karamihan sa mga kabataan dito ay umamin na mayroon silang atraksyon sa kabaro nila at karamihan ay boy-to-boy relationship. Subalit sa taong ito lumalabas na hindi lamang umano atraksyon ng nangyayari sa halip ay nagkakaroon na ng pakikipagtalik ang mga ito sa kanilang mga kabaro. Samantala, base naman sa Commission on Population na maaari pa ring mapigilan ang mga kabataan sa ganitong klase ng pamumuhay kung mabibigyan ng tamang impormasyon at kakausapin ang mga ito. Nabatid pa na tumaas ng 1/5 ng Philippine Population ang adolescent mula sa edad na 15-24 ngayong taon na tinatayang umaabot na sa 82 million population. Mabilis umano ang pagtaas ng populasyon at maaari pang lumobo dahilan sa maagang pagpasok ng kabataan sa pre-marital sex na nauuwi sa pagbubuntis. (Ulat ni Gemma Amargo)</body>
<link>http://www.philstar.com/Article.aspx?articleId=213437&amp;publicationSubCategoryId=92</link>
</article>
<article>
<title>Plano ng CPP-NPA sa 2004 elections nabunyag</title>
<author>Angie Dela Cruz</author>
<date>
<month>July</month>
<day>13</day>
<year>2003</year>
</date>
<body>Inatasan ni Defense Secretary Angelo Reyes ang Armed Forces of the Philippines (AFP) na paigtingin pa ang anti-insurgency campaign sa buong bansa bunsod ng mga panibagong intelligence reports na plano ng komunistang grupo na pagkakitaan ang mga national at local candidates sa 2004 elections. Sinabi ni Reyes na base sa intelligence reports, kabilang sa mga plano ang pag-reactivate ng sarili nitong local organs sa mga barangays, preparasyon ng permit to campaign (PTC), koleksiyon ng PTC fees, solicitations, pagpapakilos sa maliliit na rebel units para sa mga terorismong aktibidad at pagsuporta sa mga front organizations ng NDF. Kaugnay nito, hinimok ni Reyes ang mga nagpaplanong kumandidato para sa national at local positions na huwag magpadala o magpasindak sa mga rebeldeng grupo tulad ng CPP-NPA. Idinagdag nito na ang plano ng CPP-NPA ay maaari pang magbago depende sa mga kaganapang pampolitika sa bansa, partikular sa huling bahagi ng kasalukuyang taon hanggang sa pagpasok ng 2004. Samantala, sinimulan na ng AFP ang pagre-redeploy sa mga tropa nito sa mga tinaguriang rebel-infested areas upang mahadlangan ang masamang plano ng komunistang grupo.(Ulat ni Angie Dela Cruz)</body>
<link>http://www.philstar.com/Article.aspx?articleId=213517&amp;publicationSubCategoryId=92</link>
</article>
<article>
<title>Desisyon sa coco levy walang bahid pultika</title>
<author>Malou Rongalerios-Escudero/Lilia Tolentino</author>
<date>
<month>July</month>
<day>13</day>
<year>2003</year>
</date>
<body>Ipinagtanggol kahapon ni Ombudsman Simeon Marcelo ang ipinalabas na desisyon ng Sandiganbayan First Division kamakalawa ng gabi na kumpiskahin pabor sa pamahalaan ang 72.2% share ng United Coconut Planters Bank (UCPB). Ayon kay Marcelo, walang bahid pulitika ang desisyon ng Sandiganbayan katulad ng iniisip ng marami dahil sa matunog na balita nang pagtakbo ni Cojuangco sa 2004 presidential elections. Hindi rin anya dapat magulat ang kampo ni Cojuangco dahil noon pa dapat nagpalabas ng desisyon ang Sandiganbayan kaugnay dito. Inihayag pa ni Marcelo na nahuli na nga ang First Division sa paglalatag ng desisyon dahil anim na buwan lamang ang ibinigay na palugit ng Supreme Court (SC) mula noong Disyembre 11, 2001 ng ideklara ng mataas na korte na pampublikong pondo ang coconut levy funds. Matatandaan na inatasan ng SC sa kanilang resolusyon noong Dis. 11, 2001 ang Sandiganbayan na kilalanin ang may-ari ng coconut levy funds na ginamit ni Cojuangco bilang kapital sa UCPB, San Miguel Corp., Pepsi Cola at iba pa. Ang coconut levy funds ay pinuwersang kinolekta noong panahon ng diktadurya sa mga magniniyog mula 1973 hanggang 1982 na nakalaan para sa kapakinabangan ng nasabing sektor. Pero naghihinala naman si Tarlac Rep. Gilberto Teodoro, pamangkin ni Cojuangco na posibleng konektado sa pulitika ang pagpapalabas ng desisyon. Kaugnay nito, sinimulan na ni Pangulong Arroyo ang pamamahagi sa mga magsasaka ng coco levy funds. Bibisita ang Pangulo sa Bisaya mula Hulyo 15-17 kabilang ang Bacolod na balwarte ni Cojuangco. (Ulat nina Malou Rongalerios-Escudero/Lilia Tolentino)</body>
<link>http://www.philstar.com/Article.aspx?articleId=213520&amp;publicationSubCategoryId=92</link>
</article>
<article>
<title>Pagpasa sa firearms bills itinutulak</title>
<author></author>
<date>
<month>July</month>
<day>13</day>
<year>2003</year>
</date>
<body>Naalarma si Senate President Franklin Drilon sa pagdami ng krimen na kinasasangkutan ng mga taong armado ng baril kung kaya kasama si Senator Aquilino Pimentel ay hiniling nila ang madaliang pag-aapruba ng panukalang batas na maglilimita sa pagdadala ng baril sa labas ng bahay. &amp;quot;The defense of the life, liberty and property of the public is principally for the state to provide,&amp;quot; wika ng dalawang senador na may-akda ng Senate Bill No.2480, na magbabawal sa pagdadala ng baril sa labas ng bahay, maliban sa mga miyembro ng militar at pulisya habang tumutupad sa kanilang tungkulin. Kung maisasabatas ay ipagbabawal rin ng panukala nina Drilon at Pimentel ang pag-eempleyo ng sinumang opisyal ng pamahalaan ng body guards kung ang mga itoy hindi regular na miyembro ng AFP o PNP. Pagkakulong ng anim hanggang 10 taon at multang P20,000 hanggang P100,000 ang parusa sa lalabag sa probisyon ng panukalang batas.</body>
<link>http://www.philstar.com/Article.aspx?articleId=213531&amp;publicationSubCategoryId=92</link>
</article>
<article>
<title>Pekeng titulo ng lupa kumakalat</title>
<author>Malou Escudero</author>
<date>
<month>July</month>
<day>13</day>
<year>2003</year>
</date>
<body>Nagbabala kahapon si Housing and Urban Development Coordinating Council (HUDCC) Secretary Michael Defensor kaugnay sa mga sindikatong nagpapakalat ng mga pekeng titulo ng lupa. Ang babala ay matapos isiwalat na may mga sindikatong nagbebenta ng lumang titulo ng lupa na inisyu pa ni King George II ng England noong 1762 na pawang nasa Metro Manila at Luzon. Ang naturang pekeng titulo ay batay sa ipinapalabas na representante nito sa Pilipinas may 241 taon na ang nakalilipas. Ang Maynila ay sumasailalim sa pamamahala ng Britanya noong 1762 hanggang 1764 ng magawang paatrasin ng kanilang 11 barko at 1,670 sundalo ang mga Spaniards sa Central Luzon. Ang naturang titulo ay ipinamahagi ni British governor general in Manila Dawsonne Drake sa mga Pilipinong loyal sa pag-okupa, pagbebenta o pagpapa-upa ng naturang mga lupain. Dalawang Pilipino, sina Don Esteban Tallano at Don Gregorio Madrigal Acop na kaapu-apuhan umano ng mga Pinoy na binigyan ng land grant ng Britanya ang siyang nagsasabing may-ari ng Luzon. Dinaya umano ni Tallano ang TCT no. T-498 na sumasakop sa may 312,242 ektarya ng lupa sa Quezon, Metro Manila, Rizal at Bulacan habang sinasakop naman ng TCT no. T-408 ni Acop ang 125,326 ektarya ng lupa sa kapareho ring lugar ng probinsiya. Ang naturang inilabas na TCT ay peke umano ayon naman sa Land Registration Authority. Pinagtawanan din ng naturang ahensiya ang pahayag ng dalawa na ang titulo ay ipinarehistro noong Enero 7, 1764 sa ilalim ng cadastral survey no. 475. Sinabi ni Defensor na hindi naman nakapagpatayo ng specialized lands office ang Britanya dito sa Pilipinas at ikalawa ang Cadastral Act ay naging epektibo 151 taon pagkatapos ng British Occupation noong 1913. (Ulat ni Malou Escudero)</body>
<link>http://www.philstar.com/Article.aspx?articleId=213534&amp;publicationSubCategoryId=92</link>
</article>
<article>
<title>Lalaki pinugutan sa relihiyon</title>
<author>Tony Sandoval</author>
<date>
<month>July</month>
<day>14</day>
<year>2003</year>
</date>
<body>Dahil sa mainitang pagtatalo sa relihiyon, isang lalaki ang tinagpas ang ulo ng kanyang kainuman kahapon sa Sitio Canumay, Brgy. Manguero, San Andres, Quezon. Ang biktimang kinilalang si Antonio Quimbo, 40-anyos, ay masugid umanong miyembro ng Catholic Charismatic Group na El Shaddai sa pamumuno ng evangelist na si Mike Velarde. Iginigiit umano ng suspek na mas tama ang kanyang relihiyon at binabara siya ng biktima sa pagtatanggol ng kanyang pananampalataya. Nairita diumano ang suspek na si Eugenio Cumilang, 32, kaya hinalibas ng ilang ulit ng jungle bolo si Quimbo hanggang sa mapugot ang ulo nito. Ayon sa report ni PO3 Paterno Arrabis, may hawak ng kaso, ng San Andres Police, dakong alas-11 ng umaga habang nag-iinuman ang biktima at suspek sa bahay ng isang Guillermo Damayo, nang magkaroon ng mainitang pagtatalo ang dalawa tungkol sa kani-kanilang relihiyon. Ayaw patalo ng biktima sa suspek na laging iginigiit na mas matatag ang kanilang relihiyon kaysa sa relihiyon ng una na El Shaddai. Dahil dito, nairita at napundi ang suspek. Bunga ng matinding kalasingan ay hindi na ito nakapagtimpi at kinuha nito ang jungle bolo na nakasabit sa dingding at walang habas na pinagtataga ang biktima. Mabilis na inireport sa himpilan ng pulisya ang insidente kaya nang magresponde ang mga pulis ay nadakip si Cumilang habang pinipigil si Damayo na kasama ng mga ito sa inuman para sa masusing imbestigasyon. (Ulat ni Tony Sandoval)</body>
<link>http://www.philstar.com/Article.aspx?articleId=213635&amp;publicationSubCategoryId=92</link>
</article>
<article>
<title>Dagdag benepisyo sa mga OFWs</title>
<author>Edwin Balasa</author>
<date>
<month>July</month>
<day>14</day>
<year>2003</year>
</date>
<body>Magkakaroon ng dagdag na benepisyo ang lahat ng Overseas Filipino Workers (OFWs) nang hindi mababawasan ang kanilang tinatanggap na suweldo. Ayon sa Dept. of Labor and Employment (DOLE), dadagdagan ng Overseas Welfare Administration (OWWA) ang kanilang kontribusyon sa mga insurance ng mga OFWs. Mula sa P87.50 ay gagawin ng P165 ang ibinabayad na Insurance Benefit Program Fund (IBPF) ng OWWA. Ang karagdagang benepisyo ay kasunod ng pag-apruba ng OWWA Board of Trustees sa Board Resolution No. 027, series of 2003 na naging epektibo noong Hulyo 1. Sa mga land based OFWs, ang death benefits ay magiging P100,000 na mula sa P70,000 kapag nasawi ang mga ito sa natural na dahilan samantalang itinaas naman sa P200,000 mula sa P120,000 ang benepisyo ng OFW na mamamatay sa aksidente. Para sa mga sea based workers, ang natural death benefits ay itinaas ng P100.000 mula sa dating P45,000. Kapag nasawi naman dahil sa aksidente, makakatanggap ng P200,000 ang pamilya ng manggagawa na mas malaki kung ikukumpara sa P70,000 na ibinibigay sa mga ito noon. Makakatanggap pa ng karagdagang P20,000 ang pamilya ng biktima para sa burial expenses o pagpapalibing nito. (Ulat ni Edwin Balasa)</body>
<link>http://www.philstar.com/Article.aspx?articleId=213649&amp;publicationSubCategoryId=92</link>
</article>
<article>
<title>Clearing operation ng MMDA, ibi-video</title>
<author>Lordeth Bonilla</author>
<date>
<month>July</month>
<day>14</day>
<year>2003</year>
</date>
<body>Upang masiguro na hindi lumalabag sa karapatang pantao ang mga tauhan ng Metro Manila Development Authority (MMDA), tututukan na ng monitoring camera ang kanilang isasagawang mga clearing operations. Ang nasabing hakbang ay iniutos ni MMDA Chairman Bayani Fernando kasunod ng mga reklamong nakarating sa kanyang tanggapan hinggil sa pang-aabuso ng kanyang mga tauhan sa paglabag ng mga ito sa karapatang pantao ng mga vendors sa tuwing magsasagawa ng clearing operation. Ayon kay Fernando, sa pamamagitan ng monitoring camera, malalaman nito kung lumabag sa karapatang pantao ang mga MMDA enforcers. Malalaman din aniya kung sino sa magkabilang grupo, MMDA o mga vendors ba ang nagsasabi ng katotohanan sakaling may mga paglilinis sa kalsada na nauuwi sa karahasan. Magugunita na kamakailan lamang ay isang vendor ang nasawi at ilang katao ang nasugatan matapos na magkabanggaan ang mga tauhan ng MMDA at mga galit na vendor nang magsagawa ng clearing operations sa tapat ng Redemptorist church sa Baclaran, Para&amp;ntilde;aque City. (Ulat ni Lordeth Bonilla)</body>
<link>http://www.philstar.com/Article.aspx?articleId=213651&amp;publicationSubCategoryId=92</link>
</article>
<article>
<title>Ex-solon tutuluyan sa Ombudsman</title>
<author>Malou Rongalerios</author>
<date>
<month>July</month>
<day>14</day>
<year>2003</year>
</date>
<body>Desidido si Director Raymundo Julio Olaguer ng Office of the Special Prosecutor na turuan ng leksiyon ang isang dating Kongresista na nahaharap sa siyam na kaso ng malversation of public funds. Tinutulan ni Olaguer ang inihaing mosyon sa Sandiganbayan ni dating Surigao del Sur Congressman Constantino Navarro na magkaroon ng reinvestigation sa kanyang kaso ang Office of the Ombudsman. Ayon kay Olaguer na humahawak ng kaso ni Navarro sa First Division, hindi totoo ang sinasabi ng huli na hindi siya binigyan ng pagkakataon na sagutin ang mga paratang laban sa kanya habang iniimbestigahan pa ito ng Ombudsman. Sa kanyang kahilingan para muling imbestigahan ang kaso, sinabi ni Navarro na hindi siya nakasagot sa isinagawang preliminary investigation ng Ombudsman for Mindanao dahil hindi siya sinabihan tungkol dito. Iginiit pa nito na may halong pulitika ang graft at malversation charges na inihain laban sa kanya. (Ulat ni Malou Rongalerios)</body>
<link>http://www.philstar.com/Article.aspx?articleId=213659&amp;publicationSubCategoryId=92</link>
</article>
<article>
<title>Kolorum na jeepney tutugisin</title>
<author>Ely Saludar</author>
<date>
<month>July</month>
<day>14</day>
<year>2003</year>
</date>
<body>Simula sa susunod na buwan, huhulihin na ng Land Transportation Office (LTO) ang lahat ng mga kolorum na pampasaherong jeepney na namamayagpag sa Metro Manila. Ang kampanyang ito laban sa mga kolorum na jeepney ay iniutos ni Pangulong Gloria Macapagal-Arroyo matapos ang tagumpay na rationalization program ng Dept. of Transportation and Communication (DOTC) sa mga pampasaherong bus na nagresulta upang bumaba ang bilang na nagbibiyahe mula sa 10,000 noong taong 2001 at ito ay umabot na lang ngayon sa 3,150 na bus. Iniulat na ang nagbibiyahe ngayon sa Kalakhang Maynila ay umaabot sa 65,000 na jeepneys subalit malaking bilang dito ay ilegal o kolorum. Sinabi ni DOTC Undersecretary Arturo Valdez na ang pag-aalis ng mga kolorum na jeepney ay sisimulan sa Taft Avenue at sa Espa&amp;ntilde;a sa Maynila. Bukod sa inaasahang gagaan ang daloy ng trapiko sa naturang hakbang ay mababawasan ang mga nagbubuga ng maitim na usok sa mga lansangan. (Ulat ni Ely Saludar)</body>
<link>http://www.philstar.com/Article.aspx?articleId=213663&amp;publicationSubCategoryId=92</link>
</article>
<article>
<title>LRT bomber, 2 pa pumuga</title>
<author>Joy Cantos,Ely Saludar at Grace dela Cruz</author>
<date>
<month>July</month>
<day>15</day>
<year>2003</year>
</date>
<body>Nakatakas kahapon ng madaling araw sa Camp Crame ang pangunahing suspek sa Rizal Day/LRT bombing na si Fathur Al-Ghozi, isang Indonesian terrorist, kasama ang dalawa pang bomb expert ng bandidong Abu Sayyaf Group (ASG) na sina Abdulmukim Edris at Merang Abante habang nasa detention cell ng PNP-Intelligence Group. Isang shoot-to-kill order na ang ipinalabas ng PNP laban sa tatlong pugante na pawang &amp;quot;highly dangerous.&amp;quot; Agad ring sinibak ni PNP Chief Gen. Hermogenes Ebdane si PNP-IG Director, P/Chief Supt. Jesus Verzosa. Pansamantalang ipinalit sa kanya si P/Sr. Supt. Romeo Ricardo. Base sa report, tumakas sa kanilang detention cell sa pagitan ng alas-3:30 ng madaling araw hanggang alas-5 ng umaga kahapon sina Al-Ghozi, Edris at Abante. Hinihinalang nagkaroon ng sabwatan sa pagitan ng ilang tauhan ng PNP at mga nakapugang terorista kaya nakatakas ang tatlo. Pilit pa umanong itinago ang pangyayari sa publiko para pagtakpan ang kapalpakan ng PNP, gayung nakatakas ang mga ito kahapon ng madaling araw at isinapubliko lang bandang alas-4 ng hapon. Si Al-Ghozi na nahaharap sa kasong multiple murder ay nadakip nitong Pebrero 2003 sa isinagawang raid sa Muslim compound sa Quiapo, Manila. Siya umano ang nagsuplay ng bomba sa LRT bombing habang ang kasama nitong si Saifullah Yunos, alyas Commander Muklis, isang bomb expert ng MILF, ang umanoy nagplano ng pambobomba. Si Yunos ay kasalukuyang nakakulong. Si Edris naman na isang top ASG bomber na sinanay ng Al-Qaeda ay nabitag sa isinagawang operasyon nitong nakalipas na Nobyembre 12, 2002 sa Magallanes Interchange sa Pasay City habang patungo umano sa US Embassy upang doon magsagawa ng pananabotahe. Samantala si Abante na isa ring bomb expert ng ASG ay nadakip dahil sa pagkakasangkot sa kidnapping ng Amerikanong si Jeffrey Schilling. Ayon kay Sen. Rodolfo Biazon, ang pagkakatakas ng tatlong terorista ay isang sampal sa administrasyong Arroyo kaya dapat magpaliwanag sina Ebdane at DILG Secretary Joey Lina. Malaking kahihiyan anya ang nagyari dahil nataon pa sa ikatlong araw na pagbisita ni Australian Prime Minister John Howard. Ang Australia ay isa sa mahigpit na ka-tandem ng Estados Unidos at Pilipinas sa pandaigdigang kampanya laban sa terorismo. Sa galit ng Pangulo ay agad nitong pinasibak ang lahat ng inatasang magbantay sa mga terorista at pinasampahan ng kasong gross negligence, dereliction of duty at infidelity in the custody of detainees. Inutos din ng Pangulo ang general alarm upang hindi makalayo ang mga puganteng terorista na pinaniniwalang nasa Metro Manila pa. Nagpalabas din ng direktiba ang Pangulo sa DILG, Defense at Immigration at airports na makipag-ugnayan agad sa kanilang mga counterpart sa Indonesia para sa mabilis na pagkakaaresto muli kay Al-Ghozi at sa dalawa pa. Lahat ng duty personnel sa Camp Crame mula alas-8 ng gabi hanggang Linggo ng alas-8 ng umaga kahapon ay binawalan munang lumabas ng kampo habang isinasailalim sa masusing imbestigasyon ang kaduda-dudang pagkakatakas ng tatlong terorista sa mahigpit na pagbabantay ng PNP-IG. Magugunita na nitong nakalipas na taon ay nakatakas rin sa kustodya ng kanyang mga bantay sa Crame si Faizal Marohombsar, lider ng kilabot na Pentagon Gang. Si Faizal ay napaslang sa shootout sa pinagsanib na elemento ng pulisya at militar sa Cavite noong Marso 25, 2002. Samantala, nakapuga rin sa detention cell ng PDEA ang pinaghihinalaang bigtime drug trafficker na si Henry Tan nitong unang bahagi ng taon.(Ulat nina Joy Cantos,Ely Saludar at Grace dela Cruz)</body>
<link>http://www.philstar.com/Article.aspx?articleId=213756&amp;publicationSubCategoryId=92</link>
</article>
<article>
<title>OFWs at Bangladehis nagrambol sa Libya</title>
<author>Grace dela Cruz/Ellen Fernando</author>
<date>
<month>July</month>
<day>15</day>
<year>2003</year>
</date>
<body>Labing-limang overseas Filipino workers (OFWs) ang nasugatan sa naganap na rambulan sa pagitan ng mga grupo ng una at ng mga kasamahan nitong Bangladeshi dahil lamang sa panonood ng television sa Wafa, Libya. Sa ulat na nakarating sa Labor Department, naganap ang rambol dakong alas-2 ng madaling araw noong nakaraang Biyernes sa plantang Daewoo-Ajibi na pinagtatrabahuhan ng mga ito. Nanonood umano ng TV ang dalawang grupo ng biglang patayin ng isang Bangladeshi ang TV ng wala man lamang pasabi. Nagalit ang mga Pinoy sa ginawa umanong pambabastos ng una at agad itong kinompronta. Ilang sandali pa ay humantong na sa pagbabatuhan ng naglalakihang bato ang nasabing pagtatalo kung saan tatlong Pinoy at apat na Bangladeshi ang nasugatan maliban pa sa kanilang camp boss na malubhang nasugatan ng pumagitna ito para tangkaing awatin ang mga ito. Samantala, alas-8:30 ng gabi ng muli na namang nagtagpo ang landas ng dalawang grupo ng may kumalat na balitang isang Bangladeshi ang kinidnap ng mga Filipino, kung kaya sinugod ng mga Bangladeshi ang tinitirhan ng mga Pinoy dala ang mga tubo at kahoy. Dito ay tinatayang umaabot sa 12 Pinoy ang nasaktan sa naturang insidente bago pa man dumating ang mga guwardiya upang pigilan ang rambulan. Kahapon ay nanawagan na sa RP Embassy sa Libya ang may 550 OFWs na nagtatrabaho sa Daewoo-Ajibi na bigyan sila ng sasakyan para makalikas patungong Tripoi, Libya sa pangambang gumanti ang mga Bangladeshi. Ipinag-utos naman ni Labor Secretary Patricia Sto. Tomas ang paghihiwalay ng tirahan ng may dalawang kilometrong layo ng mga OFW at mga Bangladeshi upang matiyak na hindi na mauulit pa ang riot at matiyak na rin ang seguridad ng mga Pinoy na nagtatrabaho din sa nabanggit na plantasyon. (Ulat nina Grace dela Cruz/Ellen Fernando)</body>
<link>http://www.philstar.com/Article.aspx?articleId=213763&amp;publicationSubCategoryId=92</link>
</article>
<article>
<title>Australian PM dapat patikimin ng pinya at saging</title>
<author>Malou Escudero</author>
<date>
<month>July</month>
<day>15</day>
<year>2003</year>
</date>
<body>Iginiit kahapon ni Minority Leader Carlos Padilla kay Pangulong Arroyo na pakainin ng saging at pinya ang bumibisitang Australian Prime Minister na si John Howard upang malaman nito na hindi dapat ibina-ban sa Australia ang dalawang masarap na prutas ng Pilipinas. Ayon kay Padilla, panahon na para muling i-review ang Canberras trade policy dahil talo dito ang Pilipinas. Ginagawa anyang tambakan ng agricultural products ng Australia ang Pilipinas katulad ng gatas, gulay, baka, beef steak, bottled juices, oranges at apples, pero hindi naman binibili ng nasabing bansa ang mga agricultural goods ng Pilipinas. Idinagdag nito na sa nakalipas na 10 taon ay hindi nakakapasok ang saging at pinya ng Pilipinas sa Australia. Dapat din anyang igiit ng Pangulo kay Howard ang market entry ng pinya at saging na mula sa Pilipinas dahil tinatanggap naman ito sa mga bansang istrikto sa safety at quarantine standards. Malaking tulong umano ang magagawa ng Howard administration sa Pilipinas kung itatama nito ang malawak na trade imbalance at papasukin sa kanilang bansa ang mga produkto ng Pilipinas na maituturing na ring world class. (Ulat ni Malou Escudero)</body>
<link>http://www.philstar.com/Article.aspx?articleId=213769&amp;publicationSubCategoryId=92</link>
</article>
<article>
<title>Coco levy, sa gobyerno mapupunta</title>
<author>Malou Escudero</author>
<date>
<month>July</month>
<day>15</day>
<year>2003</year>
</date>
<body>Walang dapat ipagdiwang ang mga magsasaka sa ipinalabas na desisyon ng Sandiganbayan kaugnay sa coco levy funds dahil hindi naman ito direktang mapupunta sa kanila matapos ideklarang public funds ang pondo. Ayon kay Negros Oriental Rep. Jacinto Paras, hindi mahahawakan ng mga magsasaka ang coco levy funds dahil idineklara na itong pondo ng gobyerno at automatic na mapupunta ito sa national treasury. Dahil papasok sa national treasury, dadaan sa Kongreso ang pagpapalabas ng pondo. Base aniya sa desisyon ng Sandiganbayan, hindi automatic na beneficiaries ang mga magsasaka na itinuturing na bahagi ng private sectors. Sinabi ni Paras na maaaring gamitin muna ng gobyerno sa mas mahalagang bagay ang pondo katulad ng lumalaking budget deficit ng bansa kaysa sa direktang ibigay sa mga magsasaka. (Ulat ni Malou Escudero)</body>
<link>http://www.philstar.com/Article.aspx?articleId=213775&amp;publicationSubCategoryId=92</link>
</article>
<article>
<title>13 PNP generals naka-floating</title>
<author>Joy Cantos</author>
<date>
<month>July</month>
<day>15</day>
<year>2003</year>
</date>
<body>Labing-tatlong heneral ng PNP na pawang nasa aktibong serbisyo ang nasa floating status o walang mga assignment. Sinabi ni PNP-Deputy Directorate for Operations, P/Deputy Director General Virtus Gil na ang nasabing mga heneral ay kinabibilangan nina police directors Reynaldo Acop, Lucas Managuelod at Victor Batac; P/Chief Supts. Romeo Maganto, Rodolfo Caisip, Dominador Domingo, Manuel Cabigon, Julius Garcia, Ruben Cabagnot, Reynor Gonzales, Enrique Atanacio, Jilhani Nani at Cesar Pagtakhan. Si Caisip ay pansamantala munang ipinahiram sa PDEA, samantala si Maganto na nakatalaga bilang hepe ng Task Force Cervantes ay ikinokonsidera ring nasa floating status. (Ulat ni Joy Cantos)</body>
<link>http://www.philstar.com/Article.aspx?articleId=213780&amp;publicationSubCategoryId=92</link>
</article>
<article>
<title>P8-M sa ulo ng 3 nakatakas na bombers</title>
<author>Doris Franche,Joy Cantos,Lilia Tolentino,Rudy Andal at Malou Escudero</author>
<date>
<month>July</month>
<day>16</day>
<year>2003</year>
</date>
<body>Nagpalabas na kahapon ng P8 milyong reward ang Department of Interior and Local Government (DILG) at Philippine National Police (PNP) alinsunod sa direktiba ni Pangulong Arroyo, para sa sinumang makapagbibigay ng impormasyon kapalit ng ikadarakip, buhay man o patay, ni self-confessed Indonesian terrorist Fathur Roman Al-Ghozi at dalawa pang bomb expert ng Abu Sayyaf matapos silang misteryosong makatakas sa kanilang detention cell kamakalawa sa PNP-Intelligence Group sa Camp Crame. Sinabi ni PNP chief, P/Director Gen. Hermogenes Ebdane na P5 milyon ang nakapatong sa ulo ni Al-Ghozi, P2 milyong pabuya naman ang kay Abdulmukin Edris at P1 milyon kay Merang Abante. Naglatag na ng hotline ang DILG para dito at nakapaskil na rin ang larawan ng tatlo sa lahat ng airports at seaports. Hindi rin anya ligtas dito pati babae dahil maaaring magpanggap ang mga ito. Kasabay nito, dalawa pang mataas na opisyal ng PNP-IG ang sinibak ni Ebdane dahil sa pagkakatakas ng tatlong terorista. Itoy sina P/Supt. Fritz Galban, hepe ng Foreign Intelligence Liason Office at P/Supt. Carlito Natanawan, hepe ng PNP-IG Headquarters Support Service. Nauna nang sinibak si PNP-IG director, P/Chief Supt. Jesus Verzosa at mga bantay nitong sina SPO3 Ruperto Principe (Sgt. of the Guard), P/Insp. James Dime, officer-on-duty at PO1 Ronald Palmares, jailguard. Sa pangunang imbestigasyon ng PNP, inihayag ni Ebdane na sadyang pinatakas ng mga nabayarang pulis ang tatlong terorista. Lumalabas sa imbestigasyon na mga tao nila mismo sa loob ang naghudas. Wala anyang kahirap-hirap na nakalabas ng selda ang tatlong terorista at hindi rin agad nahalata ang pagkawala nila dahil hindi nag-head count sa mga preso na isinasagawa kada oras. Lumilitaw na wala nang ginawang head count sa mga ito matapos ang head count noong alas-9 ng gabi. Pagkalabas ng selda ay tumuloy ang tatlo sa compound at saka nag-ober da bakod. Posible ring may sariling susi sina Al-Ghozi kapalit ng malaking halaga na ibinigay ng mga ito sa mga naka-duty na jailguard upang maisagawa ng mga terorista ang pagtakas nila bandang alas-10 ng gabi noong Hulyo 13 hanggang alas-5 ng umaga ng Lunes. Iniutos na ni Pangulong Arroyo ang paglalagay ng espesyal na selda para sa mga prominenteng preso. Nabatid na ang maximum security prison ni Al-Ghozi ay lubhang mahigpit dahil kailangan pa itong dumaan sa apat na secured gate na hindi maaaring buksan sa loob. Bagamat aminado si Lina na hindi ordinaryong mga kriminal ang tatlo, hindi na rin naman siya nababahala sa posibilidad na paghahasik ng kaguluhan ng mga ito habang nagtatago. Aniya, walang sapat na kakayahan ang tatlo sa ngayon dahil may mga kontak sila sa mga taong posibleng pagtaguan nila o puntahan.(Ulat nina Doris Franche,Joy Cantos,Lilia Tolentino,Rudy Andal at Malou Escudero)</body>
<link>http://www.philstar.com/Article.aspx?articleId=213864&amp;publicationSubCategoryId=92</link>
</article>
<article>
<title>Lina at Ebdane pinasisibak</title>
<author></author>
<date>
<month>July</month>
<day>16</day>
<year>2003</year>
</date>
<body>Nagkaisa kahapon ang mga mambabatas sa kanilang panawagan na sibakin sa kanilang tungkulin sina PNP Chief, Gen. Hermogenes Ebdane at DILG Sec. Joey Lina kaugnay sa pagkakatakas ni self-confessed Indonesian terrorist Fathur Roman Al-Ghozi at dalawa pang bomb expert ng Abu Sayyaf. Ayon kay Minority Floor Leader Carlos Padilla, isang isyu ng command responsibility at &amp;quot;breach of security&amp;quot; ang naganap na pagkakapuga ng tatlo kaya dapat lamang sibakin sina Ebdane at Lina. Hindi aniya dapat isisi lamang sa &amp;quot;maliliit o small fry&amp;quot; na pulis ang pagkakatakas ng tatlo at kung may dapat mang managot sa insidente, itoy walang iba kundi si Ebdane at Lina, na may kontrol sa PNP bilang hepe ng DILG. Nanawagan kahapon si Sen. Ramon Magsaysay Jr. kay Ebdane na magbitiw na lamang ito sa kanyang tungkulin kapag nabigo itong muling maaresto sa loob ng 72-oras si Al-Ghozi na bomb expert ng Jemaah Islamiyah at dalawa pa. Bunga nito, isinuhestiyon ni Negros Occidental Rep. Apolinario Lozada kay Pangulong Arroyo na magsagawa ng top-to-bottom reorganization sa PNP at ibigay sa mas kuwalipikadong pulis ang posisyon.</body>
<link>http://www.philstar.com/Article.aspx?articleId=213880&amp;publicationSubCategoryId=92</link>
</article>
<article>
<title>I will not resign! - Ebdane</title>
<author></author>
<date>
<month>July</month>
<day>16</day>
<year>2003</year>
</date>
<body>Ito ang naging reaksiyon kahapon ni Ebdane kaugnay sa patutsada ng ilang mambabatas na magbitiw na ito sa puwesto dahil sa kapalpakan sa pagkakatakas nina Al-Ghozi. Sinabi ni Ebdane na walang dahilan para magbitiw siya sa puwesto dahil ginagampanan naman niya ang kanyang tungkulin at hindi siya nagpapabaya. Gayunman, humingi ng paumanhin si Ebdane sa publiko sa pangyayari na nagdulot ng kahihiyan sa administrasyong Arroyo. Inamin ni Ebdane na hindi makakatakas ang tatlo kung walang naganap na suhulan. Lahat anya ng sangkot sa naganap na pagpuga ay siyang tutuklasin sa isinasagawang imbestigasyon sa isyu.</body>
<link>http://www.philstar.com/Article.aspx?articleId=213881&amp;publicationSubCategoryId=92</link>
</article>
<article>
<title>Batas vs jailgurad na natakasan ng preso minamadali</title>
<author></author>
<date>
<month>July</month>
<day>16</day>
<year>2003</year>
</date>
<body>Iginiit ni Surigao del Norte Rep. Ace Barbers na ipasa kaagad ng Kongreso ang kanyang inihaing panukalang batas kaugnay sa pagpataw ng parusa sa jail guards na natakasan ng preso. Sa ilalim ng HB 5443 at 5444, hindi lamang ang nakatakas na preso ang madaragdagan ng parusa kundi maging ang jail guards na napatunayang nagpabaya o nakipag-sabwatan dito para makatakas. Mula sa dagdag na parusang 12 taong pagkabilanggo sa mga tumakas na preso, ang sinumang public officers na makipagsabwatan para makatakas ito ay makukulong ng 6-9 taon ng walang pardon o parole.</body>
<link>http://www.philstar.com/Article.aspx?articleId=213893&amp;publicationSubCategoryId=92</link>
</article>
<article>
<title>Firing squad sa nagpatakas kay Al- Ghozi - KAISMA</title>
<author></author>
<date>
<month>July</month>
<day>16</day>
<year>2003</year>
</date>
<body>Nanawagan kahapon ang multisectoral group Kapatirang Isip Malaya (KAISMA) na dapat iharap sa firing squad ang mga napatunayang sangkot sa pagtakas ng Indonesian terrorist na si Fathur Rohman Al-Ghozi at dalawang kakutsabang miyembro ng Abu Sayyaf na parehong responsable sa Dec. 30, 2000 bombings sa Metro Manila. Ayon kay KAISMA spokesman Isagani Diwanag, malaki ang posibilidad na &amp;quot;inside job&amp;quot; ang pagtakas ni Al-Ghozi na kasapi ng Jemaah Islamiyah regional terrorist group at ng dalawang miyembro ng Abu Sayyaf na sina Abdulmukin Ong Edris at Omar Opik Lasal alyas Merang Abante. Inihayag ng KAISMA na imposibleng makatakas sa maximum detention ng Camp Crame ang mga umaming terorista kung walang kasabwat sa loob ng naturang kampo, at kung walang kapalit na malaking halaga. &amp;quot;Tulad ng mga big-time drug pushers at corrupt government officials, dapat ay iharap sa firing squad ang sinumang may kinalaman sa pagtakas ng tatlong teroristang kumitil ng maraming inosenteng buhay,&amp;quot; pahayag ng KAISMA. Sinuportahan ng KAISMA ang &amp;quot;shoot-on-sight order&amp;quot; ni PNP chief Director General Hermogenes Abdane Jr. laban sa mga nakawalang terorista, kasabay ng panawagan sa mamamayan na maging mahinahon at makipagtulungan sa mga awtoridad. Binigyang-diin ng KAISMA na kailangang magpamalas ng political will ang gobyerno sa pagsugpo ng katiwalian sa lahat ng sangay nito upang manumbalik ang tiwala ng taongbayan.</body>
<link>http://www.philstar.com/Article.aspx?articleId=213894&amp;publicationSubCategoryId=92</link>
</article>
<article>
<title>$680-M Marcos money isinuko na sa gobyerno</title>
<author>Grace dela Cruz/Ely Saludar</author>
<date>
<month>July</month>
<day>16</day>
<year>2003</year>
</date>
<body>Muling nadagdagan ng $680 milyon ang kaban ng yaman ng Pilipinas makaraang magpalabas ng desisyon ang Supreme Court (SC) na pumapanig na kumpiskahin ang umanoy ill-gotten wealth ng pamilya Marcos na nasa Escrow account ng Philippine National Bank (PNB). Batay sa ipinalabas na 100-pahinang unanimous decision ng SC en banc, iginiit ng mga mahistrado na dapat lamang mapunta sa gobyerno ang nasabing halaga at hindi sa mga Marcoses. Ang nabanggit na halaga ay pawang nakadeposito sa Swiss bank sa ilalim ng pangalan ng limang foundation na napatunayang pag-aari naman ng mga Marcoses. Natuwa naman ang Malaca&amp;ntilde;ang sa desisyon ng Korte Suprema sa pagbibigay ng go-signal upang magamit na ang Marcos money. Ang desisyon ay isa sa maituturing na tagumpay para sa hinahangad na hustisya. Ayon sa Palasyo, tinatayang milyong magsasaka na walang sariling lupain ang maaaring makinabang sa desisyong ito ng Korte. Ito ay sa dahilang nakasaad sa batas na ang anumang nakaw na yaman na mababawi sa mga Marcos ay kailangang gamitin sa Comprehensive Agarian Reform Program. Mapupunta sa National Treasury ang nabanggit na halaga at kinakailangan pa ng appropriation mula sa Kongreso upang magamit ito. (Ulat nina Grace dela Cruz/Ely Saludar)</body>
<link>http://www.philstar.com/Article.aspx?articleId=213904&amp;publicationSubCategoryId=92</link>
</article>
<article>
<title>Pulitikong mangangampanya sa teritoryo ng NPA bibigyan ng security escorts</title>
<author>Joy Cantos</author>
<date>
<month>July</month>
<day>16</day>
<year>2003</year>
</date>
<body>Nakahanda ang PNP na bigyan ng security escorts ang mga pulitikong nagbabalak mangampanya sa mga balwarteng teritoryo ng mga rebeldeng New Peoples Army (NPA) sa bansa kaugnay ng nalalapit na 2004 national elections. Ayon kay PNP Directorate for Operations, P/Deputy Director Gen. Virtus Gil, kung may nararamdamang pagbabanta sa kanilang buhay ang mga pulitiko na kinikikilan ng permit to campaign fees (PTC) ng NPA ay maaaring dumulog ang mga ito sa pulisya. Aniya, ang kailangan lamang ay mag-request muna ang mga pulitiko na hindi magbabayad ng campaign fees, subalit nilinaw ni Gil na ang dami ng mga security escorts na ibibigay sa mga ito ay depende sa bigat ng mga pagbabanta sa kanilang buhay. (Ulat ni Joy Cantos)</body>
<link>http://www.philstar.com/Article.aspx?articleId=213905&amp;publicationSubCategoryId=92</link>
</article>
<article>
<title>US naduwag sa eskapo ni Al-Ghozi</title>
<author>Ely Saludar</author>
<date>
<month>July</month>
<day>17</day>
<year>2003</year>
</date>
<body>Naduwag ang pamahalaang Estados Unidos sa nakatakdang pagbisita ni US President George W. Bush sa Pilipinas dahil sa naganap na pagtakas ni Indonesian terrorist Fathur Rohman Al-Ghozi at dalawa pang kasamahan nito sa detention cell ng PNP-Intelligence Group. Ito ay matapos na irekomenda ni US National Security Adviser Condoleeza Rice sa Washington na huwag nang ituloy pa ang state visit ni US Pres. Bush sa bansa kaugnay sa usaping pangseguridad. Sinabi ni Rice na hindi tiyak ang kaligtasan sa Pilipinas ng kanilang Punong Ehekutibo. Matapos na madismaya sa naganap na pagpuga ng tatlong terorista, may hinala ang Estados Unidos na nakipagsabwatan ang mga pugante sa ilang tiwaling opisyal ng Philippine National Police upang maisakatuparan ang planong pagtakas. Kaugnay nito, agad namang pinakilos ng Malaca&amp;ntilde;ang si Foreign Affairs Secretary Blas Ople upang sagutin ang mga naging pahayag ni Rice laban sa Pilipinas. Umalma ang Malaca&amp;ntilde;ang sa naging pahayag ni Rice na kanselahin na lamang ang takdang pagbisita ni US Pres. Bush dahil sa hindi ligtas ang bansa. Sinabi ni Presidential spokesman Ignacio Bunye na maituturing na undiplomatic ang naging pahayag ni Rice at mariin itong tinututulan ng Malaca&amp;ntilde;ang. (Ulat ni Ely Saludar)</body>
<link>http://www.philstar.com/Article.aspx?articleId=213986&amp;publicationSubCategoryId=92</link>
</article>
<article>
<title>Al-Ghozi dakpin ng buhay - GMA</title>
<author>Ely Saludar</author>
<date>
<month>July</month>
<day>17</day>
<year>2003</year>
</date>
<body>Taliwas sa shoot-to-kill order ni Philippine National Police chief Dir. Gen. Hermogenes Ebdane, iniutos kahapon ni Pangulong Gloria Macapagal Arroyo na dakpin ng buhay ang tumakas na Indonesian terrorist na si Fathur Rohman Al-Ghozi at dalawa pang bomb expert ng Abu Sayyaf. Nais ng Malaca&amp;ntilde;ang na mahuli ng buhay si Al-Ghozi upang makakuha ng sapat na impormasyon sa naganap na pagtakas ng grupo ni Al-Ghozi. Iniutos na rin ng Pangulo ang pagbuo ng fact finding commission na binubuo ng limang katao na siyang magsasagawa ng pagsisiyasat sa pagtakas ni Al-Ghozi sa loob ng isang buwan. Matapos ang isasagawang imbestigasyon, pinagsusumite ng Pangulo ang fact finding commission ng komprehensibong rekomendasyon sa nasabing insidente. Kasabay nito, hiniling ng Pangulo sa Kongreso na bigatan ang pagpapataw ng parusa sa sinumang custodians na matatakasan ng terrorist suspects. Ayon sa Pangulo, maaaring isama na ang pataw na parusa sa anti-terrorism bill na nakabinbin ngayon sa Kongreso. Nais ng Pangulo na ipataw din sa mga custodians ang kasingbigat na parusa sa terroist suspects. Kaugnay nito, inupakan rin ng Malaca&amp;ntilde;ang si administration Senator Manuel Villar matapos na ihayag nito na posibleng ipina-arbor ng Pilipinas sa Indonesia si Al-Ghozi kaya ito ay nakatakas. Ayon kay Presidential spokesman Ignacio Bunye, walang katotohanan ang pahayag ng Senador at wala ring kahilingan ang Indonesia upang arborin si Al-Ghozi. (Ulat ni Ely Saludar)</body>
<link>http://www.philstar.com/Article.aspx?articleId=214002&amp;publicationSubCategoryId=92</link>
</article>
<article>
<title>2 opisyal, 3 pa kinasuhan sa eskapo ni Al-Ghozi</title>
<author></author>
<date>
<month>July</month>
<day>17</day>
<year>2003</year>
</date>
<body>Sinampahan na kahapon ng kasong kriminal ng Philippine National Police (PNP) ang apat na pulis kabilang ang dalawang opisyal na responsable sa pagtakas ni Indonesian terrorist Fathur Rohman Al-Ghozi at dalawa pang bomb experts ng mga bandidong Abu Sayyaf matapos ang pagpuga ng mga ito sa selda ng PNP-Intelligence Group sa Camp Crame. Ayon kay PNP-Criminal Investigation and Detection Group (CIDG) chief P/Director Eduardo Matillano, kasong evasion of negligence of infidelity and custody of prisoner sa ilalim ng Article 224 ng Revised Penal Code, ang kanilang isinampa sa Quezon City Prosecutors Office laban kina P/Supt. Guillermo Dapinog; Dep. Officer ng PNP-IG; P/Insp. James Dime, officer on duty; SPO3 Ruperto Principe, sgt. of the guard at PO1 Ronald Palmares, jailguard. Nauna nang lumutang ang anggulong inside job at posibleng pagkakaroon ng suhulan sa pagitan ng mga pumugang terorista at mga pulis sa kanilang pagtakas. Ang mga nabanggit na pulis ay sinasabing may direktang pananagutan sa pagkakatakas nina Al-Ghozi at dalawang ASG bomb expert na sina Abdulmukin Edris at Mehran Abante noong Lunes. Si Al-Ghozi, 31, ay self-confessed na miyembro ng Jemaah Islamiyah, ang Southeast Asian based international terrorist network na naitatag ni Saudi billionaire Osama bin Laden. Sakaling mapatunayang guilty ang mga nasabing pulis ay mahaharap sa anim na taong pagkakabilanggo at matatanggal ang mga ito sa serbisyo na walang makukuhang benepisyo. Sinabi ni PNP Spokesman Sr. Supt. Leopoldo Bataoil na napatunayan sa inisyal na imbestigasyon na nagpabaya sa tungkulin ang nasabing mga tauhan ng PNP-IG kaya nakatakas sina Al-Ghozi. Bukod dito, sa isinagawang polygraph o lie detector test ay bumagsak sina Dime, Palmares at Principe na siyang pinagbasehan ng PNP upang sampahan ang mga ito ng kasong kriminal. Inihahanda na rin ang kasong administratibo laban sa mga nabanggit kasunod ng pagpapasailalim sa summary dismissal proceedings. (Joy Cantos/Angie dela Cruz)</body>
<link>http://www.philstar.com/Article.aspx?articleId=214003&amp;publicationSubCategoryId=92</link>
</article>
<article>
<title>Standard Charted Bank kinasuhan ni Chavez</title>
<author>Grace Amargo</author>
<date>
<month>July</month>
<day>17</day>
<year>2003</year>
</date>
<body>Sinampahan ng kasong kriminal ni dating Solicitor General Frank Chavez sa Department of Justice (DOJ) ang Standard Chartered Bank dahil sa umanoy maanomalyang mga transaksyon nito. Sa isinumeteng petisyon ni Chavez sa DOJ, kasong syndicated estafa ang isinampa sa Standard Chartered kasama ang board of directors nito sa London dahil sa panloloko umano nito sa kanilang mga investors. Iginiit ni Chavez na ilegal na nagbebenta ng mga bank securities ang nasabing bangko sa kabila ng ipinalabas na cease and desist order ng Bangko Sentral ng Pilipinas laban sa kanila noon pang l997. Ang nasabing cease and desist order ay ipinalabas dahil sa umanoy pagbebenta ng nasabing bangko ng mga hindi nakarehistro at hindi lisensyadong dollar denominated global mutual funds sa mga investors noong l997 na tinatayang nagkakahalaga ng bilyong piso. (Ulat ni Grace Amargo)</body>
<link>http://www.philstar.com/Article.aspx?articleId=214015&amp;publicationSubCategoryId=92</link>
</article>
<article>
<title>Pasahero ng LRT dumami</title>
<author></author>
<date>
<month>July</month>
<day>17</day>
<year>2003</year>
</date>
<body>Iniulat kahapon ng pamunuan ng Light Rail Transit Authority (LRTA) kay Pangulong Gloria Macapagal Arroyo na naging mas maraming pasahero na ngayon ang tumatangkilik sa LRT simula nang kunin ng mga Pilipinong enhinyero ang pamamahala sa operasyon ng tren mula sa dayuhang kumpanya. Sa ginanap na pasinaya sa pangdugtong na daanan ng mga pasahero mula sa LRT-1 patungo sa Metro Rail Transit Line 3 (MRT-3), ipinaabot ni LRTA Administrator Teodoro Cruz Jr. kay Pangulong Arroyo na bukod sa pagdami ng pasahero, nakatipid din ang LRT sa gastusin nang mahigit P20 milyon matapos akuin ng mga Pilipinong enhinyero ang operasyon ng tren mula sa dayuhang Transurb Technirail, S.A. noong Mayo. &amp;quot;Mula sa kabuuang P28 milyon gastusin sa loob ng nakalipas na tatlong taon, umaabot na lamang sa P8.3 milyon ang ginagastos ng LRT-1 sa pamamahala ng tren simula Mayo 15 - Hunyo 15,2003,&amp;quot; ayon pa sa bahagi ng ulat ni Cruz. Tumaas din ang bilang ng mga tren na bumibiyahe sa nasabing ruta. Mula sa nagdaang 56 light rail vehicle (LTVs), umaabot na sa 61 LRVs ang araw-araw na bumibiyahe sa LRT-1 kasama na ang siyam na LRV na may sariling air-conditioned unit. Ibinalita rin ni Cruz na naging maayos na rin ang daloy ng tren dahil na rin sa mga ipinatutupad na mga gawain kontra pananabotahe ng mga masasamang elemento. Batay sa pagsisiyasat, hindi aksidente ang mga naganap na tigil-operasyon ng tren kundi isang pananabotahe upang muling makuha ng dayuhang kumpanya ang pamamahala sa operasyon nito. Maging ang mga imbestigador ng Western Police District ay nagsabing bahagi ng isang pakana ang ginawang pagdi-diskaril sa operasyon ng tren.</body>
<link>http://www.philstar.com/Article.aspx?articleId=214016&amp;publicationSubCategoryId=92</link>
</article>
<article>
<title>$10-M sa pagtakas ni Al-Ghozi</title>
<author>Rudy Andal, Joy Cantos,Ely Saludar at Doris Franche</author>
<date>
<month>July</month>
<day>18</day>
<year>2003</year>
</date>
<body>Inakusahan kahapon si Philippine National Police (PNP) Directorate for Operations, Deputy Director General Virtus Gil na umanoy nasa likod ng pagpapatakas kay Indonesian terrorist Fathur Rohman Al-Ghozi kapalit ng $10 milyon. Sa isang radio interview ng Radio Mindanao Network (RMN) News Manila, isang nagpakilalang Mr. Sulayman mula sa Indonesia ang nagsabi na nasa Jakarta, Indonesia na si Al-Ghozi at si Gen. Gil umano ang nagplano ng pagtakas nito. Ayon kay Sulayman, si Gil at isang P/Col. Guillermo Danipog umano ang umeskort at naghatid kay Al-Ghozi sa Malaysia kung saan nangyari ang bayaran matapos itong madiskubreng nawawala sa kanyang selda sa PNP-IG. &amp;quot;We have Al-Ghozi now, itinurnover siya sa amin ni Gen. Gil at ni Col. Danipog kapalit ng $10 million,&amp;quot; ani Sulaiman na nagpakilalang miyembro ng Al-Rahman group, isang lokal na grupo ng mga terorista sa Indonesia. Nang tanungin kung nasa Malaysia din ang dalawang tumakas na bomb expert ng Abu Sayyaf, &amp;quot;only Fathur Al-ghozi,&amp;quot; ang sagot ni Sulayman. Napag-alaman na si Sulayman ay tumawag sa RMN Manila at RMN USA kung saan lumitaw na talagang galing sa Malaysia ang tawag nito. Demolition Job - Gen. Gil Tahasan namang itinanggi ni Gen. Gil na may kinalaman siya sa pagtakas ni Al-Ghozi. Sa panayam, sinabi ni Gil na hindi siya lumabas ng bansa, hindi pa niya nakikita si Al-Ghozi gayundin si Sulayman at wala siyang itiniturnover na Indon terrorist kapalit ng $10 milyon. Ayon kay Gil, isang malaking kasinungalingan ang sinasabi ni Sulayman at handa siyang sumailalim sa imbestigasyon ng Malaca&amp;ntilde;ang upang malinis ang kanyang pangalan. Naniniwala si Gil na bahagi ng demolition job ang pangunahing motibo ng pagpapasabog ng nasabing kontrobersiya laban sa kanya dahil isa siya sa kandidato na papalit bilang hepe ng PNP. Si Gil ang itinuturing na no.2 man ng PNP at isa sa mga malalakas na contender para pumalit kay PNP Chief Gen. Hermogenes Ebdane kung saan makakalaban nito sa puwesto sina PNP Directorate for Administration P/Deputy Director Gen. Edgardo Aglipay at National Capital Region Police Office (NCRPO) chief, P/Director Reynaldo Velasco. Malaca&amp;ntilde;ang mag-iimbestiga Isasalang ng Malaca&amp;ntilde;ang sa malalimang imbestigasyon si Gen. Gil kaugnay ng pagkakasangkot nito sa Al-Ghozi escape. Ayon kay Presidential Spokesman Ignacio Bunye, mabigat ang mga akusasyon kay Gil at hindi ito maaaring isantabi ng Palasyo. Pero sinabi ni Bunye na kailangang beripikahin ang statement ni Sulayman. Binigyan na ng kopya ng tape interview si National Security Adviser Roilo Golez at Defense Secretary Angelo Reyes at agad ng isinalin sa intelligence community upang beripikahin ang katotohanan ng alegasyon. Magugunita na apat na pulis na ang sinampahan ng kasong infidelity in the custody of prisoners na kinabibilangan nina Col. Danipog, group duty officer; P/Insp. James Dime, officer of the day; SPO3 Ruperto Principe, Sgt. of the guard at PO1 Ronald Palmares, jailguard. Samantala, nakikipag-ugnayan na ang tanggapan ni Defense Secretary Reyes sa counterparts nito sa Jakarta upang magsagawa ng beripikasyon sa ulat na ang international terrorist group na Al-Rahman ang nasa likod ng pagtakas ni Al-Ghozi. Sa kasalukuyan ay maituturing na pawang espekulasyon pa lamang ang mga ulat na nakalabas na ng bansa si Al-Ghozi at hawak ngayon ng Al-Rahman. Scripted Nanindigan naman kahapon si Sen. Manuel Villar na scripted ang pagtakas ni Fathur Rohman Al-Ghozi sa Camp Crame. Sinabi ng senador na kung pagtatagpiin ang mga insidente ng kapabayaan ng PNP at ng pamahalaan, maliwanag na hindi tumakas si Al-Ghozi at dalawa pang bomb expert ng Abu Sayyaf kundi sadyang pinatakas. Aniya, nakapaghihinala umano ang mga depensang ipinapalabas ng pulisya. Una rito ay kung bakit pinatagal ng pulisya ang pagbabalita hinggil sa pagtakas ng terorista at ang pangalawa, ay kung bakit atrasado din ang Bureau of Immigration sa pagpapalabas ng hold departure order. Maaari umanong siniguro muna na wala na sa Pilipinas si Al-Ghozi. Nabatid na matagal nang inaarbor ng Indonesian government si Al-Ghozi at ito ang lalong nagpatibay sa kanyang hinala na scripted lamang ang naturang pagtakas. Sekyu at tanod sali rin sa manhunt Bilang tulong sa paghahanap sa tumakas na Indonesian terrorist at sa dalawa pang Abu Sayyaf bomb experts, ipapakalat na rin ni NCRPO Chief, Gen. Reynaldo Velasco ang mga barangay tanod at security guards sa Metro Manila. Ayon kay Velasco, malaking tulong ang pagpapakalat ng may 23,000 tanod at 16,000 sekyu para sa isinasagawang massive manhunt laban kina Al-Ghozi, Abdulmukin Edris at Merang Abante. Sinabi ni Velasco na ikakalat ang larawan ng tatlo hindi lamang sa ibat ibang police stations kundi pati na rin sa mga vital installation partikular na ang mga terminal. ((Ulat ni Rudy Andal, Joy Cantos,Ely Saludar at Doris Franche)</body>
<link>http://www.philstar.com/Article.aspx?articleId=214113&amp;publicationSubCategoryId=92</link>
</article>
<article>
<title>Balasahan sa PNP: Top to bottom</title>
<author>Lilia Tolentino</author>
<date>
<month>July</month>
<day>18</day>
<year>2003</year>
</date>
<body>Iniaamba ni Pangulong Arroyo ang isang &amp;quot;top-to-bottom revamp&amp;quot; sa PNP kung hindi malulutas ang seryosong katiwalian sa hanay ng pulisya. Sinabi kahapon ng Pangulo na ang &amp;quot;corruption&amp;quot; ang siyang maaaring nasa likod ng mga pagpuga ng mga prominenteng detenido sa selda ng PNP headquarters sa Camp Crame na ang pinakahuli ay ang pagtakas nina Indonesian terrorist Fathur Al-Ghozi, Abdulmukin Edris at Omar Lasal alyas Meram Abante. Kung wala anyang magandang resulta ang paglilinis sa hanay ng pulisya, hindi siya mangingiming gumawa ng malawakang pagbalasa mula itaas pababa. Sinabi ng Pangulo na nasagad na ang pasensiya ng taong bayan sa mga matagal nang isyu ng katiwalian na ang sangkot lang ay iilang miyembro ng organisasyon. &amp;quot;I call on the entire PNP leadership to shape up or ship out and we will not hesitate to undertake a top-to-bottom revamp if no results are forthcoming,&amp;quot; sabi ng Pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=214120&amp;publicationSubCategoryId=92</link>
</article>
<article>
<title>Pag-atras ni Bush sa pagbisita sa RP pinabulaanan</title>
<author>Ellen Fernando</author>
<date>
<month>July</month>
<day>18</day>
<year>2003</year>
</date>
<body>Wala umanong katotohanan ang ulat na hindi na matutuloy ang pagbisita sa Pilipinas ni US Pres. George Bush sa Pilipinas. Ayon kay Department of Foreign Affairs (DFA) Sec. Blas Ople, si Bush ay hindi isang &amp;quot;clinging violet type&amp;quot; upang umurong sa state visit nito sa bansa, matapos ang naganap na pagtakas ni Fathur Rohman Al-Ghozi. Naniniwala si Ople na bago dumating si Bush sa Oktubre sa Pilipinas ay muling mapapasakamay ng awtoridad ang mga nakatakas na terorista. (Ulat ni Ellen Fernando)</body>
<link>http://www.philstar.com/Article.aspx?articleId=214125&amp;publicationSubCategoryId=92</link>
</article>
<article>
<title>Pinoy na nakakulong sa India laya na</title>
<author>Ellen Fernando</author>
<date>
<month>July</month>
<day>18</day>
<year>2003</year>
</date>
<body>Nakalaya na ang isang tripulanteng Pinoy matapos ang matibay na presentasyon ng Embahada ng Pilipinas sa New Delhi, India makaraang masangkot at makulong ng pitong buwan sa umanoy pananaksak nito sa dalawang kasamang tripulante noong 2002. Ayon kay DFA Sec. Blas Ople, nakalabas na ng kulungan si Raymund Gencianeo matapos iutos ng Indian High Court na palayain ito noong Hunyo 27. Inihahanda na ang pagbabalik nito sa Pilipinas. Si Gencianeo ang itinuturong sumaksak sa dalawang kasamahang shipmate ng M/V James River Bridge, isang Panamanian-registered ship. (Ulat ni Ellen Fernando)</body>
<link>http://www.philstar.com/Article.aspx?articleId=214130&amp;publicationSubCategoryId=92</link>
</article>
<article>
<title>Graft vs Roco isinampa sa Ombudsman</title>
<author>Malou R. Escudero</author>
<date>
<month>July</month>
<day>19</day>
<year>2003</year>
</date>
<body>Makabagong bersiyon ng &amp;quot;tradpol&amp;quot; o traditional politician! Ito ang itinawag ng mga complainant na naghain ng dalawang kaso ng graft and corruption sa Ombudsman laban kay dating Department of Education (DepEd) Secretary Raul Roco. Ayon kay Atty. Jose Lopez, abogado ng mga complainant na sina Alberto de Vera Jr. at Dr. Edgar Daguimol, nilabag ni Roco ang Republic Act No. 3019 o ang Anti-Graft and Corrupt Practices Act noong nanunungkulan pa siya bilang DepEd secretary nang gamitin niya ang kanyang posisyon at kunin niyang consultants para sa DepEd ang law partner niya na si Atty. Lorna Patajo-Kapunan at iba pang associates niya sa kanyang sariling law office. Maituturing anyang &amp;quot;conflict of interest&amp;quot; ang naging hakbang ni Roco. Bukod pa dito, lumampas din umano sa takdang budget na P1.8 milyon ang nagastos ng DepEd para sa mga nasabing consultants at ni wala man lamang authorization mula sa Department of Budget and Management. Ang isa pang kaso ng graft na isinampa kay Roco ay tungkol naman sa empleyado ng DepEd na si Pablito A. Aquino na may item na DepEd Chauffeur 1 na kinuha niyang maging personal driver ng kanyang asawa na si Sonia Roco habang ang nagpapasuweldo ay ang pamahalaan. Ito ay labag naman sa batas na nagsasaad na ang salapi ng gobyerno ay hindi maaaring gamitin sa mga bagay na pampersonal. Ayon sa record, tumanggap ng regular na suweldo mula sa DepEd ang driver na si Aquino mula Mayo 2001 hanggang Marso 2002 habang naninilbihan hindi sa DepEd kundi kay Mrs. Roco bilang personal driver. Sinabi pa ni Lopez na walang halong pulitika ang pagsasampa nila ng kaso laban kay Roco dahil 10 buwan pa bago sumapit ang eleksiyon.(Ulat ni Malou R. Escudero)</body>
<link>http://www.philstar.com/Article.aspx?articleId=214220&amp;publicationSubCategoryId=92</link>
</article>
<article>
<title>Gobyerno nagdeklara ng ceasefire;warrant of arrest sa MILF binawi</title>
<author>Lilia Tolentino</author>
<date>
<month>July</month>
<day>19</day>
<year>2003</year>
</date>
<body>Nagkasundo na ang panel ng pamahalaan at Moro Islamic Liberation Front (MILF) na magpatupad ng magkatuwang na tigil-putukan para manumbalik na ang negosasyong pangkapayapaan sa pagitan ng pamahalaan at grupong rebelde. Sa isang pahayag, sinabi ni Pangulong Arroyo na inatasan na niya ang militar na ibaba sa aktibong depensa mula sa punitive operation ang isinasagawa nilang operational status. At para mabigyang daan na ang nakatakdang panunumbalik ng negosasyong pangkapayapaan sa pagitan ng pamahalaan at MILF, sinabi ng Pangulo na sinuspinde na ng korte ang mga ipinalabas na warrant of arrest laban kay MILF chairman Hashim Salamat at iba pang lider ng MILF na makakabilang sa negosasyon na sina Al Hadj Murad, Ghadzali Jaafar, Aleem Aziz Mimbantas, Eid Kabalu, Datucan Abas Mogagher Iqbal, Atty. Lanang Ali, Omar Pasigan, Comdr. Nurudin Ibrahim at Toks Ibrahim. Inatasan na rin ng Pangulo ang DILG na suspindihin ang nakapatong na reward sa ulo ng mga nabanggit na lider ng MILF. (Ulat ni Lilia Tolentino)</body>
<link>http://www.philstar.com/Article.aspx?articleId=214227&amp;publicationSubCategoryId=92</link>
</article>
<article>
<title>Resignation ni Ebdane hindi tinanggap ni GMA</title>
<author>Lilia Tolentino/Joy Cantos</author>
<date>
<month>July</month>
<day>19</day>
<year>2003</year>
</date>
<body>Nagharap kahapon ng courtesy resignation si PNP Chief Gen. Hermogenes Ebdane sa Malaca&amp;ntilde;ang subalit hindi ito tinanggap ni Pangulong Arroyo, at sa halip ay inatasan ito na pangunahan ang isang task force na ang trabaho ay hulihin ang tumakas na Indonesian terrorist na si Fathur Al-Ghozi at dalawa pang kasamang bomb expert ng Abu Sayyaf. Binigo ni Pangulong Arroyo ang mga umaasang tatanggapin niya ang pagbibitiw ng PNP chief na binitbit pa ni Ebdane sa Palasyo. Ayon kay Ebdane, handa siyang bumaba sa puwesto sakalit magdesisyon si Pangulong Arroyo na tanggalin na siya sa pamumuno sa pambansang pulisya. Una rito, nagmatigas si Ebdane na bumaba sa puwesto at iginiit na haharapin niya ang problema hinggil sa misteryosong pagkakatakas nina Al-Ghozi at dalawa pang lokal na terorista. Nilinaw ni Ebdane na sakalit mawalan ng kumpiyansa sa kanya si Pangulong Arroyo ay walang dahilan para manatili pa siya bilang lider ng PNP. Ginawa ni Ebdane ang pahayag sa gitna na rin ng kaliwat kanang panawagan ng mga pulitiko gayundin ng ibat ibang sektor para magbitiw siya sa posisyon sanhi ng kahina-hinalang pagpuga ng tatlong terorista. Sa kasalukuyan, ayon sa PNP chief ay malabo niyang takbuhan ang problema dahil hindi ito mareresolba ng kanyang pagre-resign. Ayon naman kay dating Justice Secretary Sedfrey Ordo&amp;ntilde;ez, hindi na kailangang mag-resign ang mga idinadawit na PNP officials. Si Ordo&amp;ntilde;ez ang mangunguna sa fact-finding na mag-iimbestiga sa pagkakatakas ng tatlong terorista. Sinabi nito na dapat hintayin muna ang imbestigasyon at huwag munang himuking mag-resign ang mga opisyal na pinapanagot sa pagtakas ni Al-Ghozi. Sa huli ay ang Pangulo pa rin ang magdedesisyon base sa kalalabasan ng imbestigasyon. (Ulat nina Lilia Tolentino/Joy Cantos)</body>
<link>http://www.philstar.com/Article.aspx?articleId=214233&amp;publicationSubCategoryId=92</link>
</article>
<article>
<title>BF isusuka ng vendors sa 2004</title>
<author>Lordeth Bonilla</author>
<date>
<month>July</month>
<day>19</day>
<year>2003</year>
</date>
<body>Malas ang magiging running mate ni Metro Manila Development Authority (MMDA) Chairman Bayani Fernando sa darating na halalan sa 2004 dahil hindi ito makakatikim ng boto sa mga vendor. Ito ang naging reaksiyon kahapon ng grupo ng mga vendor na nakabase sa southern Metro Manila hinggil sa naging pahayag ni Fernando na tatakbo siyang bise presidente sa darating na 2004 elections. Sinabi ng mga vendor na ni katiting aniya na boto ay hindi makakatikim sa kanilang grupo si Fernando. Nagbanta pa ang grupo ng mga vendor na sino man aniyang pulitiko na gagawing running mate bilang vice president si Fernando ay madadamay sa hindi nila iboboto. Kahit pa anya si Pangulong Arroyo ang makakapareha ni Fernando sa 2004 kung sakaling tatakbo ito ay mabobokya sa halalan sa grupo ng mga vendor. Mariing kinondena ng grupo ng mga vendor ang pahayag ni Fernando na kakandidato siyang pangalawang pangulo ng bansa dahil mala-Hitler umano ang magiging patakaran ng Pilipinas kapag binigyan aniya ito ng pagkakataon na humawak ng pinakamataas na posisyon. Nabatid na negatibo ang rating ni Fernando sa grupo ng mga vendor dahil sa walang tigil na pagbuwag sa kanila kung saan hindi umano makatao ang trato ng naturang opisyal sa tulad nilang maliliit. (Ulat ni Lordeth Bonilla)</body>
<link>http://www.philstar.com/Article.aspx?articleId=214239&amp;publicationSubCategoryId=92</link>
</article>
<article>
<title>Walang kudeta</title>
<author>Joy Cantos</author>
<date>
<month>July</month>
<day>19</day>
<year>2003</year>
</date>
<body>Pinabulaanan kahapon ng liderato ng Armed Forces of the Philippines (AFP) ang napaulat na planong paglulunsad umano ng kudeta ng mga junior officers ng militar upang pabagsakin ang administrasyong Arroyo. Bagamat inamin sa isang press briefing ni AFP Vice Chief of Staff at Spokesman Lt. Gen. Rodolfo Garcia na may sama ng loob ang mga sundalo, wala umanong katotohanan na nagpupulong ang mga Class 94 at 95 ng Philippine Military Academy (PMA) para magkudeta dahil sa hindi tinutugunan ng AFP ang kanilang mga karaingan tulad ng combat pay at hazard pay. Base sa report, ang nasabing junior class ang pangunahing sumasagupa sa mga bandidong Abu Sayyaf Group, MILF at NPA. Tiniyak ni Garcia na nananatiling solid ang suporta ng 113,000 puwersa ng militar sa pamahalaang Arroyo. Ayon kay Garcia, minamadali na ng Kongreso ang pagpapasa ng panukalang batas para maitaas ang combat at hazard pay ng mga sundalo mula P360 hanggang P2,100 kada buwan. Sinabi naman ni Defense Secretary Angelo Reyes na tinutugunan na ng kanyang departamento ang mga lehitimong hinaing ng mga sundalo sa bansa tulad ng pabahay, mababang sahod, kakulangan ng mga insentibo at corruption sa AFP. Inihayag ni Reyes na isa sa mga kasalukuyang mga programa ng DND-AFP na katuwang ang mga ahensiya ng pamahalaan ay ang Off-Base Housing na naglalayong mabigyan ng mura at disenteng pabahay ang lahat ng mga sundalo. Binanggit ng kalihim ang tatlong housing projects sa Camp Sevillano Aquino sa Tarlac, Camp Evangeslita sa Cagayan de Oro City at AFP Officers Village sa Taguig. (Ulat ni Joy Cantos)</body>
<link>http://www.philstar.com/Article.aspx?articleId=214244&amp;publicationSubCategoryId=92</link>
</article>
<article>
<title>Matatanda,may tama sa utak na kandidato hiling salain</title>
<author>Danilo Garcia</author>
<date>
<month>July</month>
<day>19</day>
<year>2003</year>
</date>
<body>Pinag-aaralan ngayon ng Comelec ang pagpapasailalim sa mga kandidato sa darating na eleksiyon sa mandatory health testing para mabatid ang pisikal at mental na kapabilidad ng mga ito na maglingkod sa taumbayan. Itoy matapos na magpadala ng isang liham si Makati Mayor Jejomar Binay sa Comelec na humihiling sa naturang mga eksaminasyon hindi lamang drug test para sa mga nais tumakbo sa darating na 2004 elections. Sinabi ni Binay na nararapat na madiskuwalipika ang isang kandidato na mapapatunayang positibo sa droga. Ngunit dapat rin umano na hindi na patakbuhin ang mga kandidato na madidiskubreng wala nang kakayahang pisikal at mental na maglingkod sa bayan sa oras na mahalal ang mga ito. Inihalimbawa ni Binay ang mga kandidatong paralitiko na nais pa ring maupo kahit na hindi na kaya kahit na pumirma ng mga dokumento at mga kandidato na kuwestiyunable ang pag-iisip. Sinabi naman ni Comelec Chairman Benjamin Abalos Sr. na maganda ang intensiyon ng mandatory testing ngunit hindi pa sigurado na maipatutupad ito dahil sa ilang probisyon ng Saligang Batas. Sa mga itinakdang kuwalipikasyon naman ng Comelec, masasala rin naman ang mga magnanais na kumandidato tulad ng mga nakaraang eleksiyon na hindi pinapayagan ang mga may sira sa ulo na nagsasabing sila si Hesus ng Pilipinas o si Jose Rizal na nagnanais maging Pangulo ng bansa. (Ulat ni Danilo Garcia)</body>
<link>http://www.philstar.com/Article.aspx?articleId=214247&amp;publicationSubCategoryId=92</link>
</article>
<article>
<title>Bitay sa 10 death convicts pinigil</title>
<author>Grace Dela Cruz</author>
<date>
<month>July</month>
<day>20</day>
<year>2003</year>
</date>
<body>Pansamantalang ipinagpaliban ng Malaca&amp;ntilde;ang ang nakatakdang pagbitay sa 10 death row convicts sa New Bilibid Prisons (NBP) habang pinag-aaralan pa ni Pangulong Arroyo ang kanilang apela na ibaba na lamang sa habambuhay na pagkabilanggo ang kanilang sentensiya. Nabatid mula sa isang pahinang memorandum na ipinalabas ni Justice Secretary Simeon Datumanong na ipinadala kay NBP director Dionisio Santiago, nakasaad dito ang pagpayag ni Pangulong Arroyo na iantala muna ang pagbitay sa nasabing mga inmates ngayong buwan ng Hulyo at Agosto habang pinag-aaralan kung maaari silang pagkalooban ng Executive clemency bago matapos ang dalawang buwang pagpapalawig o extension sa kanilang mga sentensiya. Una nang hiniling ng mga inmates na pag-aralan muna nito ang kanilang kasong kinasasangkutan bago pa man tuluyang patayin sa pamamagitan ng lethal injection. Kinilala ang 10 na sina Dindo Pajotal, may kasong robbery with homicide; Jefrey Garcia, forcible abduction with 3 counts of rape; Juan Manalo, Alejo Miasco, Rolando Pagdayaoan, Eddie Fernadillo na pawang may kasong rape; Jaime Carpio, Oscar Ibao, Warlito Ibao at Roche Ibao na may kasong multiple murder at attempted murder. Gayunman, patuloy pa rin na naninindigan ang Pangulo na mabitay ang mga convicted drug traffickers alinsunod sa isinusulong na kampanya ng gobyerno laban sa droga. Inaasahan naman na pakikinggan ng Palasyo ang karaingang ito.(Ulat ni Grace Dela Cruz)</body>
<link>http://www.philstar.com/Article.aspx?articleId=214322&amp;publicationSubCategoryId=92</link>
</article>
<article>
<title>Drug tests sa mga estudyante sa public schools tuloy sa Sept.</title>
<author>Anna Sanchez</author>
<date>
<month>July</month>
<day>20</day>
<year>2003</year>
</date>
<body>Handa na ang lahat para sa isasagawang drug testing ng mga estudyante sa buong bansa. Sinabi ni Department of Interior and Local Government (DILG) Secretary Joey Lina na nakatakdang idaos ang serye ng drug tests para sa mga mag-aaral sa mga pampublikong paaralan sa buwan ng Setyembre matapos siyang makipagpulong sa mga opisyal ng Phil. Drug Enforcement Agency Department of Health at Department of Education na nagbalangkas na rin ng implementing rules and guidelines para sa isasagawang drug tests. Ayon kay Lina, nagsagawa na sila ng serye ng public consultations sa buong bansa ukol dito at itoy sinang-ayunan naman ng maraming magulang. Confidential ang lahat ng impormasyon tungkol sa nasabing drug test at nagbabala si Lina na parurusahan ang sinumang opisyal na magbubunyag ng resulta ng nasabing test. Inihayag din ni Lina na sasailalim rin sa drug testing ang lahat ng empleyado ng pamahalaan. Nagpulong na ang mga kinatawan ng Civil Service Commission at Confederation for Unity, Recognition and Advancement for Government Employee (COURAGE) upang mapalakas ang drug-free workplace campaign ng pamahalaan. Sa ilalim ng programa, ang lahat ng opisyal at empleyado ng pamahalaan ay sasailalim sa random drug testing habang ang mga drivers at aplikante sa promotion, transfer scholarship grants ay sasailalim sa mandatory drug testing. Lahat ng empleyado ng pamahalaan na mapapatunayang positibo sa illegal na droga ay sasampahan ng kasong administratibo at sasailalim sa rehabilitation alinsunod sa RA 9165 o ang Comprehensive Dangerous Drugs Act of 2002. (Ulat ni Anna Sanchez)</body>
<link>http://www.philstar.com/Article.aspx?articleId=214338&amp;publicationSubCategoryId=92</link>
</article>
<article>
<title>Walang whitewash sa quadruplets - GMA</title>
<author>Ricky Tulipat</author>
<date>
<month>July</month>
<day>20</day>
<year>2003</year>
</date>
<body>Ipinangako ni Pangulong Arroyo sa harap ng mag-asawang Vladimir at Jocelyn Calisaan, magulang ng quadruplets, na walang magaganap na whitewash sa isasagawang imbestigasyon ng Department of Health (DOH) kaugnay sa kapabayaan ng Manila Central University (MCU) na nagresulta sa pagkamatay ng apat na sanggol. Aksiyon ito ng Pangulo sa ginawa nitong pagbisita kahapon sa pamilya Calisaan sa 2nd Avenue, Ana Bustamante st., Caloocan City bilang suporta sa pagkawala ng quadruplets at malaman na rin ang katotohanan kung bakit nasawi ang mga ito. Ganap na alas-4 ng hapon ng dumating ang Pangulo sa tahanan ng mga Calisaan kasama si DOH Secretary Manuel Dayrit kung saan nangako rin ang Presidente na magbibigay ng halagang P10,000 mula sa pondo ng PCSO bilang suporta sa pamilya sa binayaran ng mga itong hospital bills. Dito ay sinabi ni Jocelyn sa Pangulo ang naging kapabayaan ng MCU sa pangangalaga sa mga bata kaya nangako ang huli na gagawin ang lahat para maparusahan ang sinasabing nagpabayang mga doktor. Nabatid naman kay Dayrit na iimbitahan ng binuong komite ang lahat ng sangkot sa naturang problema upang malinawan ang kinukuwestiyon hinggil sa pagkamatay ng mga bata. &amp;quot;Hindi naman kami humihingi ng pera o anuman basta ang gusto lang namin ay maturuan ng leksyon ang MCU dahil hindi lamang sa amin puwedeng mangyari ang tulad nito,&amp;quot; sabi ni Vladimir. (Ulat ni Ricky Tulipat)</body>
<link>http://www.philstar.com/Article.aspx?articleId=214339&amp;publicationSubCategoryId=92</link>
</article>
<article>
<title>Reward kay Al-Ghozi, 2 pa itinaas sa P15-M</title>
<author>Lilia Tolentino</author>
<date>
<month>July</month>
<day>20</day>
<year>2003</year>
</date>
<body>Upang mapabilis ang pagdakip sa mga teroristang nakatakas sa detention cell sa Camp Crame kamakailan, itinaas na ng pamahalaan ang patong sa ulo ng mga ito. Ayon kay Interior and Local Government Secretary Joey Lina, mula sa P5 milyon na iniaalok na reward para sa ikadarakip ng puganteng si Indonesian terrorist Fathur Rohman Al-Ghozi, ay ginawa itong P10 milyon. Itinaas rin ang reward kina Abu Sayyaf bomb experts Abdulmukin Edris mula sa P2 milyon ay ginawang P3 milyon, samantala naging P2 milyon ang dating P1 milyon na patong sa ulo ni Omar Opik Lasal alyas Merang Abante. Kaugnay nito, hindi pa rin nakakasiguro sa kanyang puwesto si PNP Chief Gen. Hermogenes Ebdane dahil kung mabibigo siyang maibalik sa selda ang tatlo, partikular si Al-Ghozi, ay wala ng choice si Pangulong Arroyo kundi sibakin siya. Inihayag ito ni Presidential Spokesman Ignacio Bunye kasabay ng paglilinaw na hindi muna tinanggap ng Pangulo ang alok na pagbibitiw ni Ebdane para mabigyan ito ng huling pagkakataong maibangon ang integridad ng PNP na nabahiran ng kontrobersiya sa pagpuga ni Al-Ghozi at dalawang miyembro ng Sayyaf. Nilinaw din ni Bunye na walang iniharap na opisyal na pagbibitiw sa Pangulo si Ebdane at verbal lang daw ang alok nitong magbitiw sa puwesto ng magsadya ito sa Palasyo noong Biyernes. Sa halip, bumuo ang Pangulo ng isang task force na ang gagawin lamang ay hulihin si Al-Ghozi at si Ebdane ang inatasan niyang mamuno dito. Sinabi pa ni Bunye na walang itinakdang &amp;quot;deadline&amp;quot; ang Pangulo kay Ebdane para maaresto uli si Al-Ghozi pero natitiyak niyang gagawin ni Ebdane ang lahat para maibalik ang Indonesian terrorist sa lalong madaling panahon. (Ulat ni Lilia Tolentino)</body>
<link>http://www.philstar.com/Article.aspx?articleId=214351&amp;publicationSubCategoryId=92</link>
</article>
<article>
<title>Al-Ghozi hawak ng Abu, MILF?</title>
<author>Joy Cantos</author>
<date>
<month>July</month>
<day>21</day>
<year>2003</year>
</date>
<body>Posible umanong hawak ng mga ekstremistang Abu Sayyaf Group (ASG) at separatistang Moro Islamic Liberation Front (MILF) ang puganteng si Indonesian terrorist Fathur Rohman Al-Ghozi matapos na magpalabas ng shoot to kill laban dito ang Philippine National Police (PNP). Dahil dito, nakaalerto ngayon ang tropa ng Armed Forces of the Philippine (AFP) sa mga balwarteng teritoryo ng ASG sa Western at Central Mindanao na maaaring pagtaguan ni Al-Ghozi at dalawa pang bomb experts ng ASG na sina Abdulmukin Edris at Mehran Abante. Ang hakbang ay sa gitna na rin ng isinagawang round-up operations ng PNP sa mga Muslim centers sa Metro Manila upang hanapin si Al-Ghozi. Sinabi ni Lt. Col. Daniel Lucero na pinakilos na ni AFP Chief of Staff Gen. Narciso Abaya ang puwersa ng militar upang masusing magbantay sa mga daungan, paliparan at terminal hinggil sa posibleng pagtatago ng tatlong terorista sa rehiyon ng Mindanao. Si Al-Ghozi, pangunahing suspect sa Rizal Day bombing noong Disyembre 30,2000 na ikinasawi ng 20 katao at maraming nasugatan ay umaming miyembro ng international Southeast Asian-based terrorist group na Jemaah Islamiyah na pinamumunuan ni Osama bin Laden. Pinaniniwalaang si Al-Ghozi ay hindi pa nakalalabas ng bansa at nagtatago lamang sa Metro Manila habang humahanap ng tiyempo para makabalik sa Indonesia kung saan ay maaari nitong gawing point of exit ang southern backdoor ng bansa. Masusi ring tinututukan ang General Santos City matapos mapaulat na nagkapagtayo ng mass base si Al-Ghozi. Kaugnay nito, tiwala ang PNP na malapit na nilang mabitag muli ang grupo ni Al-Ghozi matapos na tumakas noong Hulyo 14 sa detention cell ng PNP-IG. Sinabi ni P/Dir. Ricardo de Leon, PNP Directorate for Police Community Relations na nagkaroon na ng breakthrough ang isinasagawa nilang operasyon para maibalik sa kalaboso si Al-Ghozi. (Ulat ni Joy Cantos)</body>
<link>http://www.philstar.com/Article.aspx?articleId=214455&amp;publicationSubCategoryId=92</link>
</article>
<article>
<title>US$13.2-B Marcos account pinahahabol ng Palasyo</title>
<author>Ely Saludar</author>
<date>
<month>July</month>
<day>21</day>
<year>2003</year>
</date>
<body>Inatasan ng Malaca&amp;ntilde;ang ang Presidential Commission on Good Government (PCGG) na isulong ang paghahanap sa $13.2 bilyong account na nakapangalan kay Irene Marcos-Araneta. Ayon kay Presidential Spokesman Ignacio Bunye, hindi dapat na balewalain ang nasabing napakalaking pera. Ito ay matapos na igiit ni dating Solicitor General Frank Chavez na dapat ay tuntunin ng PCGG ang nasabing bilyong dolyar. Naniniwala ang Palasyo na maaaring may basehan si Chavez sa kanyang pahayag hinggil sa $13.2 bilyong Marcos Swiss account. Inatasan ang PCGG na makipag-ugnayan kay Chavez sa nasabing Marcos Swiss account. &amp;quot;Its very important that PCGG get in touch with former Solicitor General Chavez,&amp;quot; pahayag ni Bunye. Muling lumutang ang Swiss account na nakapangalan kay Irene Marcos-Araneta matapos na magdesisyon ang Korte Suprema na nagbibigay ng go signal sa gobyerno na galawin ang $658 million na nasa Escroz account sa Philippine National Bank. (Ulat ni Ely Saludar)</body>
<link>http://www.philstar.com/Article.aspx?articleId=214469&amp;publicationSubCategoryId=92</link>
</article>
<article>
<title>500,000 kawal pinakalat vs Al-Ghozi</title>
<author>Joy Cantos</author>
<date>
<month>July</month>
<day>21</day>
<year>2003</year>
</date>
<body>May kalahating milyong puwersa na ng search team ang pinakilos kahapon ng Philippine National Police (PNP) para tugisin ang puganteng si Indonesian terrorist Fathur Rohman Al-Ghozi at dalawa pang bomb expert ng Abu Sayyaf na sina Abdulmukin Edris at Omar Lasal. Itoy matapos na gamitin na rin ni PNP Chief Director General Hermogenes Ebdane Jr. ang 300,000 security guards at daan-daang libong barangay tanods mula sa 42,000 barangays sa buong kapuluan para tumulong sa pagtugis sa mga nabanggit na pugante. Ang nasabing bilang ng search team ay ang pinakamalaking manhunt operations na inilunsad sa kasaysayan ng pambansang pulisya. Ayon kay Ebdane, inorganisa na niya ang 63 special tracker teams para magsagawa ng malawakang manhunt operations laban kina Al-Ghozi, Abdulmukin at Lasal. Ang special tracker team ay susuportahan ng 5,000 tropa mula sa ibat ibang mobile groups para mapabilis ang pagdakip muli kina Al-Ghozi. Sinabi naman ni Task Force Al-Ghozi Spokesman P/Dir. Ricardo de Leon na pinakilos na rin nila ang kanilang mga Brgy. Information Network sa buong bansa upang mangalap ng impormasyon hinggil sa kinaroroonan ng tatlong teroristang pugante. Ang mga lisensyadong security guards at mga barangay tanods sa buong bansa ay inatasan na magmatyag o magmonitor sa kanilang mga lugar para sa agarang ikadarakip sa mga nabanggit na puganteng terorista. Samantala, bumuo na rin ng Special Task Force ang Armed Forces of the Phils. (AFP) para maibalik sa kulungan si Al-Ghozi na misteryosong nakatakas kasama ang dalawa pang lokal na terorista. Sinabi ni AFP Public Information Chief Lt. Col. Daniel Lucero, ang nasabing team ay binubuo ng military intelligence operatives na siya ring dumakip kay Al-Ghozi noong Enero 15, 2002 sa isinagawang raid sa Muslim compound sa Quiapo, Maynila. Ang mga nasabing sundalo ay eksperto sa mga kilos, nakaraan o history at pag-uugali ni Al-Ghozi. Maliban dito, tumanggi ang AFP na magbigay ng karagdagang detalye sa binuong task force. (Ulat ni Joy Cantos)</body>
<link>http://www.philstar.com/Article.aspx?articleId=214476&amp;publicationSubCategoryId=92</link>
</article>
<article>
<title>Magsasaka unahin sa human rights compensation</title>
<author></author>
<date>
<month>July</month>
<day>21</day>
<year>2003</year>
</date>
<body>Sinabi ni Agrarian Reform Secretary Roberto M. Pagdanganan na dapat bigyan ng prayoridad ng gobyerno ang mga magsasaka sa kompensasyon sa mga human rights victims mula sa P36 bilyong deposito ng mga Marcos na ipinagkaloob sa gobyerno ng Pilipinas ng Supreme Court. Sinabi ni Pagdanganan na kahit malinaw sa batas na ang pera ay dapat mapunta sa Comprehensive Agrarian Reform Program (CARP), tinatanggap niya na ang mga human rights victims ay may bahagi. Napansin niya na binago ang batas upang magkaroon ng bahagi sa pera ang mga human rights victims sa panahon ni dating Pangulong Ferdinand Marcos, kaya dapat bayaran ang mga magsasaka na naging biktima ng kalupitan sa panahon ng martial law. Idinagdag pa na sa kanayunan naganap ang mabagsik na kampanya laban sa mga maghihimagsik. Napagsuspetsahan at inakusahan aniya ang mga magsasaka na kasama ng mga maghihimagsik o tumutulong sa mga maghihimagsik kaya pinuntirya ng mga militar tulad ng sapilitang paglilikas, hamleting at search and destroy. Kung kinakailangan, dapat din aniyang gamitin ng Dept. of Agrarian Reform ang mga pasilidad nito upang malaman kung sino sa mga Agrarian Reform beneficiaries ang naging mga biktima.</body>
<link>http://www.philstar.com/Article.aspx?articleId=214481&amp;publicationSubCategoryId=92</link>
</article>
<article>
<title>45 Pinoy sa 'riot' sa Libya, uuwi na</title>
<author>Ludy Bermudo</author>
<date>
<month>July</month>
<day>21</day>
<year>2003</year>
</date>
<body>Papauwiin na sa bansa ang may 45 Overseas Filipino Workers (OFWs) na sinasabing nagpasimuno ng kaguluhan sa Libya na kinasangkutan ng grupo ng manggagawang Bangladeshi na ikinasugat ng ilang Pilipinong manggagawa at isang Koreano. Ayon kay Labor Secretray Patricia Sto. Tomas, hinihintay na lamang na makumpleto ang exit permits ng 45 OFWs sa kumpanyang Daewoo sa Miwafa habang ang iba pang Pilipino na nasangkot sa matinding riot ay mananatili pa sa Libya. (Ulat ni Ludy Bermudo)</body>
<link>http://www.philstar.com/Article.aspx?articleId=214487&amp;publicationSubCategoryId=92</link>
</article>
<article>
<title>Ulo ni Ebdane target ng drug lords, kidnappers</title>
<author>Joy Cantos at Malou Escudero</author>
<date>
<month>July</month>
<day>22</day>
<year>2003</year>
</date>
<body>Dahil sa pagkabigong malikida si PNP Chief Gen. Hermogenes Ebdane, kumikilos ang mga sindikato sa droga at kidnapping na siya ay masibak sa tungkulin. Batay sa intelligence reports, ginagamit ng mga sindikato ang kanilang pananalapi upang madiin si Ebdane sa pagkakatakas kamakailan ng Indonesian terrorist na si Fathur Rohman Al-Ghozi. Ayon kay Undersecretary Anselmo Avenido ng Philippine Drug Enforcement Agency (PDEA), nagpipiyesta ngayon ang mga nasabing kriminal sa pagkakatakas ni Al-Ghozi at ginagamit ang isyu upang madiin at masibak sa puwesto si Ebdane nang sa gayon ay magtuluy-tuloy na ang kanilang mga illegal na operasyon. Naniniwala naman si Negros Occidental Rep. Apolinario Lozada na bahagi ng larong &amp;quot;Games of the Generals&amp;quot; ng mga kalaban ni Ebdane sa PNP ang pagkakatakas ni Al-Ghozi. Ayon kay Rep. Lozada, may ulat na ginamit umanong &amp;quot;props&amp;quot; ng matataas na politiko at ambisyosong police officers ang pagkakatakas ni Al-Ghozi at dalawang miyembro ng Abu Sayyaf. Sinabi ni Lozada na kung totoo ang naturang ulat ay lalong magiging kaawa-awa ang Pilipinas dahil sa nalalagay sa kompromiso ang seguridad ng bansa at integridad ng PNP. Batay sa lumabas na report, ang pagkakatakas ng tatlong terorista ay dinisenyo upang mapilitan si Pangulong Arroyo na sibakin sa puwesto si Ebdane at palitan ito ng &amp;quot;master planner&amp;quot; sa planong pagtakas. Nakasaad din sa manifesto na galing umano sa PNP, na ang planong pagpapatakas ay binuo noon pang Marso ngayong taon bago ang takdang pagbisita ni Australian Prime Minister John Howard. Ang paksyon umano, ayon pa sa manifesto ni P/Supt. Eduardo Matillano, pinuno ng Criminal Investigation and Detection Group, ang unang nagkonsidera na patakasin si Al-Ghozi noong Marso. Naniniwala naman si Ebdane na ang achievements niya sa kanyang pag-upo bilang PNP chief ang maaaring dahilan kung bakit siya ngayon ang tinatarget. Noong nakaraang taon lamang, mahigit sa 15,000 ang naaresto sa kaso ng droga, kasama dito ang mga foreign nationals na galing China, Japan, Australia, Britain, South Korea, Germany, Brazil, Israel at Jordan na pinaniniwalaang mga miyembro ng transnational drug syndicates. May 37 local drug rings naman ang nabuwag na simula nang umupo si Ebdane sa PNP.(Ulat nina Joy Cantos at Malou Escudero)</body>
<link>http://www.philstar.com/Article.aspx?articleId=214569&amp;publicationSubCategoryId=92</link>
</article>
<article>
<title>LTO di tinanggap ni Bengzon, Lastimoso hepe parin</title>
<author>Angie dela Cruz</author>
<date>
<month>July</month>
<day>22</day>
<year>2003</year>
</date>
<body>Wala nang magaganap na turn-over ceremony sa Land Transportation Office makaraang hindi tanggapin ni Dept of Transportation and Communications Undersecretary Agustin Bengzon ang puwesto sa LTO. Sa kanyang liham kay Pangulong Arroyo, sinabi ni Bengzon na malaking karangalan ang ginawang pagpili nito sa kanya para pamunuan ang LTO subalit hindi niya ito tatanggapin &amp;quot;for personal reason.&amp;quot; &amp;quot;Although my appointment has been reported in the media, there has been no formal turn-over as of this date. May I therefore request that this letter be made public to avoid confusion,&amp;quot; nakasaad sa liham ni Bengzon sa Pangulo. Sa kanyang panig, sinabi naman ni LTO Chief Roberto Lastimoso na hanggat wala pa ring ipinapalit sa kanya ang Pangulo ay patuloy siyang magseserbisyo sa publiko. Una na rito, nakakuha ng kakampi si Lastimoso mula sa transport groups. Sa nilagdaang manifesto ng PCDO-ACTO, FERCODA, PISTON, MUNTIDAP at MakatiTODAP, sinabi ng naturang mga grupo na walang ginawang masama sa pagtupad sa kanyang tungkulin si Lastimoso kaya marapat lamang na manatili ito sa tungkulin bilang hepe ng LTO. (Ulat ni Angie dela Cruz)</body>
<link>http://www.philstar.com/Article.aspx?articleId=214580&amp;publicationSubCategoryId=92</link>
</article>
<article>
<title>Kaso pa vs Roco isinampa ng DepEd union</title>
<author>Malou Escudero</author>
<date>
<month>July</month>
<day>22</day>
<year>2003</year>
</date>
<body>Panibagong kaso ang kakaharapin ni dating Education secretary at presidential aspirant Raul Roco matapos siyang sampahan kahapon sa Ombudsman ng tatlong kaso ng katiwalian ng Department of Education Central Employees Union. Ayon sa complaint affidavit ng unyon, nilabag ni Roco ang R.A. 3019 dahil sa pag-hire niya ng helicopter na hindi naman talaga kinakailangan gamit ang pondo ng World Bank Third Elementary Education Project. Ayon sa unyon, noong Oktubre 10, 2001, binisita ni Roco ang Baguio City at Mt. Province gamit ang nirentahang helicopter ng Cebu Air sa halagang P217, 292.25. Nilabag din umano ni Roco ang P.D. 1455 sa paggamit niya ng pondo ng pamahalaan sa pagpapagawa ng mga mamahaling 350,000 posters na ipinapakita ang kanyang mukha para umano isulong ang ambisyon niyang maging pangulo ng bansa. Wala din umanong isinagawang public bidding sa pag-imprenta ng mga ito. Nilabag din ni Roco ang R.A. 3019 sa hindi pag-remit ng mahigit sa P74 milyong service fee ng DepEd sa National Treasury na ikinalugi umano ng pamahalaan. Idineposito umano ni Roco ang milyun-milyong pisong salapi sa Land Bank. (Ulat ni Malou Escudero)</body>
<link>http://www.philstar.com/Article.aspx?articleId=214586&amp;publicationSubCategoryId=92</link>
</article>
<article>
<title>BIR official ipatatawag sa 'excise tax exemption'</title>
<author>Rudy Andal</author>
<date>
<month>July</month>
<day>22</day>
<year>2003</year>
</date>
<body>Hiniling kahapon ni Senator Serge Osme&amp;ntilde;a na ipatawag ng Senate blue ribbon committee si Bureau of Internal Revenue (BIR) assistant commisisoner Edwin Abella kaugnay sa ibinigay nitong excise tax exemption sa Honda CRV na ikinalugi umano ng pamahalaan ng tinatayang P1.4 bilyon. Kasama si Abella ng tatlo pang opisyal sa BIR at BOC na kinasuhan sa Ombudsman ng Department of Finance dahil sa mga undeclared assets nito bilang bahagi ng kanilang lifestyle check. Sinabi ni Sen. Osme&amp;ntilde;a, sa suweldong P24,817 ni Abella kada buwan ay nagawang makapagpatayo umano ng P10 milyong halaga ng bahay sa Xavierville subdivision, Loyola Heights, QC na wala sa declared assets nito bukod sa limang lote umano sa isang subdivision sa Novaliches, QC at isang cock farm sa Bulacan na kanyang idineklara. Pinagkalooban ni Abella ng excise tax exemption ang Honda CRV sa pagsasabing 10-seater ang nasabing sasakyan na hindi naman isang AUVs. (Ulat ni Rudy Andal)</body>
<link>http://www.philstar.com/Article.aspx?articleId=214597&amp;publicationSubCategoryId=92</link>
</article>
<article>
<title>Lacson, 1 pang general idinawit sa Al-Ghozi</title>
<author>Joy Cantos</author>
<date>
<month>July</month>
<day>22</day>
<year>2003</year>
</date>
<body>Tuluyan nang idinawit kahapon si Senador Panfilo Lacson at isa pang heneral ng PNP bilang mga pangunahing personalidad na isasailalim sa imbestigasyon hinggil sa posibleng kinalaman ng mga ito sa misteryosong pagtakas nina Indonesian terrorist Fathur Rohman Al-Ghozi at dalawa pang terorista ng Abu Sayyaf. Ayon kay PNP-CIDG Chief P/Director Eduardo Matillano, masusi nilang sinisilip ngayon ang anggulo ng &amp;quot;destabilization plot&amp;quot; laban sa administrasyon ni Pangulong Arroyo kung saan ay ipapatawag ng PNP-CIDG sina Lacson at Yarcia para pagpaliwanag sa posibleng kinalaman nila sa kaso. Si Yarcia na ngayon ay nasa floating status ay dating PNP deputy director for intelligence noong si Lacson pa ang PNP chief sa panahon ni dating Pangulong Estrada. Ayon kay Matillano, hindi pa rin nila isinasantabi ang anggulo ng suhulan at sabwatan. Kasama rin sa iniimbestigahan ang nakalap na impormasyon na dalawang beses umanong naglabas-masok sa compound ng PNP-IG si P/Sr. Supt. Reuben Galban, chief ng Foreign Liason ng nasabing tanggapan sa pagitan ng Linggo ng gabi hanggang alas-3 nitong Lunes ng Hulyo 14 o ilang oras bago natuklasang nawawala sa kanilang selda sina Al-Ghozi. May nakakita umano kay Galban na nagpapaikot-ikot ang sinasakyang Toyota Revo sa labas ng compound ng PNP-IG o ilang oras matapos madiskubre na nakapuga ang tatlong terorista. Samantala, absuwelto na sa kaso si PNP Chief for Operations P/Deputy Director Gen. Virtus Gil, na ayon kay Matillano ay malinaw na pang-iintriga lamang ng mga taong nagnanais na guluhin ang isinasagawang imbestigasyon. (Ulat ni Joy Cantos)</body>
<link>http://www.philstar.com/Article.aspx?articleId=214599&amp;publicationSubCategoryId=92</link>
</article>
<article>
<title>Tulungan natin ang NFA - Yap</title>
<author></author>
<date>
<month>July</month>
<day>22</day>
<year>2003</year>
</date>
<body>Hinikayat ni National Food Authority Administrator Nestor Yap ang mga mangangalakal ng bigas at iba pang butil sa bansa at ang publiko na tulungan ang kanilang ahensiya upang masugpo ang illegal na pagbebenta ng bigas. Sinabi ni Yap na mahalaga ang tulong na ibibigay ng mga mangangalakal upang mapanatili ng NFA ang patuloy na pagbebenta ng mura at kalidad na bigas sa halagang P16 bawat kilo. Ginawa ni Yap ang pahayag sa kabila ng pinaigting na kampanya ng NFA sa pamamahagi ng bigas sa buong kapuluan upang tiyakin na may maihahaing mura at masustansiyang butil ang bawat pamilya sa panahong mababa ang ani ng palay. Aniya, mauuwi sa wala ang kampanya ng NFA kung hahayaan ang ilang mga tiwaling mangangalakal na ibenta sa mataas na halaga ang mga bigas na galing sa kanilang tanggapan. &amp;quot;Isumbong niyo sa amin ang mga mapagsamantalang mangangalakal at tatanggalan natin sila ng karapatang magbenta ng bigas sa mga pamilihan. I-text ang inyong karaingan sa 0917-6210927,&amp;quot; ani Yap.</body>
<link>http://www.philstar.com/Article.aspx?articleId=214604&amp;publicationSubCategoryId=92</link>
</article>
<article>
<title>Erap susuportahan si GMA kung si Roco ang kalaban</title>
<author>Malou Escudero</author>
<date>
<month>July</month>
<day>23</day>
<year>2003</year>
</date>
<body>Makakaasa ng suporta si Pangulong Arroyo mula kay dating Pangulong Estrada kung ang makakalaban lamang nito sa 2004 presidential elections ay si dating DepEd Secretary Raul Roco. Sinabi ni Estrada sa isang panayam sa telebisyon na kung ikukumpara kay Roco, higit na mas mabuting tao si Arroyo. Hindi umano malilimutan ni Estrada ang ginawang paninira sa kanya ni Roco nang talunin niya ito sa presidential elections noong 1998. Ayon pa kay Estrada, dapat mag-ingat ang ibang kandidato kay Roco dahil magaling umano itong gumawa ng alegasyon. Pero sinabi din ni Estrada na mas gugustuhin pa rin niya na magkaroon ng sariling kandidato ang oposisyon sa 2004. Kasama sa mga pinagpipilian ni Estrada na susuportahan sa 2004 sa hanay ng oposisyon sina action king Fernando Poe Jr., Sen. Panfilo Lacson at businessman Danding Cojuangco. Posibleng sa Agosto ihayag ni Estrada kung sino ang magiging manok ng oposisyon para tumakbong presidente. Nangunguna pa rin sa pinapaboran ni Estrada na posibleng tumakbo ang matalik niyang kaibigan na si FPJ na kasama lagi sa survey ng mga presidentiables.(Ulat ni Malou Escudero)</body>
<link>http://www.philstar.com/Article.aspx?articleId=214669&amp;publicationSubCategoryId=92</link>
</article>
<article>
<title>7 patay kay 'Harurot'</title>
<author>Angie dela Cruz, Joy Cantos, Butch Quejada, Ely Saludar, Arnell Ozaeta at Francis Elevado</author>
<date>
<month>July</month>
<day>23</day>
<year>2003</year>
</date>
<body>Pito katao ang iniulat na nasawi, habang siyam pa ang sugatan sa pananalasa ng super typhoon na si Harurot na patuloy na humahagupit sa Northern Luzon at sa halos buong bahagi ng bansa. Sa ulat ng National Disaster Coordinating Council (NDCC) ang mga naitalang nasawi ay mula sa lalawigan ng Romblon na inaasahang tataas pa dahil sa lakas ng pananalasa ng bagyo. Nakilala ang mga biktimang sina Clarita Esleg, 2nd year high school; Chona Mortel, 4th year; Eric Salazar, 2nd year; Jodielyn Malavega, 3rd year; at ang tricycle driver na si Eleodoro Orencio . Lulan ang mga estudyante sa tricycle ni Orencio at binabagtas ang highway sa bayan ng San Agustin sa Romblon nang madaganan ang mga ito ng isang malaking puno ng Buli. Sa Sultan Kudarat, isang hindi pa nakikilalang paslit ang nalunod sanhi ng flashflood samantala sa Antipolo City, isang construction worker na nakilalang si Eli Royo, 17, ang tinamaan ng kidlat. Ayon sa NDCC, nasa 2,250 pamilya o 13, 500 katao sa Mindanao ang naapektuhan ng malawakang pagbaha at pag-ulan dala ng paghagupit ng bagyong Harurot. May walong mangingisda sakay ng isang fishing boat ang iniulat na nawawala simula pa noong Lunes matapos na ito ay pumalaot sa karagatan ng San Miguel Bay sa bayan ng Mercedes sa nasabing lalawigan. Kinansela rin ang 12 flights ng mga eroplano sa domestic airports at isang international flight mula sa Taiwan dahil sa bagyo. Sinuspinde ang lahat ng klase sa elementarya at high school. Nagdesisyon din ang Malaca&amp;ntilde;ang na maagang pauwiin ang mga empleyado ng gobyerno. Sinalanta ng bagyong Harurot ang lalawigan ng Isabela partikular ang Palanan at nagbanta rin sa Northern Luzon. Kahapon ganap na alas-10 ng umaga, ang mata ng bagyo ay namataan sa Eastern Coast ng Palanan taglay ang pinakamalakas na hanging 190 kilometro bawat oras malapit sa gitna at may pagbugso hanggang 230 kilometro bawat oras. Ngayong umaga si Harurot ay inaasahang nasa layong 260 kilometro ng kanluran hilagang kanluran ng Laoag City. Nananatiling nakataas ang babala ng bagyo bilang 4 sa buong Cagayan, Isabela at Northern Aurora, habang signal number 3 sa nalalabing bahagi ng Aurora, Calayan at Babuyan Islands, Ilocos Provinces, Ifugao, Kalinga Apayao, Abra, Mt. Province, Nueva Vizcaya at Quirino. Signal number 2 sa buong Batanes Group of Islands, La Union, Benguet, Nueva Ecija, Tarlac, Pangasinan, N. Quezon, Polilio Island at Camarines Norte. Signal number 1 sa nalalabing bahagi ng Central Luzon, Quezon, Cavite, Laguna, Batangas, Rizal, Metro Manila, Marinduque, Mindoro provinces, Romblon, Calamian Group of Islands, Lubang Island, Camarines Sur, Albay, Catanduanes, Sorsogon, Burias Island, Masbate at N. Samar. (Ulat nina Angie dela Cruz, Joy Cantos, Butch Quejada, Ely Saludar, Arnell Ozaeta at Francis Elevado)</body>
<link>http://www.philstar.com/Article.aspx?articleId=214683&amp;publicationSubCategoryId=92</link>
</article>
<article>
<title>Terorista pinatakas para masibak si Ebdane</title>
<author>Joy Cantos</author>
<date>
<month>July</month>
<day>23</day>
<year>2003</year>
</date>
<body>Hinihinalang isang malaking sabotahe ang pagpapatakas kay Indonesian terrorist Fathur Rohman al-Ghozi at sa dalawa pa nitong kasama sa Camp Crame kamakailan lalo pa nga at bumagsak sa isinagawang lie detector test ang dalawang opisyal ng PNP. Bumagsak sa lie test si Supt. Reuben Galban at isa pang opisyal nang tanungin sila kung may kinalaman sa pagpapatakas sa tatlong terorista. Ginawa umano ang pagpapatakas upang hiyain si Pangulong Arroyo sa international community at ipasibak si PNP Chief Hermogenes Ebdane. Ilang matataas na opisyal ng PNP ang napabalitang nag-aaway-away para sa posisyon ni Ebdane. Samantala, pinakalat ni Ebdane ang pinakamalaking search team na aabot sa 500,000 operatiba para tugisin ang mga puganteng sina Al-Ghozi at dalawang bomb expert ng Abu Sayyaf na sina Abdulmukin Edris at Omar Lasal. Pinagsama-sama ni Ebdane ang may 300,000 security guards at daan-daang libong barangay tanods mula sa 42,000 barangays sa bansa upang makipagtulungan sa PNP sa paghuli sa mga pugante sa pinakamalaking manhunt operation sa kasaysayan ng pambansang pulisya. Naniniwala si Ebdane na sa pamamagitan ng puwersang ito at tulong ng mamamayan, mahuhuli ang mga terorista na maaaring nasa Metro Manila pa sa ngayon. (Ulat ni Joy Cantos)</body>
<link>http://www.philstar.com/Article.aspx?articleId=214688&amp;publicationSubCategoryId=92</link>
</article>
<article>
<title>Abogado ni Erap nag-resign</title>
<author>Malou Escudero</author>
<date>
<month>July</month>
<day>23</day>
<year>2003</year>
</date>
<body>Binitiwan na ni Atty. Prospero Crescini ang pagdedepensa sa mga kaso ni dating Pangulong Estrada kasabay ng paghahain niya ng pormal na mosyon sa Sandiganbayan upang magbitiw bilang isa sa mga abogado ng dating lider. Idinahilan ni Crescini sa kanyang resignation ang suliranin sa kalusugan, sobrang trabaho at nakalilitong sitwasyon sa pagdepensa ng mga kaso ni Estrada. &amp;quot;My reasons are three Hs: health, hell and helplessness,&amp;quot; pahayag ni Crescini. Inihayag rin nito sa kanyang mosyon sa korte ang paghihirap nya para organisahin ang depensa habang hindi naman halos nagpapakita ng kooperasyon si Estrada. Kabilang sa mga kaso ni Estrada na hinahawakan ni Crescini ang P4.1 bilyong plunder case, illegal use of alias at perjury. (Ulat ni Malou Escudero)</body>
<link>http://www.philstar.com/Article.aspx?articleId=214694&amp;publicationSubCategoryId=92</link>
</article>
<article>
<title>Kampanya vs katiwalian walang sasantuhin</title>
<author>Ely Saludar</author>
<date>
<month>July</month>
<day>23</day>
<year>2003</year>
</date>
<body>Walang sasantuhin ang kampanya ni Pangulong Arroyo laban sa graft and corruption na ang unang sinampolan ay mga opisyal ng Bureau of Customs at Bureau of Internal Revenue. Inihayag ni Presidential Spokesman Ignacio Bunye na kahit na anong posisyon hanggang sa mga pinuno ng departamento o Cabinet officials ay hindi libre sa kampanyang ito ng Pangulo. Ayon kay Bunye, lahat ng opisyal ng gobyerno sa ehekutibo ay maaaring isailalim sa lifestyle check kabilang din aniya ang First Family. Nilinaw ni Bunye na ang pangunahing tinututukan ngayon ng Malaca&amp;ntilde;ang ay ang mga ahensiya na lumitaw sa mga survey na nangunguna sa talamak na katiwalian. Sa statement ng Pangulo, tiniyak nito na idadaan sa tamang proseso at naaayon sa batas ang kampanya laban sa katiwalian, Nanawagan din ang Pangulo sa mamamayan na makipagtulungan at magsilbing mata at tenga ng gobyerno para sa pagbabantay sa mga gumagawa ng kalokohan sa pamahalaan. (Ulat ni Ely Saludar)</body>
<link>http://www.philstar.com/Article.aspx?articleId=214698&amp;publicationSubCategoryId=92</link>
</article>
<article>
<title>Roco dudurugin ni Erap</title>
<author>Malou Escudero</author>
<date>
<month>July</month>
<day>24</day>
<year>2003</year>
</date>
<body>Hindi papopormahin ni dating Pangulong Estrada na makaupo bilang pangulo ng bansa si dating Education Secretary Raul Roco at malayo pa man ang halalan ay naghayag na ang una na hindi niya susuportahan ang huli. Sa kanyang pahayag, nangako pa umano si Estrada na kasama ang kanyang Puwersa ng Masa sa pagdurog sa ambisyon ni Roco na maging pangulo ng Pilipinas. Para kay Estrada, higit na mas mabuting tao si Pangulong Arroyo kung ikukumpara kay Roco. Hindi umano malilimutan ni Estrada ang ginawang paninira sa kanya ni Roco nang talunin niya ito sa presidential elections noong 1998. Isiniwalat din ni Erap ang tunay na pagkatao ni Roco matapos sumulpot ang ilang kasong kriminal na isinampa sa Office of the Ombudsman ng mga empleyado ng DepEd laban sa dating kalihim. Sa sorpresang pahayag, sinabi kamakailan ng dating pangulo na hindi mapagkakatiwalaan si Roco kaya walang maasahang mahusay na pamamahala sa dating kalihim sakaling maupo ito bilang Pangulo ng bansa. Sakali anyang pumalaot nang tuluyan si Roco bilang kandidato sa pagka-Pangulo, mas gugustuhin pa niyang suportahan si Pangulong Arroyo kaysa sa dating kalihim. Matatandaan na noong Lunes ay nagsampa ng tatlong kaso ng katiwalian ang DepEd Central Employees Union sa Ombudsman. Nilabag umano ni Roco ang RA 3019 o Anti-Graft and Corrupt Practices Act ng waldasin umano nito ang pondo ng DepEd sa tatlong pagkakataon. Anila, nilabag ni Roco ang patakaran ng ahensiya ng magpagawa ito ng 350,000 posters na naglalarawan ng kanyang mukha at nagkakahalaga ng P1.14 milyon ng walang public bidding. Illegal din umano ang paggamit ni Roco ng helicopter ng magpunta ito sa Benguet Province na ikinalugi anya ng pamahalaan dahil P221,000 ang renta dito kada lipad. Sinasabing pinigil rin ni Roco ang paglagak sa National Treasury ng mahigit P74 milyong service fee collections ng DepEd na paglabag sa normal auditing and accounting procedures na itinakda ng batas. (Ulat ni Malou Escudero)</body>
<link>http://www.philstar.com/Article.aspx?articleId=214782&amp;publicationSubCategoryId=92</link>
</article>
<article>
<title>AFP, PNP red alert vs kudeta</title>
<author>Joy Cantos</author>
<date>
<month>July</month>
<day>24</day>
<year>2003</year>
</date>
<body>Isinailalim kahapon ng Armed Forces of the Philippines (AFP) at Philippine National Police (PNP) sa red alert ang buong puwersa nito sa gitna na rin ng maugong na paglulunsad umano ng kudeta ng mga dismayadong junior officers ng militar. Nabatid na kamakalawa pa sinimulang pulungin ni Commodore Tirso Danga, chief ng AFP headquarters Service Command sa Camp Aguinaldo, ang kanyang mga tauhan na huwag sasali sa anumang planong maglunsad ng kudeta laban sa administrasyon. Kapansin-pansin ang halos tripleng bilang ng mga sundalo na naka-full battle gear sa lahat ng gate ng Camp Aguinaldo na nagsasagawa ng checkpoint habang ilang tangke ang pinawarm-up at naka-standby sa grandstand. Ayon naman kay PNP Directorate for Police Community Relations, P/Director Ricardo de Leon, wala umanong kaugnayan ang hakbang sa napapabalitang coup plot at pagkakatakas ng tatlong mapanganib na teroristang sina Fathur al-Ghozi, Omar Lasal at Abdulmkin Edris. Bahagi lamang anya ito ng &amp;quot;precautionary measures&amp;quot; upang matiyak na magiging maayos ang nalalapit na State of the Nation Address (SONA) ni Pangulong Arroyo sa darating na Hulyo 28. Magugunita na sumingaw ang kudeta laban sa pamahalaang Arroyo makaraang mabulgar ang sikretong pagpupulong ng mga junior officers na umanoy dismayado sa mababang pasuweldo, kakulangan ng mga benepisyo, kakapusan sa pabahay at sa lumalalang korupsiyon sa organisasyon. (Ulat ni Joy Cantos)</body>
<link>http://www.philstar.com/Article.aspx?articleId=214784&amp;publicationSubCategoryId=92</link>
</article>
<article>
<title>P1-B pananim sinira ni Harurot</title>
<author>Ely Saludar/Doris Franche</author>
<date>
<month>July</month>
<day>24</day>
<year>2003</year>
</date>
<body>Tinatayang aabot sa isang bilyon at siyamnaput walong milyong piso ng halaga ng pananim ang sinira ni super typhoon Harurot. Sa ulat ni Agriculture Secretary Luis Lorenzo kay Pangulong Arroyo, ang pananim na mais ang lubhang naapektuhan ng kalamidad partikular ang lalawigan ng Isabela samantala ang palay ay bahagya lamang na naapektuhan. Dahil dito, iminungkahi ni Lorenzo sa Pangulo na mag-import ng mais na tinatayang 300,000 metriko tonelada upang magamit sa buwan ng Oktubre, pero tiniyak na ngayong Agosto at Setyembre ay may sapat ng suplay ng mais. Samantala, inutos ni DILG Secretary Joey Lina sa lahat ng mga local chief executives na gamitin na ang kanilang mga calamity fund. Ayon kay Lina, maraming naapektuhang kabahayan at pananim ang signal no.4 sa lalawigan ng Cagayan, Aurora, Isabela at Catanduanes. Sinabi ni Lina na kailangan ng mga residente sa mga apektadong probinsiya ang tulong upang may ipantawid-gutom. (Ulat nina Ely Saludar/Doris Franche)</body>
<link>http://www.philstar.com/Article.aspx?articleId=214797&amp;publicationSubCategoryId=92</link>
</article>
<article>
<title>Kinumpiskang 'ill-gotten wealth' pinababalik</title>
<author>Grace dela Cruz</author>
<date>
<month>July</month>
<day>24</day>
<year>2003</year>
</date>
<body>Inatasan kahapon ng Korte Suprema ang Presidential Commission on Good Government na isoli sa sinasabing kalaguyo ng isang Marcos crony ang bilyong pisong halaga ng salapi at mga ari-arian dahil walang sapat na ebidensiyang tumutukoy na ill-gotten wealth ang mga ito. Ipinaliwanag ng SC na mali ang ginawang pagkumpiska ng PCGG ng mga hinihinalang kayamanan ng Marcos crony na si Phil. Army commanding offficer Josephus Ramas at mistress nitong si Elizabeth Dimaano. Nadiskubre na nagkaroon ng maraming ari-arian si Ramas sa kabila ng maliit na suweldo nito sa AFP. Dahil dito, kinumpiska ng PCGG at Anti-Graft Board ang mga communication equipments na nagkakahalaga ng P2.8M at $50,000 sa bahay ni Dimaano sa Batangas City. Ikinatuwiran ng board na walang kakayahan si Dimaano na magkaroon ng nasabing mga properties dahil hindi naman ito kumikita ng malaki bilang clerk-typist ni Ramas sa AFP. Sinusustentuhan lamang umano ni Ramas si Dimaano kaya ang mga ari-arian ay hindi pag-aari ng huli. Pero sa 42-pahinang desisyon ng Korte, illegal ang pagkakakumpiska sa mga ari-arian ni Dimaano na kinabibilangan ng mga alahas, salapi, titulo ng lupa at communication equipments dahil hindi naman ito nakadeklara sa search warrant and seizure na hawak ng mga ito, kaya walang karapatan ang mga nasabing awtoridad na i-sequestered ang mga ito. (Ulat ni Grace dela Cruz)</body>
<link>http://www.philstar.com/Article.aspx?articleId=214798&amp;publicationSubCategoryId=92</link>
</article>
<article>
<title>Kuryente kukunin sa hangin</title>
<author>Rudy Andal</author>
<date>
<month>July</month>
<day>24</day>
<year>2003</year>
</date>
<body>Hiniling kahapon ni Senator Ramon Magsaysay Jr. sa Senate committee on energy na pag-aralang mabuti kung magagamit na alternatibong pagmumulan ng elektrisidad ang hangin kaysa umangkat tayo ng krudo para sa ating mga planta. Sinabi ni Sen. Magsaysay, bukod sa hindi magastos ay walang polusyong maidudulot ito sakaling magamit ang hangin bilang source ng ating elektrisidad sa bansa. Aniya, sa isinagawang pag-aaral ng United States National Renewable Energy Laboratory gamit ang Geographical Information System ay natuklasang maraming lugar sa bansa ang palagiang malakas ang hangin tulad ng Batanes at Babuyan island sa Northern Luzon. Sa ilalim ng kanyang senate resolution 640, hiniling ni Magsaysay sa senado na pag-aralang mabuti kung magagamit nating source ng kuryente ang hangin at ang paggamit sa Philippine Wind Energy System. Wika pa ni Magsaysay, dahil mayroon tayong mahigit na 10,000 square kilometer ng mahahanging lugar sa bansa ay baka puwedeng magamit natin ito bilang alternatibong source ng kuryente kaysa umangkat tayo ng krudo na ginagamit sa mga power plants. Ang Batanes at Babuyan islands ay palaging dinadaanan ng mga bagyo kaya palaging malakas ang hangin dito at para makatipid ay pag-aralan natin kung puwedeng magamit ang hangin bilang source ng ating elektrisidad, dagdag pa ng senador. (Ulat ni Rudy Andal)</body>
<link>http://www.philstar.com/Article.aspx?articleId=214806&amp;publicationSubCategoryId=92</link>
</article>
<article>
<title>RP contingent na isasabak sa Iraq nanganganib</title>
<author>Malou Escudero</author>
<date>
<month>July</month>
<day>24</day>
<year>2003</year>
</date>
<body>Nababahala si Negros Occidental Rep. Apolinario Lozada sa posibilidad na iuwing bangkay ang 75 miyembro ng Philippine contingent na nakatakdang umalis papuntang Iraq dahil sa nangyayaring guerilla war sa nasabing bansa. Ayon kay Rep. Lozada, chairman ng House committee on foreign relations, dapat munang kanselahin ang pagpapadala ng sundalong Pinoy sa Iraq dahil umaabot na sa 38 Amerikano ang namamatay doon dahil sa sniper shootings, rocket-propelled grenades at iba pang atake ng guerilla. Labis na tinututulan ng mga Iraqis ang pagpasok sa kanilang bansa ng mga &amp;quot;occupying forces&amp;quot; katulad ng Amerika. Sinabi ni Lozada na hindi dapat isakripisyo ng gobyerno ang mga sundalong Pinoy dahil wala namang napala ang Pilipinas sa nangyaring kaguluhan sa Iraq. Ayon sa ulat, ang 500-man Filipino security force ay idadagdag sa ipadadalang puwersa ng Ukraine, Bulgaria, Latvia at iba pang miyembro ng &amp;quot;coalition of the willing.&amp;quot; (Ulat ni Malou Escudero)</body>
<link>http://www.philstar.com/Article.aspx?articleId=214807&amp;publicationSubCategoryId=92</link>
</article>
<article>
<title>Erap 'sipsip' kay GMA - Bunye</title>
<author>Lilia Tolentino</author>
<date>
<month>July</month>
<day>25</day>
<year>2003</year>
</date>
<body>Isa lamang umanong pagsisipsip ang ginawang pahayag ni dating Pangulong Joseph Estrada na susuportahan niya si Pangulong Arroyo kung ito ay tatakbo sa 2004 at kung ang makakalaban ay si dating Education Secretary Raul Roco. Ayon kay Presidential Spokesman Ignacio Bunye, pinasasalamatan ng Pangulong Arroyo ang inihayag nitong suporta pero ang paningin ng Palasyo ay isa lang itong paninipsip sa pag-aakalang malilibre siya sa kanyang mga kaso. &amp;quot;Salamat sa kanyang pahayag na suporta pero ang paninipsip na ito ay hindi puwedeng maglibre sa kanya sa kaso,&amp;quot; ani Bunye. Si Estrada ay nakapanayam sa telebisyon at sinabi nitong hindi naman hamak na mas mabuting tao si Arroyo kung ihahambing kay Roco. Kung ang dalawa anya ang siyang magkakaharap sa halalang pampanguluhan, siya at ang kanyang mga kapanalig sa Puwersa ng Masa ay mas pabor kay Pangulong Arroyo at hindi nila papopormahin si Roco na makaupo sa Malaca&amp;ntilde;ang. Magugunitang si Estrada ay naghayag din noong siya ay nakaluklok pang Presidente na hindi siya limitado sa pagpili ng kandidatong susuportahan sa 2004 mula lamang sa kanyang partido at mga kaalyansa. Malaki anya ang posibilidad na si Arroyo ang kanyang mapisil na ikandidato sa halalan sa 2004 dahil malakas ang hatak nito sa masa at maganda naman ang ginagawa nito sa Department of Social Welfare and Development bilang Kalihim. Ang pahayag na ito ni Estrada noon ay ikinalugod naman ni Arroyo nang siya ay Bise Presidente ng bansa at miyembro ng Gabinete ni dating Pangulong Estrada. (Ulat ni Lilia Tolentino)</body>
<link>http://www.philstar.com/Article.aspx?articleId=214907&amp;publicationSubCategoryId=92</link>
</article>
<article>
<title>5 pulis na sinibak ibalik - CA</title>
<author>Grace dela Cruz</author>
<date>
<month>July</month>
<day>25</day>
<year>2003</year>
</date>
<body>Dahil sa &amp;quot;technicality,&amp;quot; ipinag-utos kahapon ng Court of Appeals (CA) sa pamunuan ng Philippine National Police (PNP) na ibalik sa serbisyo ang limang pulis na naunang sinibak dahil sa paggamit ng ipinagbabawal na gamot. Sa 6-pahinang desisyon ng Appellate Court na sinulat ni Associate Justice Rodrigo Cosico, inaatasan sina Chief Supt. Manuel Raval, PNP Region 12 director at Senior Supt. Benjamin Apayart, chief ng Regional Personnel and Human Resources Development Divison sa naturang rehiyon na muling tanggapin sa serbisyo sina SPO2 Carlos Gotoman, SPO1 Ariel Villanueva, PO3 Alfredo Mundo, PO3 Romeo Magno at PO1 Virgilio Carag. Maliban kay SPO2 Gotoman na puwersahang pinagbitiw sa serbisyo, ang apat ay nasibak sa posisyon matapos sumablay sa drug test kung saan napatunayang gumagamit ang mga ito ng shabu at marijuana sa isinagawang random drug testing noong Hunyo 13, 1998. Ipinaliwanag ng Appellate Court na bagamat hindi dapat paburan ang mga pulis na nasibak, kailangang sundin nila ang procedural requirements makaraang mabigo ang PNP na maghain ng apela sa kaso sa loob ng 10 days reglamentary period matapos magdesisyon ang Regional Appellate Board na nag-utos na ireinstate ang nasabing mga sinibak na pulis. (Ulat ni Grace dela Cruz)</body>
<link>http://www.philstar.com/Article.aspx?articleId=214916&amp;publicationSubCategoryId=92</link>
</article>
<article>
<title>PNP handa na sa SONA ni GMA</title>
<author>Joy Cantos</author>
<date>
<month>July</month>
<day>25</day>
<year>2003</year>
</date>
<body>Nakahanda na ang Philippine National Police (PNP) para magbigay ng seguridad kaugnay ng isasagawang State of the Nation Address (SONA) ni Pangulong Arroyo sa darating na Lunes. Ayon kay PNP spokesman P/Sr. Supt. Leopoldo Bataoil, may sapat na bilang ng mga pulis ang kanilang ipapakalat upang magsaayos ng peace and order sa SONA ng Pangulo sa mga istratehikong lugar na posibleng paglunsaran ng rally ng mga militanteng grupo. Sinabi ni Bataoil na wala silang natatanggap na report na may mga grupong magsasagawa ng pananabotahe sa isasagawang SONA subalit kung may mangyayari namang kaguluhan ay nakahanda naman ang kapulisan. Partikular na babantayan ng mga itatalagang pulis ay ang kahabaan ng Commonwealth Avenue patungong Batasan Complex kung saan isasagawa ang SONA, Edsa shrine sa Ortigas, kahabaan ng C.M. Recto at Mendiola patungong Palasyo ng Malaca&amp;ntilde;ang. Samantala, inihayag ni Bataoil na hindi na magsasagawa ng loyalty check ang pamunuan ng PNP sa kanilang hanay sa gitna na rin ng umuugong na balita na may grupo ng mga junior officers ng militar na maglulunsad ng kudeta laban sa administrasyon. Ayon kay Bataoil, solidong sumusuporta sa administrasyon ang may 114,000 malakas na puwersa ng pulisya. Sinabi pa ni Bataoil na walang &amp;quot;disgruntled&amp;quot; na mga opisyal at tauhan ng PNP sa kabila ng may 3rd forces na nagpapagulo sa imbestigasyon sa pagtakas ni Indonesian terrorist Fathur Rohman Al-Ghozi at dalawa pang lokal na terorista sa detention cell ng PNP-Intelligence Group sa Camp Crame. Sa kabila ng napapaulat na mababa ang moral ng PNP bunga ng pagtakas nina Al-Ghozi , tiniyak ni Bataoil na kuntento ang mga tauhan ng PNP at mga opisyal nito sa pamamalakad ng kasalukuyang gobyerno. (Ulat ni Joy Cantos)</body>
<link>http://www.philstar.com/Article.aspx?articleId=214923&amp;publicationSubCategoryId=92</link>
</article>
<article>
<title>Dating coup plotter ginawang commander ng Scout Ranger</title>
<author>Joy Cantos</author>
<date>
<month>July</month>
<day>25</day>
<year>2003</year>
</date>
<body>Binigyan ni Pangulong Arroyo ng mahalagang puwesto ang sinasabing dating coup plotter at naging tagapagsalita ng RAM na si Col. Danilo Lim, bilang pinuno ng 1st Scout Ranger Regiment, ang elite force ng Philippine Army na nakabase sa Camp Tecson, San Miguel, Bulacan. Ito ay sa gitna ng mga ulat na nag-aalburoto ang mga junior oficers sa AFP kaugnay ng paglutang ng bantang kudeta. Tiniyak ni Lim na siya mismo ang haharang sa anumang balak na kudeta laban sa kasalukuyang administrasyon. Samantala, muling nanindigan kahapon si Defense Secretary Angelo Reyes na pawang tsismis lamang ang napabalitang may &amp;quot;military uprising&amp;quot; na isasagawa ang mga dismayadong junior officers ng hukbong sandatahan. Umapela si Reyes sa publiko na huwag basta maniwala sa walang basehang ulat dahil hindi maganda ang idudulot nito sa bansa. (Ulat ni Joy Cantos)</body>
<link>http://www.philstar.com/Article.aspx?articleId=214929&amp;publicationSubCategoryId=92</link>
</article>
<article>
<title>Con-Am hirit ni Gringo</title>
<author>Rudy Andal</author>
<date>
<month>July</month>
<day>25</day>
<year>2003</year>
</date>
<body>Nanawagan kahapon si Senador Gregorio &amp;quot;Gringo&amp;quot; Honasan para sa pagbubuo ng isang Constitutional Convention upang magbalangkas ng mga susog sa Saligang Batas na tunay na sumasalamin sa mga inaasam at pangarap ng sambayanang Pilipino. Hiniling ni Honasan sa kanyang mga kasamahan sa Senado na itutok ang kasalukuyang debate sa mga malilinaw na constitutional amendments kaysa pag-aksayahan ang mainitang pagtatalo sa mga isyu hinggil sa Con-Con, laban sa Constituent Assembly o Con-Ass at presidensyal laban sa parliyamentaryong porma ng gobyerno. &amp;quot;Kumbinsido ako na merong tunay na suporta ang publiko sa Constitutional Amendments sa pamamagitan ng Con-Con, basta hindi lamang malilimutan ang mga susog sa pagpapalit ng kasalukuyang porma ng gobyerno, mula presidensiyal patungong parliyamentaryo, kundi dapat lamang na sumakop sa lahat ng mahahalagang sosyo-ekonomiko at pampulitikang reporma na kailangan upang sumulong ang ating bansa,&amp;quot; wika ni Honasan. Ayon kay Honasan, hindi kailangang palitan ang buong Konstitusyon kundi kailangan lamang na magkaroon ng mga pagsusog sa mga probisyon na sumasakop sa mga pangunahing suliranin ng bansa gaya ng katiwalian, kapayapaan at kaayusan, ekonomiya, populasyon at kahirapan. Inihayag ng senador na masasayang lamang ang kanyang binalangkas na National Recovery Program na nais niyang magsilbing programa sa unang 100 araw ng pamamahala ng sinumang mahalal na pangulo, kung ang kasalukuyang constitutional framework ay makakahadlang sa buong implementasyon ng mga komprehensibo at makakayanang reporma ng NRP. (Ulat ni Rudy Andal)</body>
<link>http://www.philstar.com/Article.aspx?articleId=214933&amp;publicationSubCategoryId=92</link>
</article>
<article>
<title>General, colonel minamatyagan sa destabilization plot</title>
<author>Joy Cantos</author>
<date>
<month>July</month>
<day>25</day>
<year>2003</year>
</date>
<body>Dalawang aktibong senior officers ng militar at pulisya na kapwa pinaghihinalaang utak ng &amp;quot;destabilization plot&amp;quot; laban sa administrasyon ni Pangulong Arroyo ang mahigpit na isinasailalim ngayon sa surveillance operations ng AFP. Ang dalawag opisyal na may ranggong heneral at colonel ay mga miyembro ng Rebolusyonaryong Alyansang Makabansa (RAM), isang grupo ng mga sundalo at pulis na nasangkot sa pitong bigong kudeta noong panahon ng rehimen ni dating Pangulong Cory Aquino. Tumanggi naman ang isang military source na sabihin kung ang planong destabilisasyon ay may basbas ng liderato ng RAM na sa kasalukuyan ay pinamumunuan ni retired Navy Commodore Domingo Calajate. Sinabi pa ng source na ang dalawang opisyal ang nasa likod ng pagkalat ng white paper noong nakaraang linggo na nagdawit sa ilang opisyal ng PNP sa pagtakas ni Indonesian terrorist Fathur Rohman Al-Ghozi. Matapos umanong gumawa ng gulo sa PNP, ipinalutang naman ng dalawa ang umanoy balak na kudeta ng mga miyembro ng PMA Class 94 at 95. (Ulat ni Joy Cantos)</body>
<link>http://www.philstar.com/Article.aspx?articleId=214936&amp;publicationSubCategoryId=92</link>
</article>
<article>
<title>Garcia pinasisipa sa GSIS</title>
<author>Malou Escudero/Lilia Tolentino</author>
<date>
<month>July</month>
<day>25</day>
<year>2003</year>
</date>
<body>Dapat nang patalsikin sa puwesto si Government Service Insurance System (GSIS) President Winston Garcia dahil hindi umano nito nahawakan ng maayos ang bilyun-bilyong pondo ng mga empleyado ng gobyerno. Sinabi kahapon ni Isabela Rep. Rodolfo Albano na hindi na katanggap-tanggap ang alibi ni Garcia na kaya hindi maaksiyunan ang mga loan applications ay dahil sa isinasagawa nilang computerization na nagsimula pa noong Mayo. Kabilang sa nais umutang ngayon sa GSIS ang mga empleyado ng gobyerno sa Isabela na nasalanta ng bagyong &amp;quot;Harurot.&amp;quot; Malaki ang hinala ni Albano na walang pondo ang GSIS para ipautang sa mga miyembro nito dahil inaksaya lamang ni Garcia ang pera sa mga pantings. Kaugnay nito, inatasan ni Pangulong Arroyo si Garcia na linawin sa publiko kung ano ang problema nito kung bakit naaantala ang pagpapalabas ng pautang at benepisyo sa pagreretiro ng mga miyembro nito sa nakalipas na tatlong buwan. Ayon sa Pangulo, kailangang klaruhin ng GSIS ang posisyon nito lalot mayroon nang reklamong tinatanggap mula sa mga miyembro nito na hindi mabigyan ng serbisyo. (Ulat nina Malou Escudero/Lilia Tolentino)</body>
<link>http://www.philstar.com/Article.aspx?articleId=214937&amp;publicationSubCategoryId=92</link>
</article>
<article>
<title>Al-Ghozi nasakote sa Mindanao</title>
<author>Joy Cantos</author>
<date>
<month>July</month>
<day>26</day>
<year>2003</year>
</date>
<body>Naaresto na umano ang puganteng Indonesian terrorist na si Fathur Rohman Al-Ghozi sa isinagawang operasyon ng Philippine National Police (PNP) sa General Santos City kahapon. Umugong ang balitang nahuli na ng mga awtoridad si Al-Ghozi makaraang magtungo doon si PNP Chief Gen. Hermogenes Ebdane para makipagkita umano sa mga taong may hawak kay Al-Ghozi. Nakatakda umano itong iharap sa media sa Davao City bago dalhin pabalik sa Maynila, subalit naiba ang plano at malamang sa SONA ni Pangulong Arroyo sa Lunes ito ihaharap. &amp;quot;Ang feedback sa atin ay nahuli na si Al-Ghozi sa General Santos City, kung nahuli man siya, bahala ang PNP mag-announce dahil sa kanila nakatakas eh, baka para dun sa State of the Nation Address (SONA) ni President,&amp;quot; pahayag ng isang military source na tumangging magpabanggit ng pangalan. Si Ebdane ay personal na nagtungo sa General Santos upang personal na pangasiwaan ang pag-aresto kay Al-Ghozi. May ilang araw na rin itong nagpapabalik-balik sa Central Mindanao kaugnay na rin ng nakalap na impormasyon na nagtatago sa nasabing lugar ang LRT bomber. Una rito, ipinangako ni Ebdane na maibabalik nila sa kulungan sa loob ng tatlong araw si Al-Ghozi at ang dalawa pang lokal na terorista na kasama nitong tumakas sa detention cell ng PNP-Intelligence Group sa Camp Crame. Gayunman, sa kabila ng maugong na balita ukol sa pagkakadakip kay Al-Ghozi, ni isa sa mga opisyal ng PNP ay tumatangging magkomento subalit tiniyak naman ng mga ito na inaasahang mailalabas na nila anumang oras sa susunod na mga araw si Al-Ghozi. Kaugnay nito, pormal na ring sinampahan kahapon ng kasong graft sa Ombudsman ang pitong pulis ng PNP-IG na sinasabing may kinalaman sa pagtakas ng tatlong terorista. Itoy sina P/Supt. Reuben &amp;quot;Fritz&amp;quot; Galban, chief ng Liason Office ng PNP-IG; P/Supt. Carlito Natanauan, chief ng PNP-IG Headquarters Support Service; P/Supt. Guillermo Danipog, duty officer; P/Insp. James Dime, mga bantay na sina SPO3 Ruperto Principe, PO2 George Domingo at PO1 Ronald Palmares. Ang nasabing mga opisyal na hinihinalang tumanggap ng malaking halaga ng suhol kapalit ng pagpapalaya kina Al-Ghozi ay kinasuhan sanhi ng &amp;quot;undue injury&amp;quot; o matinding kahihiyan na idinulot ng mga ito sa pamahalaan dahil sa kapabayaan sa tungkulin.(Ulat ni Joy Cantos)</body>
<link>http://www.philstar.com/Article.aspx?articleId=215021&amp;publicationSubCategoryId=92</link>
</article>
<article>
<title>Pinakamalaing pabrika ng shabu sa Cavite sinalakay</title>
<author>Joy Cantos at Cristina Go-Timbang</author>
<date>
<month>July</month>
<day>26</day>
<year>2003</year>
</date>
<body>Tinatayang bilyong pisong halaga ng mga shabu at kemikal sa paggawa ng droga ang nakuha ng pinagsanib na puwersa ng Philippine Drug Enforcement Agency (PDEA) at Cavite-PNP sa isang sorpresang pagsalakay sa itinuturing na pinakamalaking lutuan ng shabu sa bansa sa Tanza, Cavite kahapon ng umaga. Anim na Chinese na pinaghihinalaang big-time drug traffickers ang naaresto na kinilalang sina Li Tian Wah, 23; Yao Cha Mei, 20; Li Huo Long, 29; Sy Suan Hong at ang umanoy big-time drug lord na si Li Yan Lan alyas Jackson Dy, 41, at ang asawa nitong si Wang Li Na, 31, pawang undocumented alien buhat sa Taiwan at aktibong nag-ooperate sa Southern Tagalog region. Sinabi ni Avenido na ang lider ng grupo ay si Li Ya Lan, may-ari ng sinalakay na pabrika at siya ring itinuturong nagmamay-ari ng nalansag na bodega ng shabu sa Mariposa village sa Quezon City nitong nakalipas na linggo. Sa inisyal na report ni P/Supt. Charles Calima Jr., hepe ng Anti-Illegal Drug Special Task Force Operations, nakatanggap ng tip mula sa mga residente si Region 4-A Calabarzon director P/Chief Supt. Jaime Caringal hinggil sa illegal activities ng mga suspek na siya namang nagparating ng impormasyon sa Anti-Illegal Drug Task Force na pinamumunuan ni P/Deputy Director Gen. Edgardo Aglipay. Pasado alas-9 ng umaga kahapon ng salakayin ng mga awtoridad ang tatlong palapag na mansion na nai-convert bilang pabrika ng shabu na matatagpuan sa #671 Talisay st., Brgy. Capipisa, Beverly subd., Tanza, Cavite sa bisa ng search warrant at mission order mula sa Bureau of Immigration and Deportation. Tone-toneladang ephedrine, ethanol, sodium hydroxide at iba pang mga kemikal ang nakuha sa lugar na may kakayahan umanong mag-produce ng 30 hanggang 40 kilo ng shabu sa isang araw o katumbas na P60-P70 milyon kada araw. Ang naturang operasyon ang maituturing na pinakamalaki at ika-apat na nabuwag sa pinalakas na anti-drug campaign ng pamahalaan sa loob lamang ng isang buwan. Pinaniniwalaan namang may 10 taon nang nag-ooperate ang sindikato pero hindi umano napapansin ng mga residente sa lugar. Nakakumpiska rin ng 5 kilo ng shabu, isang van, yate at isang malaking bangka na pinaniniwalaang pinagkakargahan ng idinedeliber na mga shabu sa ibat ibang lugar sa bansa. Bunga nito, sinibak sa puwesto ng PNP base sa rekomendasyon ni DILG Sec. Joey Lina si P/Supt. Odi Mardidiao, chief of police ng Tanza dahil sa kapabayaan sa tungkulin sa isyu ng command responsibility.(Ulat nina Joy Cantos at Cristina Go-Timbang)</body>
<link>http://www.philstar.com/Article.aspx?articleId=215028&amp;publicationSubCategoryId=92</link>
</article>
<article>
<title>Panawagan kay GMA:Ihayag sa SONA kung talagang tatakbo o hindi</title>
<author>null</author>
<date>
<month>July</month>
<day>26</day>
<year>2003</year>
</date>
<body>Naniniwala si Senator Robert Barbers na dapat magpakita ng senyales si Pangulong Arroyo sa kanyang ikatlong State of the Nation Address (SONA) sa Lunes kung may plano ba itong tumakbo sa darating na 2004 elections. Sinabi ni Sen. Barbers, ang SONA sa Lunes ang tamang panahon upang ilantad ni Pangulong Arroyo ang kanyang plano sa darating na halalan. Aniya, nagsisimula na ng pagbisita sa ibat ibang lalawigan ang mga aspirante sa pagka-presidente kaya dapat lamang malaman ng mga kasama sa partidong Lakas at PPC kung ano ang plano ni GMA. Wika pa ni Barbers, dapat lamang maghanda na rin ang partidong Lakas at PPC ngayong nag-iikot na rin ang mga presidentiables mula sa oposisyon. &amp;quot;I call on the president to once and for all declare her intentions for next year in order to clear the air of suspense to the Filipino people so that the country can move forward and disregard possible twists so that the ruling Lakas-CMD and the coalition can focus on the selection process and hear other members in order to voice their stand on a unified standard bearer for the ruling coalition,&amp;quot; wika ni Barbers. (Ulat ni Rudy</body>
<link>http://www.philstar.com/Article.aspx?articleId=215035&amp;publicationSubCategoryId=92</link>
</article>
<article>
<title>Joma Sison naghihirap na</title>
<author>Joy Cantos</author>
<date>
<month>July</month>
<day>26</day>
<year>2003</year>
</date>
<body>Kulang na lamang ay maging palaboy sa lansangan sa dinaranas na matinding paghihirap ngayon si Communist Party of the Philippines-New Peoples Army-National Democratic Front (CPP-NPA-NDF) founding chairman Jose Maria Sison sa Ultrecht, Netherlands. Nabatid sa pinakahuling impormasyon na nakalap ni AFP-Civil Relations Service Chief Rear Admiral Edgardo Israel, nangungupahan na lamang umano si Sison sa isang maliit na kuwarto at dumaranas na ng gutom. Nagsimulang maghirap si Sison ng patalsikin ito sa kanyang tinitirhan na ibinigay ng Dutch government at harangin ang lahat ng ari-arian at mga pumapasok na donasyon sa bangko ng CPP-NPA-NDF na nasa pangalan ng nasabing communist founder sa Netherlands. Itoy matapos ideklara ng Estados Unidos ang grupo ni Sison bilang ika-34 sa talaan ng mga teroristang organisasyon sa buong mundo. Nabatid sa mga dating rebelde na si Sison lamang at iba pang matataas na lider ng komunistang grupo ang nakikinabang sa perang nakukulimbat kabilang ang limpak-limpak na salapi buhat sa extortion activities subalit ang NPA na nakikipaglaban ang nahihirapan at palaging kumakalam ang tiyan. Ikinatuwa ng mga dating rebelde ang dinaranas ngayon ni Sison dahil dumating na anya ang panahon nito at sinisingil na siya sa nagawa niya sa kanyang mga kasamahan sa kilusan. (Ulat ni Joy Cantos)</body>
<link>http://www.philstar.com/Article.aspx?articleId=215041&amp;publicationSubCategoryId=92</link>
</article>
<article>
<title>Presyo ng bigas nananatiling matatag -NFA</title>
<author></author>
<date>
<month>July</month>
<day>26</day>
<year>2003</year>
</date>
<body>Tiniyak ng National Food Authority (NFA) na nananatiling matatag ang presyo ng bigas sa buong bansa kabilang na sa mga rehiyon na sinalanta ng bagyong &amp;quot;Harurot.&amp;quot; Sa kanyang pagbisita kahapon ng umaga sa pamilihan ng Marikina, sinabi ni NFA Administrator Arthur Yap na nananatili sa halagang P20 bawat kilo ang presyo ng magandang uri ng bigas samantalang P18.21 bawat kilo naman ang presyo ng ordinaryong bigas sa buong kapuluhan. Idinahilan ni Yap na ang katatagan ng presyo ng bigas sa bansa ay dahilan sa ginagawang kampanya ng kanilang ahensiya laban sa mga mapagsamantalang negosyante na ginagawang dahilan ang mababang ani ng palay upang magtaas ng presyo. Aniya, nagdagdag na sila nang kanilang imbentaryo ng bigas upang tiyakin ang pagkakaroon ng masustansiya at kalidad na bigas ang sambayanan sa kanilang hapag-kainan.</body>
<link>http://www.philstar.com/Article.aspx?articleId=215047&amp;publicationSubCategoryId=92</link>
</article>
<article>
<title>Court-martial sa 50 jr. officers</title>
<author>Lilia Tolentino,Doris Franche, Angie dela Cruz at Ludy Bermudo</author>
<date>
<month>July</month>
<day>27</day>
<year>2003</year>
</date>
<body>Ipinatutugis at ipinakocourt-martial ni Pangulong Arroyo ang isang grupo ng hanggang 50 junior officers ng Armed Forces of the Philippines (AFP) na diumanoy nagpaplano ng kudeta laban sa pamahalaan. Bagamat patuloy sa pagtanggi ang Palasyo ukol sa nilulutong &amp;quot;destabilization plot,&amp;quot; nagpatawag kahapon si Pangulong Arroyo ng isang urgent closed door meeting kung saan pinulong niya sina National Security Adviser Roilo Golez, Defense Secretary Angelo Reyes, PNP Chief Gen. Hermogenes Ebdane at AFP Chief of Staff Gen. Narciso Abaya. Sa isang press briefing kagabi pagkaraan ng emergency meeting, sinabi ng Pangulo na ang mga junior officers na ito na mula sa PMA Class '95 at '97 ay itinuturing nang mga pugante sa military justice dahil umalis sa kanilang tungkulin at illegal na dinala nila ang mga sandata. Sinabi pa ng Pangulo na sinikap niyang makipagdayalogo sa mga junior officers na mayroong lehitimong reklamo at itinuring niya ang mga itong officers and gentlemen. &amp;quot;They are fugitives from military justice. This is an exercise doomed from the start. It has no moral cause. It violates the welfare of the people, aggravates their prevailing hardships, and affects their jobs and livelihood,&amp;quot; anang Pangulo. Sampu sa 50 junior officers ang kinilalang sina Phil. Navy Lt/Second Grade Antonio Trillanes IV at Lt/Second Grade James Layug; Cpt. Gerardo Gambala, Cpt. Laurence Louis Somera, Cpt. Milo Maestrecampo, Cpt. Albert Baloloy, 1Lt. Laurence San Juan, 1Lt. Florentino Somera, 1Lt. Jose Enrico Demetrio Dingle at 1Lt. Warren Lee Dagupon. Tangke ipinakalat sa Malaca&amp;ntilde;ang Nagsimulang magpakalat kahapon ang militar ng mga tangke sa palibot ng Malaca&amp;ntilde;ang kasabay ng pagsasailalim sa red alert ng buong puwersa ng AFP at PNP bunsod ng balitang 50 junior officers ng AFP ang nag-absent without official leave (AWOL) na nagpalakas sa hinala na mayroong namumuong kudeta. Kahapon ay kapuna-puna ang troop movement mula sa timog patungong Metro Manila at ang dumaming bilang ng mga sundalong militar na naka-full battle gear. May 1,000 tropa ng mga sundalo rin buhat sa Rizal at Bulacan ang dumating sa Camp Aguinaldo. Dobleng paghihigpit ang seguridad na ipinatutupad ngayon sa Palasyo matapos iposisyon ang mga armored personnel carriers (APC) tanks sa lahat ng entry at exit points ng Palasyo. Umaga pa lang kahapon ay nagkaroon na rin ng formation ang lahat ng kagawad ng Western Police District (WPD) sa paligid ng Malaca&amp;ntilde;ang at hindi rin pinauwi sa kanilang mga tahanan ang mga ito. Wala ring tigil ang mga radio messages sa pagmomonitor ng mga itinalagang checkpoints sa main thoroughfare. Hinigpitan na rin ang pagsasagawa ng checkpoint sa South at North Expressways. Gayunman, sinabi ni Presidential Spokesman Ignacio Bunye na ang naturang troop movement ay bilang bahagi ng pagbibigay seguridad sa isasagawang State of the Nation Address (SONA) ng Pangulo bukas. Panalangin hingi ni Sin Nakadagdag din sa mga espekulasyon ng kudeta ang ipinalabas na pastoral letter ni Manila Archbishop Jaime Cardinal Sin. Sa pahayag ni Sin, may nakuha siyang credible reports na may ilang grupo mula sa civil society, gobyerno at militar ang kumikilos upang tuluyang ibagsak ang kasalukuyang administrasyon. Nakasaad sa pastoral letter na kailangan ang pagiging handa at maingat ng bawat isa upang hindi manaig ang pagnanais ng ilang grupo na isagawa ang kanilang mga personal na interes. Kailangan din ng bawat isa na magdasal ng taimtim upang hindi magtagumpay sa kanilang mga itim na balak ang iilang grupo na gustong ibagsak ang gobyerno. Bagamat aminado si Sin na marami pang dapat na baguhin sa pamahalaan, sinabi nito na kailangan ng pamahalaang Arroyo ng tulong ng bawat isa upang makamit ang tunay na pagbabago at pag-unlad. Edsa shrine babantayan Nagsagawa naman ng closed door meeting sa loob ng Edsa shrine chapel ang bagong tatag na grupong K1230 na pro-Arroyo upang pag-usapan at kumpirmahin ang ulat na may ilang grupo ang nagbabalak na magsagawa ng kudeta laban sa kasalukuyang pamahalaan. May mga tauhan din ng AFP at PNP ang naghahanda na bantayan ang EDSA shrine upang hindi makapasok ang mga miyembro ng Peoples Movement Against Poverty (PMAP) na pinangungunahan ng Erap loyalist leader na si Ronald Lumbao. Batay sa report, magsisimulang mag-rali ang PMAP dakong alas-6 ng umaga ngayon bilang tugon naman sa SONA ni Pangulong Arroyo bukas. Tinatayang may 40,000 Erap supporters ang inaasahang dadalo sa nasabing kilos protesta kontra sa SONA ni Pangulong Arroyo. Ayon kay Lumbao, dadagsa ang mahigit sa 200 pamilyang maralita sa ibat ibang lugar sa Quezon City na biktima ng illegal demolition kabilang ang may 100 pamilya mula sa Brgy. Commonwealth, QC. Inaasahan ding dadalo sa kilos-protesta ang ilang kilalang personalidad na kaalyado ni dating Pangulong Joseph Estrada na kinabibilangan ng mga senador at kongresista. Binalewala lamang ni Lumbao ang &amp;quot;no permit, no rally&amp;quot; policy ng National Capital Regional Police Office (NCRPO). (Ulat nina Lilia Tolentino,Doris Franche, Angie dela Cruz at Ludy Bermudo)</body>
<link>http://www.philstar.com/Article.aspx?articleId=215125&amp;publicationSubCategoryId=92</link>
</article>
<article>
<title>Al-Ghozi wala pa sa amin - ACTAF</title>
<author>Angie dela Cruz</author>
<date>
<month>July</month>
<day>27</day>
<year>2003</year>
</date>
<body>Pinabulaanan kahapon ng pamunuan ng Armed Forces of the Philippines ang report na hawak na ng Anti-Crime Task Force (ACTAF) ang puganteng teroristang si Fathur Al-Ghozi. Sa pahayag ni Lt. Col. Daniel Lucero, director ng Public Information Office ng AFP, patuloy na nakikipag-tulungan ang kanilang tanggapan sa PNP upang muling makuha ang naturang pugante. Sinabi din nito na batay sa ulat nina Col. Oscarlito Mapalo, hepe ng AFP-ACTAF at Brig. Gen. Alexander Yano, commander ng 601st brigade na nakabase sa Sarangani, Gen. Santos City, Davao del Sur at Palimbang, Sultan Kudarat na wala sa kanilang kamay si Al-Ghozi. &amp;quot;We wish that this information that al-Ghozi was already caught is true, however we still have to exert effort to make this information true, but it is true that there are ACTAF personnel in the area helping the PNP,&amp;quot; ani Lucero. (Ulat ni Angie dela Cruz)</body>
<link>http://www.philstar.com/Article.aspx?articleId=215141&amp;publicationSubCategoryId=92</link>
</article>
<article>
<title>DPWH Sec, 4 pa pinasususpinde</title>
<author>Rudy Andal</author>
<date>
<month>July</month>
<day>27</day>
<year>2003</year>
</date>
<body>Iginiit ng Office of the Ombudsman sa Sandiganbayan na suspindihin si Public Works Secretary Florante Soriquez at apat pang opisyal ng Department of Public Works and Highways (DPWH) na sangkot sa umanoy P38.289 milyong &amp;quot;lahar scam&amp;quot; may 7-taon na ang nakakaraan. Hiniling ni Prosecuting Officer II Cicero Jurado Jr. sa Sandiganbayan 3rd Division na suspindihin sina Sec. Soriquez at apat pang opisyal ng DPWH na sina Rey David, Ulysis Manago, Juan Gonzales at Gil Rivera na pawang isinangkot sa maanomalyang konstruksiyon ng 56-kilometrong megadike project sa Pampanga na nagkakahalaga ng P38.289 milyon noong panahon ni dating Pangulong Ramos. Ipinunto ng Ombudsman sa kanilang mosyon na si Soriquez na noon ay hepe ng Mt. Pinatubo Rehabilitation Project Management Office at Mt. Pinatubo Emergency Project Managament Office kasama ang apat pang opisyal ay malinaw na lumabag sa anti-graft law matapos payagan nito ang mga contractors ng Atlantic Erectors Inc. na baguhin ang plano at specifications ng nasabing megadike project gayung binayaran sila ng kabuuang P38,289,708. Bumigay ang dike matapos na makumpleto ang konstruksiyon nito nang hindi sunurin ng contractor ang dapat na disenyo nito bukod sa gumamit ng mga substandard materials. Subalit nakabitin pa rin ang nasabing kaso ni Soriquez at apat pang opisyal ng DPWH matapos kasuhan ang mga ito ng Ombudsman sa Sandiganbayan noong December 1996 at maitalaga pa ito bilang kalihim ng naturang ahensiya. Sa 3-pahinang mosyon ng Ombudsman sa Sandiganbayan ay iginiit nito na dapat munang suspindihin sina Soriquez at 4 na opisyal ng DPWH habang dinidinig ang kaso ng mga ito sa anti-graft body. (Ulat ni Rudy Andal)</body>
<link>http://www.philstar.com/Article.aspx?articleId=215142&amp;publicationSubCategoryId=92</link>
</article>
<article>
<title>Solon binira ng LRTA</title>
<author></author>
<date>
<month>July</month>
<day>27</day>
<year>2003</year>
</date>
<body>Handa ang pamunuan ng Light Rail Transit Authority (LRTA) na sagutin sa anumang larangan ang bagong paratang na ipinapakalat ng kampo ng dating taga-payo ng ahensiya sa publiko kaugnay sa pagtatayo ng Light Rail Transit Line 2 sa kahabaan ng Aurora, Ramon Magsaysay at Recto. Ayon sa mga opisyal, kasinungalingan ang bagong ipinalabas na alegasyon ni Misamis Oriental Rep. Augusto Baculio hinggil umano sa pagbabayad ng P170 milyon isang kontratang walang pahintulot ng LRTA board. Sa isang pahayag, sinabi ni Atorni Zosimo Mendoza, LRTA corporate secretary at chief of staff, na hindi maaaring hindi dadaan sa lupon ang anumang kontratang ibinigay ng ahensiya sa Metro Manila Rail Light Transit Consultants (MMLRTC), isang grupo ng mga lokal at pribadong kumpanya na nagbibigay ng payo sa ahensiya kaugnay sa pagpapatakbo ng LRT-2. Hinikayat din nito si Gualberto na maghain ng asunto sa tanggapan ng Ombudsman upang mabigyan ng pagkakataon ang LRTA na sagutin ito sa tamang okasyon. Gayunpaman, tiniyak ni Mendoza sa publiko na kailanman ay hindi madidiskaril ng anumang baluktot na pananaw ang paglilingkod sa taumbayan ng LRTA. Nagsimula ang paglalabasan ng mga maling paratang laban sa LRTA matapos magpasya ang pamunuan nito na itigil na ang kontratang pinasok ng ahensiya sa dayuhang Transurb Technirail hinggil sa pamamahala ng pagmimintina sa LRT-1.</body>
<link>http://www.philstar.com/Article.aspx?articleId=215154&amp;publicationSubCategoryId=92</link>
</article>
<article>
<title>Gringo aarestuhin - Lina</title>
<author>Lilia Tolentino, Doris Franche, Ellen Fernando, Joy Cantos at Lordeth Bonilla</author>
<date>
<month>July</month>
<day>28</day>
<year>2003</year>
</date>
<body>Sinabi kahapon ni Interior and Local Government Secretary Jose Lina na aarestuhin at kakasuhan ng rebelyon si Senador Gregorio &amp;quot;Gringo&amp;quot; Honasan dahil siya ang hinihinalang utak ng pagkubkob ng mga batang opisyal ng Armed Forces of the Philippines (AFP) sa Makati City. Gayunman, ang nasabing hakbang ay kinontra ng Senado sa pamamagitan nina Senate President Franklin Drilon at Senador Ramon Magsaysay, chairman ng Senate Defense Committee. Sina Drilon at Magsaysay ay nakipagkita kay pangulong Gloria Macapagal-Arroyo sa Plasyo lara lutasin ang nasabing kaguluhan. Sinabi ni Lina na agad na dadamputin si Honasan matapos na magpalabas ng arrest warrant ang korte na pagsasampahan nila ng kaso kabilang dito ang kasong attempted coup. Taliwas sa sinabi ni Lina na may sapat silang ebidensya na sangkot si Honasan sa tangkang kudeta, sinabi ni Magsaysay na wala itong sapat na batayan. Kahapon ay humarap na rin si Honasan at itinatanggi nito na may kaugnayan siya sa pag-aaklas ng may 200 junior officers ng AFP na pinangalanang Magdalo Group sa pamumuno ni Lt. Sr. Grade Antonio Trillanes ng Phil. Navy na sumakop sa Oakwood Hotel sa Ayala ng nasabing lungsod. Bandang ala-1 ng madaling-araw ng unang dumating ang may 10-20 sundalo na may pulang armed band at nagtanim ng mga bomba sa parking lot ng Rustans Dept. Store, Glorietta, paanan ng Intercontinental Hotel at ibang kalapit na hotel. Dakong alas-3 ng madaling-araw nang magdagsaan ang mga nagrebeldeng sundalo na naka-full battle gear sa naturang commercial district at magdeklara ng withdrawal of support sa gobyerno. Ayon kay Trillanes, ginawa nila ang pag-aaklas hindi upang pabagsakin ang pamahalaan kundi upang iparating lamang ang kanilang hinaing upang mabago ang sistema ng gobyerno, Inakusahan ng Magdalo Group ang Arroyo administration na nagbebenta ng mga bala at armas sa mga kalaban ng gobyerno gaya ng Abu Sayyaf, Moro islamic Liberation Front at New Peoples Army na siyang pumapatay sa kanilang kapwa sundalo. Sinabi ni Trillanes na mula sa kanilang mga military operation sa Mindanao, halos lahat ng kanilang nakukumpiskang mga bala at armas ay may tatak na DND arsenals na nagpapatunay aniya na nagmula ito sa militar sa pamamahala ni Defense Sec. Angelo Reyes at Col. Victor Corpuz. Bukod dito, may plano umano ang pamahalaang Arroyo na magdeklara ng martial law ngayong buwan ng Agosto kasunod ng senaryo na serye ng pagpapasabog sa Metro Manila na iaakusa o ipapasa sa Abu Sayyaf, MILF at NPA. Nais rin ng Magdalo Group na iimplementa ng gobyerno ang National Recovery Program na sa kanilang paniwala ay nagsasaad ng magandang sistema at pamamamaraan sa hanay ng AFP. Ang nasabing panukalang batas ay akda umano ni Senador Honasan. Ang pagsakop ng Magdalo Group sa Ayala ay ang pinagdausan din ng 1987 at 1989 coup d etat attempt ng mga militar. Napilitan ang Magdalo Group na lumutang matapos na pormal na ipalabas ng Pangulo bandang ala-8 kamakalawa ng gabi ang kautusan na death warrant laban sa mga junior officers. Binigyan ng Pangulo ang Magdalo Group na sumuko hanggang alas-5 ng hapon subalit pinaliwig ito hanggang alas-7 ng gabi matapos na hilingin ni Senador Rodolfo Biazon upang maiwasan ang pagdanak ng dugo habang isinasagawa nag negoasayon sa mga ito. Inatasan ng Pangulo si Ambassador Roy Cimatu, dating AFP chief of Staff na magsilbing negosyador ng gobyerno sa mga rebeldeng sundalo. Kasabay nito, idineklara ng Malaca&amp;ntilde;ang ang state of rebellion sa bansa na nakapaloob sa Proclamation No. 427 na nilagdaan ni Exec. Sec. Alberto Romulo at Arroyo at gayundin ang General Order No. 4 na nagbibigay kapangyarihan sa liderato ng AFP at PNP na gumamit na ng puwersa para mapatigil ang inilunsad na pag-aalsa ng mga rebeldeng sundalo. Bandang alas-4 ng hapon ng magdesisyong sumuko ang may 50 kasapi ng Magdalo group, ayon kay Maj. Gen. Emmanuel Teodiso, Commandant ng Phil. Marines. Dinala ang mga sundalong sumuko sa Camp Aguinaldo para sa interogasyon. Nanindigan pa rin ang nalalabing rebeldeng sundalo na handa silang magbuwis ng buhay at manatili sa kanilang puwesto sa Oakwood hotel. Nagbanta ang mga ito na hindi magmumula sa kanila ang unang putok. Gaganti lamang ang mga ito kapag nauna ang tropa ng gobyerno na nakapalibot sa mga ito na sila ay paputukan. Habang sinusulat ang ulat na ito, kasalukuyan pang nakikipag-negosasyon ang gobyerno sa mga rebeldeng sundalo. Nakipagkita na rin ang mga magulang si Trillantes sa Pangulo at dating Pangulong Fidel Ramos para sa kaligtasan ng kanilang anak at sa posibleng pagsuko nito at mga kasama. Samantala, inihayag ng Estados Unidos na buo pa rin ang suporta ni US Pres. George Bush sa administrasyong Arroyo. Sa isang press briefing, sinabi ni US Ambassador Francis Ricciardone na hindi banta ang nasabing pag-aaklas sa gobyerno ni Arroyo. Inaasahan ng US na hindi magtatagal ang nagaganap na krisis sa Pilipinas dahil magreresulta ani Ricciardone ito ng hindi magandang imahe sa international community. (Ulat nina Lilia Tolentino, Doris Franche, Ellen Fernando, Joy Cantos at Lordeth Bonilla)</body>
<link>http://www.philstar.com/Article.aspx?articleId=215275&amp;publicationSubCategoryId=92</link>
</article>
<article>
<title>SONA tuloy ngayon</title>
<author>Malou Rongalerios-Escudero at Doris Franche</author>
<date>
<month>July</month>
<day>28</day>
<year>2003</year>
</date>
<body>Sa kabila ng nagaganap na kaguluhan sa pagitan ng pamahalaan at mga nagrebeldeng junior officers ng Armed Forces of the Philippines (AFP) sa Makati City kahapon, inihayag ng Malaca&amp;ntilde;ang na tuloy pa rin ang nakatakdang State of the Nation Address (SONA) ni Pangulong Gloria Macapagal-Arroyo sa Mababang Kapulungan ng Kongreso ngayong araw. Kaugnay nito, umaabot sa 7,000 miyembro ng Philippine National Police (PNP) ang ipapakalat sa ibat ibang lugar sa Metro Manila upang maiwasan ang anumang nagbabadyang kaguluhan hatid ng ibat ibang militanteng grupo na siyang sasalubong sa SONA ng Pangulo. Noon pang nakaraang linggo ay ipinatupad na ang mahigpat na seguridad sa pagpasok sa Batasan Complex upang masigurong walang makakapanabotahe sa nasabing pagtitipon. Bukod sa mga security personnel ng House of Representatives na Legislative Security Bureau (LSB), makakasama rin sa pagbabantay sa lahat ng gusali ng Kamara ang mga miyembro ng PNP-Action Force at PSG. Uupo ngayong umaga ang pitong bagong Partylist representatives sa ilalim ng liderato ni Speaker Jose de Venecia Jr. Inihayag naman ni National Capital Region Police Office (NCRPO) chief Dep. Director Reynaldo Velasco, tumatayo ring commander ng Task Force Kapayapaan na ipinakalat na ang mga pulis kagabi upang mapigil ang tangkang pananabotahe sa SONA ng Pangulo. Ipinaiiral ng pulisya ang no permit no-rally police sa mga militant groups. (Ulat nina Malou Rongalerios-Escudero at Doris Franche)</body>
<link>http://www.philstar.com/Article.aspx?articleId=215290&amp;publicationSubCategoryId=92</link>
</article>
<article>
<title>Erap isinangkot sa tangkang kudeta</title>
<author>Doris Franche/Malou Rongalerios</author>
<date>
<month>July</month>
<day>28</day>
<year>2003</year>
</date>
<body>Isa sa mga isinasangkot sa umanoy nasa likod ng isinagawang pag-aaklas ng may 200 junior officers ng Armed Forces of the Philippines ay si dating Pangulong Joseph Estrada. Kasunod ito sa ginawang pag-raid sa isang condominium unit kahapon ng hapon sa J.P. Vargas St., Mandaluyong City na hinihinalang pag-aari umano ng dating aktres na si Laarni Enriquez na sinasabing may kaugnayan kay Estrada at nakakuha ang awtoridad ng maraming armas at eksplosibo kasabay ng ginagawang pagtatanim ng bomba at pagkubkob ng mga rebeldeng junior officers sa mga malalaking hotel sa Ayala, Makati City. Gayunman, sinabi ni Estrada na wala siyang kinalaman sa rebelyon ng grupong Magdalo ng AFP sa pamumuno ni Philippine Navy Lt. Sr. Grade Antonio Trillanes, ng Philippine Military Academy Class 1995. Dahil dito, agad na ilipat sa kustodya ng AFP-Intelligence Service of the Armed Forces of the Phils. ang dating Pangulo mula sa kinapipiitan nito Veterans Memorial Medical Center (VMMC). Subalit nagdesisyon ang gobyerno na ibalik sa VMMC si Estrada matapos na magbanta ang mga abogado ni estrada na magsasampa sila ng contempt charges laban sa mga custodian ni estrada dahil inalis ito sa VMMC kahit walang court order. (Ulat nina Doris Franche/Malou Rongalerios)</body>
<link>http://www.philstar.com/Article.aspx?articleId=215292&amp;publicationSubCategoryId=92</link>
</article>
<article>
<title>Ex-Usec ni Erap dinakip</title>
<author>Danilo Garcia at Grace dela Cruz</author>
<date>
<month>July</month>
<day>29</day>
<year>2003</year>
</date>
<body>Inaresto kahapon ng madaling araw ng mga kagawad ng National Bureau of Investigation (NBI) ang dating undersecretary ni dating Pangulong Joseph Estrada dahil sa umanoy pagiging utak sa nabigong kudeta ng mga junior officers ng Armed Forces of the Philippines (AFP) kamakalawa sa Oakwood Hotel sa Makati City. Hinuli si Ramon &amp;quot;Eki&amp;quot; Cardenas, 65, sa kanyang bahay sa #2177 Paraiso, Dasmari&amp;ntilde;as Village, Makati City sa bisa ng search warrant matapos makatanggap ng impormasyon ang NBI na ipinagamit nito ang kanyang bahay upang pansamantalang pagkutaan ng Magdalo group. Sa naturang pagsalakay, nakumpiska ng mga awtoridad ang isang M-14 assault rifle, tatlong M-16 rifles, ibat ibang uri ng bala at mga kalibre ng baril, watawat na ginamit ng mga rebeldeng sundalo at Magdalo armbands, backpacks at medical supplies. Dahil sa mga ebidensiyang nakumpiska, tuluyang inaresto ng raiding team si Cardenas. Isinailalim na ngayon sa masusing tactical interrogation ng NBI at CIDG at inquest proceedings sa DOJ si Cardenas. Kasong paglabag sa Revised Penal Code Article 134-A o coup detat ang isinampa laban dito dahil sa ginawa nitong pagtulong sa mga coup plotters. Unang nanungkulan si Cardenas bilang deputy director general ng National Economic Development Authority (NEDA) at naglingkod kay Executive Secretary Alejandro Melchor noong panahon ni dating Pangulong Ferdinand Marcos. Isa siya sa pinagtitiwalaang tauhan ni Estrada at naging senior deputy executive secretary at hepe ng Presidential Management Staff ng naturang administrasyon. (Ulat nina Danilo Garcia at Grace dela Cruz)</body>
<link>http://www.philstar.com/Article.aspx?articleId=215377&amp;publicationSubCategoryId=92</link>
</article>
<article>
<title>Nag-aklas na junior officers patawarin na lang - Solon</title>
<author>Malou Escudero/Lilia Tolentino/Joy Cantos</author>
<date>
<month>July</month>
<day>29</day>
<year>2003</year>
</date>
<body>Hindi pa man nagsisimula ang imbestigasyon hinggil sa Makati siege na inilunsad ng mga batang opisyal ng AFP kamakalawa, isang resolusyon na ang inihain kahapon ni Iloilo Rep. Augusto &amp;quot;Boboy&amp;quot; Syjuco na humihiling na bigyan ng executive clemency ang mga ito. Sa House Resolution No. 1221 ni Syjuco, naniniwala ang kongresista na bagaman at maituturing na nagkasala ang mga rebeldeng sundalo, naimulat naman ng mga ito ang mamamayang Pilipino kaugnay sa totoong nangyayari sa AFP. Hiniling din nito sa AFP na payagan ni Pangulong Arroyo ang mga nasabing sundalo na bumalik sa military organization at ipagpatuloy ang kanilang pagbibigay ng serbisyo sa bayan. Walang sasantuhin Tiniyak ng Malaca&amp;ntilde;ang na walang sasantuhin ang imbestigasyong gagawin ng mga awtoridad ng pamahalaan sa punot dulo ng nabigong kudeta ng mga rebeldeng junior officers na miyembro ng grupong Magdalo. Ayon kay Presidential Spokesman Ignacio Bunye, bagaman masusing pag-aaralan ang lahat ng akusasyong iniharap ng Magdalo group, kabilang ang umanoy pagbebenta ng mga armas at bala ng militar sa mga rebeldeng MILF, NPA at Abu Sayyaf ay determinado ang Pangulo na busisiin ang tunay na dahilan ng naganap na pag-aalsa kasama na ang pagpapalutang ng mga sibilyan at iba pang pulitiko na nagsamantala sa sitwasyon. Court Martial sa 5 jr. officers Ayon kay Justice Undersecretary Merceditas Gutierrez, kasong rebellion at inciting to rebellion ang kasong isasampa laban sa mga sibilyan na mapapatunayan na nagkaroon ng partisipasyon sa tangkang pagpapabagsak sa administrasyon kamakalawa sa Makati City. Bumuo na rin kahapon ang AFP ng Special Investigating Task Force upang magsagawa ng masusing imbestigasyon sa pag-aaklas ng mga junior officers at lima sa kanila ang isasailalim sa court martial. Ang lima ay sina Navy Lt. Senior Grades Antonio Trillanes at James Layug; Captains Gerardo Gambala, Gary Alejano at Milo Maestrecampo, pawang ng Phil. Army. Bagaman 296 ang mga nag-aklas kabilang ang 70 opisyal na may ranggong captain at lieutenant ay ang lima lamang na nabanggit ang iko-court marshall dahil umamin ang mga ito na sila ang nag-udyok sa kanilang mga kasamahan na mag-rebelde laban sa gobyerno. (Ulat nina Malou Escudero/Lilia Tolentino/Joy Cantos)</body>
<link>http://www.philstar.com/Article.aspx?articleId=215393&amp;publicationSubCategoryId=92</link>
</article>
<article>
<title>Gringo hindi nagtatago</title>
<author>Rudy Andal/Doris Franche</author>
<date>
<month>July</month>
<day>29</day>
<year>2003</year>
</date>
<body>Hindi nagpakita si opposition Senator Gregorio Honasan sa pagbubukas ng 3rd regular session ng Senado matapos isangkot ito sa nabigong rebelyon ng mga junior officers ng AFP. Siniguro naman ni Senate President Franklin Drilon na hindi nagtatago si Sen. Honasan bagkus ay nasa piling lamang ito ng kanyang pamilya. Sinabi ni Drilon, na tumawag sa kanya si Honasan at humingi ng paumanhin pero ipinabatid din ni Drilon na tatayo para sa question of personal privilege si Honasan sa sesyon ng Senado ngayong araw. Samantala, tuloy ang pagsasampa ng kaso laban kay Honasan. Kahapon ay pinanindigan ni Interior and Local Government Sec. Joey Lina ang kanyang naunang pahayag na may ebidensiya silang hawak laban sa senador kaya iniutos niya ang pagpapaaresto dito. Inihahanda na lamang anya ng PNP-Criminal Investigation and Detection Group ang mga kaso at agad nilang kakasuhan si Honasan. (Ulat nina Rudy Andal/Doris Franche)</body>
<link>http://www.philstar.com/Article.aspx?articleId=215394&amp;publicationSubCategoryId=92</link>
</article>
<article>
<title>Trike drivers kay GMA: Takbo ka!</title>
<author>Malou Escudero</author>
<date>
<month>July</month>
<day>29</day>
<year>2003</year>
</date>
<body>Nanawagan kay Pangulong Arroyo ang mahigit sa dalawang milyong miyembro ng pambansang samahan ng mga traysikel sa bansa na muli nitong pag-isipan ang naunang desisyon na huwag nang pumalaot sa larangan ng pulitika sa susunod na halalan. Sa kanilang ibinigay na manipesto noong Sabado kay Surigao del Sur Rep. Prospero Pichay Jr. para sa Pangulo, sinabi ng Aktibong Alyansa ng Tricycle Operators at Drivers Association sa Pilipinas (A.A. ng TODAPIL) Inc. secretary general na si Romeo Flores na nararapat lamang ikonsidera ni Arroyo ang kanyang naging pahayag na huwag nang lumahok sa pampanguluhang halalan sa 2004. &amp;quot;Kami ang mahigit sa dalawang milyong kasapian ng mga tricycle drivers sa buong bansa, ay nananawagan kay Pangulong Arroyo na muling pag-isipan ang kanyang desisyon na huwag tumakbo sa 2004 presidential elections. Naniniwala kami sa kanyang kakayahan na muling pangunahan ang taumbayan para sa higit pang kaunlaran,&amp;quot; pahayag ni Flores sa kanilang manipesto matapos na manumpa sa harap ni Pichay bilang bagong pinuno ng A.A. TODAPIL. Pinangako ng grupo sa Presidente na taos-puso nilang susuportahan ang mga programa nitong pang-reporma, habang hinirang din nila ang Pangulo bilang pinakamahusay pa rin sa mga pinagpipiliang kandidato para sa 2004. Sa kanyang mensahe, sinabi naman ni Pichay na bagaman sinusuportahan niya ang panawagan ng alyansa, dapat maging mahinahon ang sambayanan at bigyan ng pagkakataon si Pangulong Arroyo na mag-isip. Hinikayat din ni Pichay ang samahan na maging mata at tenga ng pamahalaan laban sa terorismo at illegal na droga. (Ulat ni Malou Escudero)</body>
<link>http://www.philstar.com/Article.aspx?articleId=215406&amp;publicationSubCategoryId=92</link>
</article>
<article>
<title>Sangkot sa ilegal na droga bibitayin</title>
<author>Lilia Tolentino/Malou Escudero</author>
<date>
<month>July</month>
<day>29</day>
<year>2003</year>
</date>
<body>&amp;quot;Para sa mga big fish ng iligal na droga, walang moratorium sa death penalty.&amp;quot; Ito ang mensaheng ipinarating kahapon ni Pangulong Arroyo sa kanyang ikatlong State of the Nation Address (SONA). Inamin ni Arroyo na ang pinakamahigpit na pagsubok ngayon ng gobyerno ay ang kampanya laban sa droga dahil mahigit sa 1 milyong Pilipino na ang nalululong sa ipinagbabawal na gamot. Nangako si Arroyo na pipilayan niya ang operasyon ng mga drug lords at ng kanilang mga padrino. Ipinagmalaki ni Arroyo na simula nang ilunsad niya ang kampanya laban sa illegal na droga ay umabot na sa P5 bilyon ang nakumpiskang illegal drugs at nakahuli ang gobyerno na nasa 14,000 drug pushers. Ipinagmalaki rin ng Pangulo na natapos ang mutiny ng mga batang opisyal ng AFP ng walang dumanak na dugo. Magtatayo siya ng isang independent commission upang imbestigahan ang ugat ng mutiny at tutugunan ng kanyang gobyerno ang isinawalat na problema ng mga sundalo. Lumago rin ang ekonomiya ng bansa ng 5.6% GNP sa unang quarter ng taong kasalukuyan at ang foreign investment aniya ay tumaas ng 25% kumpara sa first quarter noong nakaraang taon. Iniulat din ng Pangulo na mahigit 300,000 ang naitayong bahay ng kanyang administrasyon. Napababa rin umano niya ang presyo ng kuryente at nananatiling P8.50 ang halaga ng sardinas at ang mantikang lapad sa halagang P11. Sa larangan ng edukasyon, ipinangako ni Arroyo na dadagdagan ang oras para sa Math at English. (Ulat nina Lilia Tolentino/Malou Escudero)</body>
<link>http://www.philstar.com/Article.aspx?articleId=215407&amp;publicationSubCategoryId=92</link>
</article>
<article>
<title>Kudeta boys 'tuta' ng pulitiko</title>
<author>Rudy Andal/Manny Galvez/Joy Cantos</author>
<date>
<month>July</month>
<day>30</day>
<year>2003</year>
</date>
<body>Sisiyasatin ng National Bureau of Investigation (NBI) at Senado ang posibleng pagkakasangkot ni opposition Senator Gregorio Honasan sa nabigong kudeta kamakailan ng mga tinaguriang &amp;quot;kudeta boys.&amp;quot; Ayon kay NBI Director Reynaldo Wycoco, magsasagawa ang kanyang tanggapan ng sariling imbestigasyon pero hihintayin muna nila ang resulta ng tactical investigation na isinasagawa sa 296 sundalo na sumali sa Makati siege. Magsasagawa din ng hiwalay at malayang imbestigasyon ang Senado na kailangan upang puspusang malaman ang katotohanan sa likod ng mutiny at pahaharapin dito si Honasan. Sa pahayag ng PNP-Criminal Investigation and Detection Group (CIDG) na may pinanghahawakan silang ebidensiya laban kay Sen. Honasan bilang isa sa mga hinihinalang nasa likod ng bigong pag-aaklas ng mga junior officers na nagtangkang maglunsad ng kudeta laban sa gobyerno. Isa sa mga tinitingnang ebidensiya ng mga awtoridad ay ang mga nakumpiskang mga pamphlets ng &amp;quot;The National Recovery Program&amp;quot; ni Honasan sa niraid na safehouse ng Magdalo group. Bukod dito, ang nakuhang mga resibo ng mamahaling kagamitang pangkomunikasyon ay nakapangalan umano sa &amp;quot;The National Recovery Program&amp;quot; ng senador. Nasamsam din ng awtoridad ang ilang hinihinalang gamit kasama ang mga baril, bala, uniporme, damit at iba pang gamit ng Magdalo group sa bahay ni Laarni Enriquez sa Mandaluyong City at sa tahanan ni Ramon Cardenas na dating aide ni ex-President Joseph Estrada sa Makati. Matatandaang nang-blackmail ang mga kudeta boys na makikipaglaban sila hanggang kamatayan kung hindi bababa si Pangulong Arroyo sa Malaca&amp;ntilde;ang. Pero sa pahayag ng isang opisyal na ayaw magpabangit ng pangalan, nagbago ang demands ng mga rebelde ng mapagtanto nila na hindi makakarating ang civilian at karagdagang military support sa Makati City na hinihinalang ipinangako sa kanila ng ilang kasabwat nilang pulitiko. &amp;quot;Obvious na may financier ang &amp;quot;kudeta boys&amp;quot; at obvious na maliban kay Gringo may kinalaman din si Erap,&amp;quot; pahayag ng naturang opisyal. (Ulat nina Rudy Andal/Manny Galvez/Joy Cantos)</body>
<link>http://www.philstar.com/Article.aspx?articleId=215497&amp;publicationSubCategoryId=92</link>
</article>
<article>
<title>Hindi ako ang utak - Gringo</title>
<author>Rudy Andal</author>
<date>
<month>July</month>
<day>30</day>
<year>2003</year>
</date>
<body>Iginiit ni Sen. Gregorio Honasan sa kanyang privilege speech kahapon na malaking kalokohan ang pagbintangan siyang nasa likod ng nabigong mutiny ng mga junior officers na pinamunuan ni Lt. Senior Grade Antonio Trillanes noong Linggo sa Oakwood hotel sa Makati City. Sinabi ni Honasan na napakababaw na dahilan para siya ang pagbintangan ni DILG Sec. Joey Lina dahil naging batayan ng mga ito ang kanyang &amp;quot;National Recovery Program.&amp;quot; Naghihinanakit din si Honasan nang agaran siyang tukuyin ni Sec. Lina gayung isa siya sa ipinatawag ni Sec. Rene Velasco at Housing Sec. Mike Defensor kasama sina Senators Vicente Sotto at Rodolfo Biazon para mamagitan at himukin ang mga junior officers na mag-usap at lutasin ng payapa ang kanilang mga hinaing laban sa liderato ng AFP. Ipinagmalaki rin ni Honasan na kaya lamang pinayagan ng Magdalo group na makipag-usap sa ipinadalang sugo ng Malaca&amp;ntilde;ang na si Ambassador Roy Cimatu ay dahil sa pakiusap nilang mga miyembro ng oposisyon. Siniguro naman ni Senate President Franklin Drilon na hindi maaaring hulihin si Honasan kung walang warrant of arrest kahit hindi pa inaalis ni Pangulong Arroyo ang &amp;quot;state of rebellion.&amp;quot; Aniya, kung pagkatapos ng due process ay nagpalabas ang korte ng warrant laban kay Honasan ay dapat igalang ito. Kaugnay nito, ipatatawag si Lina sa Senado dahil sa pagbibintang niya kay Honasan. (Ulat ni Rudy Andal)</body>
<link>http://www.philstar.com/Article.aspx?articleId=215504&amp;publicationSubCategoryId=92</link>
</article>
<article>
<title>Pilipinas nasa ilalim ng F4</title>
<author>Malou Rongalerios-Escudero</author>
<date>
<month>July</month>
<day>30</day>
<year>2003</year>
</date>
<body>Hindi isang fairy tale katulad ng inilarawan ni Pangulong Arroyo sa kanyang SONA ang nangyayari sa Pilipinas dahil ito ngayon ay nasa ilalim ng F4 o fear, famine, flagging economy at fumbling government. Ito ang sinabi kahapon ni Palawan Rep. Abraham Mitra, na naniniwalang nabubuhay na lamang ang ekonomiya ng bansa dahil sa mga ipinadadalang pera ng mga OFW at sa lumalakas na industriya ng cellphone partikular ang pagti-text. Ayon kay Mitra, hindi na rin maituturing na ligtas para sa mga mamamayan ang maglakad sa lansangan dahil sa napakaraming insidente ng holdapan, patayan at iba pang petty crimes. Ang kaso ng kidnapping aniya ay pumapangalawa sa drugs dealing kaya ang mga mamamayan ay nabubuhay na sa takot. Umaabot na rin aniya sa 82 milyon ang populasyon ng bansa at maraming pamilya ang hindi na halos kumakain ng tatlong beses sa buong maghapon. Isa sa bawat tatlong Pilipino naman ay walang trabaho o underemployed kaya dapat unahin ng gobyerno ang pagtataas ng sahod ng mga manggagawa. Idinagdag ni Mitra na sa noodles na lamang ngayon nabubuhay ang maraming Pilipino na hindi na alam kung ano ang lasa ng kanin. Ang dapat aniyay inihayag ni Arroyo ang totoong nangyayari sa ekonomiya at seguridad ng bansa upang mas naging kapani-paniwala ang kanyang SONA. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=215511&amp;publicationSubCategoryId=92</link>
</article>
<article>
<title>P10M equipment ng Magdalo nasabat sa Oakwood</title>
<author>Joy Cantos</author>
<date>
<month>July</month>
<day>30</day>
<year>2003</year>
</date>
<body>Tinatayang P10 milyon ang halaga ng makabagong satellite phones at radio equipment ang narekober ng tropa ng pamahalaan sa 18th floor ng Oakwood Hotel matapos na sumuko ang mga nagrebeldeng sundalo. Ayon kay Defense Secretary Angelo Reyes, ang pagkakaroon ng mga sophisticated radio facility ng mga mutineers ay nagpapatunay na ang naturang pag-aaklas ay pinondohan. Inaalam pa ng mga awtoridad kung saan nagmula ang perang ginamit ng grupong Magdalo. Base sa intelligence reports, hindi sariling pera ng mga nagrebeldeng sundalo ang ginamit para sa kanilang airfare patungong Maynila kaya mas malamang umanong may mga pulitikong nasa likod ng grupo. Nabatid kay Reyes na grupo-grupong dumating at nag-check-in sa Oakwood Hotel ang mga sundalo galing sa Mindanao, Western Visayas ar Northern Luzon sa loob lamang ng 10 araw. (Ulat ni Joy Cantos)</body>
<link>http://www.philstar.com/Article.aspx?articleId=215517&amp;publicationSubCategoryId=92</link>
</article>
<article>
<title>Rebelyon vs Cardenas isinampa</title>
<author>Lordeth Bonilla/Grace dela Cruz</author>
<date>
<month>July</month>
<day>30</day>
<year>2003</year>
</date>
<body>Pormal nang sinampahan ng kasong kriminal ng Department of Justice (DOJ) kahapon sa Makati Regional Trial Court ang dating executive undersecretary ni dating Pangulong Estrada na si Ramon Cardenas kaugnay sa naging partisipasyon nito sa naudlot na kudeta noong Linggo ng madaling araw. Sa 5-pahinang resolution na ipinalabas ng DOJ, sinabi nito na mayroong mabigat na ebidensiya na ipinasa ang National Bureau of Investigation (NBI) upang madiin si Cardenas sa kaso. Lumabas sa resulta ng imbestigasyon ng prosecution na pinahintulutan umano ni Cardenas ang mga junior officers ng AFP na gamiting staging point at safehouse ang kanyang bahay sa Dasmari&amp;ntilde;as Village, Makati. Sa isinagawang pagsalakay ng NBI at Criminal Investigation and Detection Group (CIDG) sa bahay ni Cardenas ay nakumpiska ang isang M-14 assault rifle, tatlong M-16 assault rifles, mga bala at ibat ibang kalibre ng baril, Magdalo flag at armbands at mga equipment at medical supplies. Dahil dito, itinuturing si Cardenas na maintainer at promoter ng rebelyon dahilan para isulong ang kasong rebellion at sedition. Wala rin inirekomendang piyansa ang korte para sa pansamantalang kalayaan ni Cardenas na ngayon ay nasa custody ng CIDG. (Ulat nina Lordeth Bonilla/Grace dela Cruz)</body>
<link>http://www.philstar.com/Article.aspx?articleId=215521&amp;publicationSubCategoryId=92</link>
</article>
<article>
<title>State of rebellion umiiral pa</title>
<author>Lilia Tolentino</author>
<date>
<month>July</month>
<day>30</day>
<year>2003</year>
</date>
<body>Wala pang direktiba si Pangulong Arroyo na alisin ang pinaiiral na state of rebellion sa bansa sa kabila ng kanyang deklarasyon na natapos na ang krisis sa pag-aalsa ng isang grupo ng sundalo sa Oakwood Hotel sa Makati City noong Linggo. Ayon kay Presidential Spokesman Ignacio Bunye, hindi pa tinatanggal ng Pangulo ang bisa ng state of rebellion dahil lumalabas na mayroon pang mga kakutsabang sibilyan sa naganap na insidente. &amp;quot;Hanggat hindi naa-account lahat ng mga conspirators na ito ay hindi pa napapanahon na alisin itong deklarasyon ng state of rebellion,&amp;quot; ani Bunye. Tumanggi si Bunye na banggitin kung sinu-sino ang mga hinihinalang sangkot sa naganap na pagrerebelde ng mga sundalo. Pero kung pagbabasehan umano ang mga nakuhang ebidensiya, mapapansin na mahuhusay ang mga kagamitan at mamahalin ang kanilang pasilidad ng komunikasyon. &amp;quot;Hindi regular supply ito ng armed forces. Pangalawa mayroon pang indikasyon na maaga pa ay nag-check-in na iyong mga lider ng coup dito sa Oakwood at alam naman ninyo na hindi naman ordinaryong lugar iyan at kailangan din ang malaking pera diyan,&amp;quot; sabi pa ni Bunye. Lumalaki ang paniniwala na ang grupong nagsagawa ng pag-aalsa ay mayroong sapat na pondo bago pa man sila gumalaw. Isa pa anyang indikasyon na nagkaroon ng mga kakutsaba ang mga sundalo ay ang paggamit ng dalawang bahay na ginawang safehouse sa paglulunsad ng kanilang planong kudeta. (Ulat ni Lilia Tolentino)</body>
<link>http://www.philstar.com/Article.aspx?articleId=215524&amp;publicationSubCategoryId=92</link>
</article>
<article>
<title>Independent commission buo na</title>
<author>Lilia Tolentino/Rudy Andal</author>
<date>
<month>July</month>
<day>30</day>
<year>2003</year>
</date>
<body>Buo na ang komisyon na itinatag ni Pangulong Arroyo na magsisiyasat sa ugat ng nabigong kudeta ng grupo ng sundalo sa ilalim ng Magdalo group. Kahapon ay hinirang ng Pangulo si retired Justice Florentino Feliciano bilang pinuno ng komisyon at makakatulong niya sina Associate Justice Minerva Gonzaga-Reyes at UP Profesor Carolina Fernandez. Pangunahing misyon nito ay alamin ang katotohanan sa sanhi ng pag-aalburoto ng mga sundalo. Iginiit naman ni Sen. Edgardo Angara sa Pangulo na upang maging &amp;quot;independent&amp;quot; ang bubuuing komisyon ay dapat ipaubaya sa Kongreso ang pagpili sa magiging miyembro nito. Wika ni Angara, hindi dapat si Arroyo ang pumili nito dahil baka pagdudahan na magkakaroon lamang ng &amp;quot;takipan&amp;quot; sa isasagawang imbestigasyon. (Ulat nina Lilia Tolentino/Rudy Andal)</body>
<link>http://www.philstar.com/Article.aspx?articleId=215525&amp;publicationSubCategoryId=92</link>
</article>
<article>
<title>Corpus nagbitiw na, tinanggap ni GMA</title>
<author>Lilia Tolentino at Joy Cantos</author>
<date>
<month>July</month>
<day>31</day>
<year>2003</year>
</date>
<body>Napilitang magbitiw sa tungkulin si Intelligence Service of the Armed Forces of the Philippines (ISAFP) Chief Brig. Gen. Victor Corpus ilang araw matapos na hilingin ang pagsibak sa kanya ng mga nag-aklas na junior officers. Kamakalawa pa nagsumite si Corpus ng kanyang irrevocable resignation kay Pangulong Arroyo, pero kahapon lamang ng umaga pormal na inaprubahan ng Pangulo. Ayon sa Pangulo, mabigat sa kanyang loob na tanggapin ang pagbibitiw ni Corpus dahil isa itong marangal na opisyal. Gayunman, hindi umano kailangang magbitiw ni Corpus sa serbisyo. Ang pagbibitiw ni Corpus ay isa sa mga kahilingang iniharap ng mga nagrebeldeng sundalo sa nabigong kudeta sa Oakwood Premier Hotel noong Linggo. Hininggi rin ng mga tinaguriang &amp;quot;kudeta boys&amp;quot; ang pag-alis sa puwesto nina Defense Secretary Angelo Reyes at Philippine National Police Director Gen. Hermogenes Ebdane. Sina Corpus at Reyes ay inakusahan ng mga rebeldeng sundalo na siyang may kagagawan sa pagpapasabog ng bomba sa Davao City. Si Ebdane naman ang may responsibilidad sa pagkakapuga ng teroristang si Fathur Rohman Al-Ghozi at dalawang miyembro ng Abu Sayyaf. Sa kanyang iniharap na pagbibitiw, sinabi ni Corpus na bagaman walang basehan ang akusasyong may kinalaman siya sa naganap na pagpapasabog ng mga bomba sa Davao, &amp;quot;sa aking palagay makabubuting umalis na ako sa eksena.&amp;quot; Sa laro anya ng chess, kung ang reyna ay namimiligrong matalo, kinakailangang magsakripisyo ng isang magiting na mandirigma para makapagpatuloy ng laro. (Ulat nina Lilia Tolentino at Joy Cantos)</body>
<link>http://www.philstar.com/Article.aspx?articleId=215590&amp;publicationSubCategoryId=92</link>
</article>
<article>
<title>Doy Laurel, may Lymphoma</title>
<author>Malou Escudero</author>
<date>
<month>July</month>
<day>31</day>
<year>2003</year>
</date>
<body>May lymphoma si dating Vice President Salvador Laurel matapos matuklasan ng isang team ng specialists mula sa Stanford Hospital and Clinics sa California, USA. Kaugnay nito, hiniling kahapon ng mga abogado ni Laurel sa Sandiganbayan na e-extend ang leave to travel ng dating vice-president hanggang Agosto 15, 2003 upang kumuha ng second opinion kaugnay sa kanyang sakit. Si Laurel, 74, ay halos araw-araw na sumasailalim sa pagsusuri sa nakaraang isang buwan at kalahati dahil sa kanyang severe anemia secondary myelophthisis,&amp;quot; isang kondisyon kung saan ang blood forming elements ng bone marrow ay hindi nakakalikha ng normal blood cells, dahil sa isang specific types ng toxin o overgrowth ng tumor cells. Nahaharap si Laurel sa graft charges sa Sandiganbayan kaugnay sa diumanoy nangyaring anomalya sa P1.6 bilyong Freedom Ring Project sa Clark, Pampanga. Inakusahan siya na nagbigay ng undue benefit sa private contractor na Asia Construction Development Authority (Asiakonstrukt) ng payagan niya ang pagbabayad ng P384.8 milyon sa nasabing kompanya nang hindi dumadaan sa public bidding. (Ulat ni Malou Escudero)</body>
<link>http://www.philstar.com/Article.aspx?articleId=215606&amp;publicationSubCategoryId=92</link>
</article>
<article>
<title>Lina gigisahin ng Senado</title>
<author>Rudy Andal</author>
<date>
<month>July</month>
<day>31</day>
<year>2003</year>
</date>
<body>Gigisahin bukas ng Senado si Interior and Local Government Secretary Joey Lina matapos aprubahan ng Mataas na Kapulungan ang pag-iimbestiga ng &amp;quot;committee as a whole&amp;quot; sa naganap na mutiny ng mga junior officers sa Makati noong Linggo. Nais alamin ng mga mambabatas ang naging batayan ni Sec. Lina nang paratangan nito si Sen. Gringo Honasan na &amp;quot;utak&amp;quot; sa pag-aaklas ng Magdalo Group. Sinabi ni Sen. Aquilino Pimentel na dapat lamang sagutin ni Lina ang mga tanong ng mga senador partikular ang naging basehan nito ng isangkot si Honasan sa pag-aalsa ng mga batang opisyal. Ayon kay Sen. Pimentel, dahil sa naging banta ni Lina na aarestuhin si Honasan ay lubhang nakaapekto ito sa gawain ng mambabatas dahil na rin sa pangamba na hulihin ito kahit walang warrant of arrest dahil tayo ay nasa ilalim ng &amp;quot;state of rebellion.&amp;quot; Kahapon ay muling lumiban sa sesyon ni Honasan kaya umugong sa Senado na baka &amp;quot;nagtatago&amp;quot; na ito. Nabatid naman kay Senate President Franklin Drilon na hindi niya nakausap si Honasan pero siniguro nito sa mambabatas na hindi siya puwedeng arestuhin. Sa ilalim ng ating saligang batas, hindi puwedeng hulihin ang sinumang mambabatas kapag may sesyon kung ang kaso nito ay may katapat na kaparusahan ng 6 taon pababa. Pero sakaling masampahan anya ng kasong rebelyon at magpalabas ng warrant of arrest ang korte ay igagalang ito ng Senado. Dadalo rin sa komite ang limang tumatayong opisyal ng Magdalo. (Ulat ni Rudy Andal)</body>
<link>http://www.philstar.com/Article.aspx?articleId=215607&amp;publicationSubCategoryId=92</link>
</article>
<article>
<title>P30-M ginastos sa bigong kudeta</title>
<author></author>
<date>
<month>July</month>
<day>31</day>
<year>2003</year>
</date>
<body>Inihayag ni National Bureau of Investigation (NBI) Director Reynaldo Wycoco na P30 milyon ang ginastos ng mga nagrebeldeng sundalo sa paglulunsad nila ng pag-aalsa. Ayon kay Wycoco, ginastos ang naturang halaga sa hi-tech na mga gamit, baril, bala, bandera, gamot, at pinagdausan ng mga miting. Kanilang inaalam kung sinu-sino ang nagbigay ng ganito kalaking pera sa mga rebelde, pero sinabi ni Wycoco na isa si dating undersecretary Ramon Cardenas sa mga posibleng financier ng nabigong mutiny. Kay Cardenas ang bahay na pinanggalingan ng mga mutineers patungo sa Oakwood. Nakita rin si Cardenas ng mga kapitbahay na nagtungo doon bago naganap ang pag-aaklas.</body>
<link>http://www.philstar.com/Article.aspx?articleId=215619&amp;publicationSubCategoryId=92</link>
</article>
<article>
<title>Nawawala pang lider ng kudeta boys tugis</title>
<author>Joy Cantos</author>
<date>
<month>July</month>
<day>31</day>
<year>2003</year>
</date>
<body>Pakay ngayon ng malawakang manhunt operations ng mga operatiba ng AFP ang iba pang nagtatagong lider ng mga mutineers na kasamahan ng mga junior officers ng militar na sumakop sa Oakwood Hotel sa Makati City. Ayon kay AFP Chief of Staff Gen. Narciso Abaya, hindi nila ipinagwawalang bahala na may mga &amp;quot;unaccounted&amp;quot; pang opisyal at miyembro ng Magdalo Group na nagsipag-aklas nitong nakalipas na Hulyo 27. Naniniwala siya sa pahayag ni Navy Lt. Senior Grade Antonio Trillanes na mayroon pa silang mga kasamahang patuloy na nakakagala at nasa aktibong serbisyo militar. Hanggat hindi umano natatagpuan ang mga mistah nina Trillanes na kasama sa pagpaplano at pagsasagawa ng tangkang pagpapabagsak sa gobyerno ay nananatili ang banta sa seguridad. Kabilang sa mga pinaghahanap si Lt/SG Antonio Santiago na sangkot naman sa bigong pagsalakay sa armory ng Navy Sea Systems Command (NASCOM) sa Sangley Point, Cavite noong Sabado ng hapon o bago maganap ang Makati siege. Ayon kay Abaya, kailangan ang ibayong pag-iingat bunsod na rin ng pagbabanta ni Trillanes sa isang radio interview bago ito ilipat kasama ang iba pang lider ng Magdalo Group sa kustodya ng ISAFP na makakaya pa nilang maglunsad ng panibagong pag-aaklas dahil mayroon pa silang mga kasamahan na hindi kasama sa pinabalik sa barracks. Kasama ni Trillanes sa mga nasa kustodya ng ISAFP sina Navy Lt/SG James Layug; Marine Capt. Garry Alejano; Army Captains Gerardo Gambala at Milo Maestrecampo. (Ulat ni Joy Cantos)</body>
<link>http://www.philstar.com/Article.aspx?articleId=215620&amp;publicationSubCategoryId=92</link>
</article>
<article>
<title>Biazon, Sotto, Honasan inakusahang nangangampanya</title>
<author>Ely Saludar</author>
<date>
<month>July</month>
<day>31</day>
<year>2003</year>
</date>
<body>Minaliit ni Deputy Presidential Chief of Staff Renato Velasco ang naging papel nina Senador Rodolfo Biazon, Vicente Sotto at Gringo Honasan sa negosasyon sa Magdalo Group kaugnay ng Makati mutiny. Ayon kay Velasco, kung hindi sa kanya ay hindi matatapos ang krisis sa Makati. Ipinaliwag ni Velasco na masyadong bineybi nina Biazon, Sotto at Honasan ang mga rebeldeng sundalo kung kaya umentra na daw siya at natapos agad ang negosasyon. Inakusahan din ni Velasco ang mga senador na nangangampanya lang at ang tingin ng mga ito sa mga rebeldeng sundalo ay parang mga botante. Ang mga pagyayabang na ito ni Velasco ay kasabay ng pagtanggi na ang Malaca&amp;ntilde;ang ang siyang humingi ng tulong kay Honasan para sa negosasyon sa Magdalo Group. (Ulat ni Ely Saludar)</body>
<link>http://www.philstar.com/Article.aspx?articleId=215628&amp;publicationSubCategoryId=92</link>
</article>
</data>