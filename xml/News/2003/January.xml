<?xml version="1.0" encoding="ISO-8859-1" ?>
<data>
<article>
<title>Pamilya Marcos dudukutin, lilitisin ng NPA</title>
<author>Danilo Garcia</author>
<date>
<month>January</month>
<day>01</day>
<year>2003</year>
</date>
<body>Matapos ang pagpapasabog ng ulong rebulto ni dating Pangulong Marcos, inihayag kahapon ng pamunuan ng New Peoples Army (NPA) na isusunod nilang dukutin at litisin ang natitirang kasapi ng pamilyang Marcos dahil sa mga kasalanan umano ng mga ito sa sambayanan. Isinagawa ang naturang pahayag kahapon sa radyo ni Communist Party of the Philippines-NPA spokesman Gregorio &amp;quot;Ka Roger&amp;quot; Rosal matapos ang pag-amin nila sa pag-atake sa naturang rebulto sa Tuba, Benguet. Sinabi ni Ka Roger na ang pag-atake umano ay bilang tanda na hindi pa nila nakakalimutan ang mga pang-aabuso na ginawa ni Marcos sa mga magsasagawa at maralita noong rehimen nito. Idinagdag nito na noon pang 1998-1999 naaprubahan ng central committee ng CPP-NPA ang pagdukot at paglilitis sa pamilyang Marcos ngunit hindi lang maisagawa dahil sa higpit ng seguridad ng mga ito. Inakusahan nito sina dating First Lady Imelda Marcos, Cong. Bongbong Marcos, Congw. Imee Marcos-Manotoc at Irene Marcos-Araneta na siyang nagpapasasa umano sa mga ninakaw ng dating diktador. &amp;quot;Ang nakakalungkot pa nito, matigas pang ipinagmamalaki nila na hindi sila gumawa ng pagsasamantala nang sila pa ang nasa Malaca&amp;ntilde;ang. Ni hindi sila humingi ng patawad at gumawa man lang ng paraan upang makabawi sa mga maralita sa pamamagitan ng pagtulong,&amp;quot; ani Ka Roger. Sa kabila ng pagdadagdag naman ng bilang ng pulisya na nagbabantay sa mga Marcoses, sinabi ni Ka Roger na mas lalo nilang paiigtingin ang pagnanais na makuha ang mga ito at maaring sumiklab umano ang madugong sagupaan dahil sa mga armadong bantay nila. (Ulat ni Danilo Garcia)</body>
<link>http://www.philstar.com/Article.aspx?articleId=189983&amp;publicationSubCategoryId=92</link>
</article>
<article>
<title>Giyera ng US at Iraq matutuloy sa 2003!</title>
<author>Malou Escudero</author>
<date>
<month>January</month>
<day>01</day>
<year>2003</year>
</date>
<body>Ngayong taong 2003, posibleng sumiklab ang giyera sa pagitan ng Amerika at Iraq at labis na maapektuhan ang Pilipinas sa digmaang posibleng maganap sa ikatlong linggo ng Enero. Sa panayam ng ANC Channel kay Henry Placios, isang kilalang astrologer, pinaalalahanan din nito ang DOTC na magbantay dahil sa mga car accident sa 2nd half ng taon. Patuloy mang makakaranas ng kahirapan ang Pilipinay ay gaganda naman ito sa kalagitnaan ng taon. Dapat ding mag-ingat si Pope John Paul II ngayong taon dahil ang taong 2003 ay hindi maganda para sa kanya. Magiging &amp;quot;year of reflection&amp;quot; para sa mga Filipino ang kasalukuyang taon kung saan ang mga mamamayan ay magiging bukas sa mga pagbabago at mas relihiyoso. Bagaman inihayag ni Pangulong Arroyo na hindi siya tatakbo sa 2004, nakikita pa rin niya ang labanang Arroyo-Estrada sa darating na eleksiyon. Pareho anyang &amp;quot;Aries&amp;quot; ang zodiac sign ng dalawang pinuno ng bansa na may karakter na hindi basta-basta nagpapatalo. Sa pagkain ay magiging conscious na ang mga Filipino at mas pipiliin ang mga malilinis na kainan kaysa sa ambulant foods. Magiging masuwerte ang taon para sa mga taong nasa ilalim ng sign na Leo, samantala para naman sa mga taong nasa ilalim ng Virgo, Capricorn at Taurus ay ang 2nd half ng taon. Magiging maganda rin umano ang 2003 para sa movie industry at magkakaroon ng strong innovation sa textile industry. Hindi naman magandang taon para sa mga nagbabalak pa lamang na pasukin ang negosyo ng pagkain. (Ulat ni Malou Escudero)</body>
<link>http://www.philstar.com/Article.aspx?articleId=189999&amp;publicationSubCategoryId=92</link>
</article>
<article>
<title>Pa-New Year ng transport groups sa commuters: Malawakang welga</title>
<author>Joy Cantos</author>
<date>
<month>January</month>
<day>01</day>
<year>2003</year>
</date>
<body>Sasalubungin ng kilos protesta ng mga transport groups ang pagpasok ng taong 2003 upang ipakita ang kanilang pagtutol sa mahigpit na implementasyon ng Clean Air Act, Mandatory Smoke Emission Testing gayundin sa napipintong P.96 sentimos pagtaas muli sa bawat litro sa presyo ng gasolina. Ayon kay Efren de Luna, chairman ng Philippine Confederation of Drivers Organization-Alliance of Concerned Transport Operators (PCDO-ACTO), magma-martsa ang grupo sa mga lansangan upang ipakita ang mahigpit nilang pagtutol sa programang ito ng DOTC. Uumpisahan nila ang strike sa Enero 3 na pauna para sa isang malawakang pagkilos sa Enero 13 na inaasahang susuportahan din ng malalaking transport groups kabilang na ang PISTON. Sinabi ni de Luna na labis umano ang kanilang pangamba na sa pagsisimula ng implementasyon ng Clean Air Act ay mahigit kumulang sa 95% sa kanilang hanay ang hindi makakapasa at maaaring gawin umano itong palabigasan ng mga traffic enforcers para sila kotongan. Ayon kay de Luna, igigiit ng welga ang isang taong moratorium (walang hulihan) ng smoke belching at pansamantalang paghinto ng implementasyon ng Smoke Emission Testing upang bigyang daan muna ang pagtalakay sa mga usapin na kinakaharap ng kanilang hanay. Kabilang dito ay ang pagtaas ng renewal na lisensiya, pagbabago ng ruta ng mga bus at FX, mataas na multa sa mga traffic violations, planong phase out sa mga lumang modelo ng tricycle at mataas na bayarin sa serbisyo ng LTFRB at LTO. Igigiit din ng grupo ang pagtaas ng P1 singil sa pasahe na siya umanong dapat nangyari kasunod ng banta na namang pagtataas ng presyo ng langis ng mga oil companies sa bansa. Nabatid na ang strike ay magsisimula sa Pasig City na siyang balwarte ng PCDO-ACTO na umanoy may miyembrong aabot sa 165,000 sa buong kapuluan at dideretso sa Mendiola. (Ulat ni Joy Cantos)</body>
<link>http://www.philstar.com/Article.aspx?articleId=190000&amp;publicationSubCategoryId=92</link>
</article>
<article>
<title>Pinagaling ako ni Lord - Erap</title>
<author>Lilia Tolentino</author>
<date>
<month>January</month>
<day>01</day>
<year>2003</year>
</date>
<body>Ito ang paniwala ni dating Pangulong Estrada sa ilang mamamahayag na bumisita sa kanya sa Veterans Memorial Medical Center kamakalawa. Ipinagmalaki ng dating pangulo na puwede na siyang tumingkayad na dati-rati ay hindi niya magawa noong hindi pa siya nakakapaligo sa &amp;quot;miraculous fountain&amp;quot; ni RVM Sister Gloria Ross sa Mother Ignacia healing center sa Caloocan City kamakailan. Ayon kay Estrada, pagkaraan ng kanyang paliligo sa &amp;quot;milagrosong tubig&amp;quot; ay 50 ulit na ine-exercise niya ang may kapansanang mga tuhod sa pamamagitan ng sit-up tuwing umaga. Hindi na rin anya siya umiinom ng gamot na pampaalis ng kirot ng kanyang mga tuhod mula noon. Hindi masabi ni Estrada kung kailangan pa rin niyang pumailalim sa operasyon sa Amerika. Hindi man sinabi, nagbigay ng indikasyon ni Estrada na nagpapasalamat siya sa pahintulot na binigay ng Sandiganbayan para siya makapaligo sa &amp;quot;milagrosong fountain&amp;quot; na naging daan sa bagong kasiglahan na nararamdaman ngayon ng kanyang katawan. (Ulat ni Lilia Tolentino)</body>
<link>http://www.philstar.com/Article.aspx?articleId=190011&amp;publicationSubCategoryId=92</link>
</article>
<article>
<title>Nakukumpiskang taya sa jueteng gaggawing reward money</title>
<author>Malou Escudero</author>
<date>
<month>January</month>
<day>01</day>
<year>2003</year>
</date>
<body>Muling isinulong sa Mababang Kapulungan ng Kongreso ang panukalang batas na magbibigay ng 50 porsiyento ng halaga ng nakumpiskang taya bilang reward money sa mga &amp;quot;tipster&amp;quot; ng jueteng operators at iba pang uri ng sugal. Sinabi ni Surigao del Norte Rep. Robert Ace Barbers na mas lalakas ang kampanya ng pamahalaan laban sa jueteng at iba pang illegal na sugal kung pagkakalooban ng reward ang mga &amp;quot;tipster.&amp;quot; Hindi na kailangang maglaan pa ng pondo ang pamahalaan para sa reward money dahil sa mga mahuhuling taya kukunin ang salaping ibibigay sa mga impormante. Nakasaad sa panukala na pagkakalooban ng proteksiyon ang mga impormante sa pamamagitan ng mahigpit na pagtatago sa kanilang identity o pagkatao. Kulong at multang mula P1milyon hanggang P3 milyon sa sinumang magbubunyag ng pangalan ng impormante. Kaugnay nito, nanawagan si Barbers sa mga kinauukulan na seryosohin ang kampanya laban sa illegal na sugal sa bansa upang maisalba ang moralidad ng publiko na patuloy na nalululong partikular sa jueteng. (Ulat ni Malou Escudero)</body>
<link>http://www.philstar.com/Article.aspx?articleId=190012&amp;publicationSubCategoryId=92</link>
</article>
<article>
<title>Mental hospital binigyan ng pinakamalaking budget</title>
<author>Malou Escudero</author>
<date>
<month>January</month>
<day>01</day>
<year>2003</year>
</date>
<body>Lalong tumataas ang bilang ng mga Filipino na nagkakaroon ng sakit sa pag-iisip kaya ang National Center for Mental Health ang nakakuha ng pinakamalaking budget na P431.27 milyon ng kabuuang P2.52B budget ng Department of Health (DOH) para sa operasyon ng 12 special hospitals at medical centers sa bansa. Ang DOH ay binigyan ng kabuuang P11.42 bilyon budget sa ilalim ng inaprubahan P804.2 billion General Appropriations Act (GAA) 2003. Sa mga ospital ng gobyerno, pumangalawa lamang sa NCMH na may pinakamalaking budget ang East Avenue Medical Center, P297.48M; Jose Reyes Memorial Medical Center, P284.8 milyon; Phil. Orthopedic Center, P280.96M; San Lazaro Hospital, P268.6M; Jose Fabella Memorial Hospital, P243.6M; Quirino Memorial Medical Center, P147.95 milyon; Rizal Medical Center, P147.83 milyon; National Childrens Hospital, P115.5 milyon, at Amang Rodriguez Medical Center, P83.12 milyon. Binigyan naman ng P9 milyon ang tinatawag na Health Care Assistance. Ang P5 milyon ng nasabang budget ay ilalaan sa pagtulong sa mga mahihirap na pasyente kung saan paghahatian ang pondo ng Heart Center, Kidney Institute, Lung Center at Childrens Medical Center. (Ulat ni Malou Escudero)</body>
<link>http://www.philstar.com/Article.aspx?articleId=190022&amp;publicationSubCategoryId=92</link>
</article>
<article>
<title>Mga prediksiyon ni Madam Auring</title>
<author></author>
<date>
<month>January</month>
<day>01</day>
<year>2003</year>
</date>
<body>Ang maaaring maganap sa taong 2003 Panahon: Magkakaroon ng kalamidad, lindol, bagyo at tagtuyot na mararanasan sa ibat ibang bansa. Ang pabagu-bago ng klima ng panahon ay magdadala ng karamdaman tulad ng respiratory illness at skin problems. Kapaligiran: Nakatuon pa rin ang isyu kung paano mapapangalagaan ang ating mundo. Oil Market: Magiging maayos ang usapan sa oil market at distribution nito. Palakasan: Magkakaroon ng maraming record-breaking event, lalo na sa Olympic. Stock Market: Mabilis ang pagbabago at paiba-iba ng trend. Mabilis na tataas o pag-akyat sa larangang ito. Pero kailangang maging alerto ang mga namumuhunan at maging maingat sa kaganaang ipinangako nito. Science And Technology: Maganda ang ipinangako sa computer at mga high-tech industry. Mas maraming bagong invention ang lilitaw. Gayundin sa kompanya ng gamot. May bagong gamot na ipapakilala samantalang patuloy ang pananaliksik sa medisina sa mga gamot para maiwasan ang madaling pagtanda at mga gamot para sa pagkakaroon ng mahabang buhay. Social Life: Marami ang magpapakasal sa 2003 Year of the Goat pero marami rin ang maghihiwalay at hihingi ng diborsiyo. Dollar: Magiging matatag ang palitan ng dolyar sa buwan ng March at April. Kailangang mag-ingat kung pananalapi ang pag-uusapan. Maging cautious din sa money matter at pagbili o pag-trade ng gold. Peace And Order: Sa ating bansa magiging mas maayos kaysa nung nakaraang taon. Pero magkakaroon pa rin ng kaguluhan sa southern part ng ating bansa. Ang ekonomiya sa 2003 ay kailangang maging matipid tayo. Noon pa man ay madalas ko nang sinasabi ang Pilipinas ay agricultural country, mas magiging maayos ang buhay natin. Kung babalik tayo sa pagtatanim, ito ang magiging kasagutan sa magiging problema natin sa ekonomiya. Nakikita ko ang kahusayan ng buhay, lalaban tayo sa pagsubok. Marami sa ating mga kumpanya ang nakikita kong magsasara kung hindi naman ay magbabawas ng empleyado. Ang mahigpit nating kalaban ay ang pagtaas ng presyo sa bilihin. Gulay, bigas, damit at lahat ng gumagamit ng gasolina tulad ng electricity at tubig na mahalaga sa isang negosyante kaya maraming magsasarang negosyo. Nakikita ko ang pagtaas ng mga bagay na ito ay magiging sanhi lang ng pag-aklas ng maraming kababayan natin. Ito rin ang magiging dahilan ng pagbagsak ng ating ekonomiya pero ito ay makakabangon pa rin. Marami pa rin sa ating mga kababayan ang babalik sa probinsiya dahil sa hirap ng buhay dito sa siyudad. Tataas ang krimen dahil sa kahirapan. Marami sa ating mga kababayan ay walang trabaho at walang tirahan. Magiging suliranin ng mga banko at mga financial companies ang paniningil sa mga pautang. Ang agricultural na siyang pundasyon ng pambansang ekonomiya ay kakikitaan ng magandang hinaharap. Kaya lamang, dapat maging alerto ang mga magsasaka sa pagdating ng malalakas na pag-ulan, bagyo at pagbaha. Walang pagbabagong nakikita sa mga construction at real estate business. Sa food industry, maayos ang pasok nito. Maraming foreign investors ang magiging interesadong magnegosyo sa bansa pero mauunsiyami lamang sila hanggat hindi pa nareresolba ang peace and order natin. Politics: Si Pangulong Gloria Macapagal-Arroyo ay magiging masuwerte sa taong 2003 at may vibes ako sa kanya na kung siya ay tatakbo ay siya pa rin ang mananalo sa 2004 election. Maraming mawawala sa puwesto sa gabinete at maraming mamamatay na mga senador sa heart attack at car accident. Showbiz: Magiging maganda ang taong ito para sa mga artista at producer. Marami ang magpo-produce ng mga pelikula sa taong ito. Ang magiging trend ng movies ay bold, action at comedy. Tataas ang career ni Judy Ann Santos sa 2003 dahil sa pagkakaroon ng inspirasyon sa pag-ibig. Maaaring makasal sa taong ito si Vina Morales sa isang politician o businessman. Si Pops Fernandez ay iibig sa isang batang artista pero may magiging problema siya sa financial. Si Ara Mina naman ay magtatagumpay sa kanyang career bilang isang actress at negosyante. Lucky numbers niya ang 7, 3 at 6. Magtatagumpay naman sa comedy, drama at action si Jolina Magdangal. Masigla sa pananalapi sa pagiging politiko at artista. Pakaingatan lamang ang katawan ni Vilma Santos dahil kung hindi ay maaaring magtagal siya sa ospital. Mahihirapang makabangon si Nora Aunor sa kanyang career at walang suwerte sa pelikula. Ipahinga mo ang pagod mong puso. Suwerte sa pelikula, pag-aartista at negosyo si Richard Gomez. Mag-ingat nga lamang sa mga car accident at mag-ingat sa mga batang babae na malapit sa iyo. Magkakaroon ng pagkakataong pagselosan ni Lucy. Maganda ang taong 2003 para kay Diether Ocampo. Lucky numbers niya ang 5, 8 at 9. Suwerte sa paggawa ng pelikula at television show. Maraming intriga ang darating sa kanya. Mag-ingat sa maraming tao at may magtatangka sa kanyang buhay. Magiging suwerte para kay Charlene Gonzales ang kambal na anak na matatalino. Gagawa ng pelikula si Charlene sa 2003. Suwerte sa television show. Lucky numbers: 15, 11 at 12. Isabel Granada: Maraming foreigner at Pinoy ang mai-in-love sa dalaga. Magbubuntis ngayong 2003. Suwerte siya sa taong ito. Lani at Bong Revilla: Okey ang relasyon nilang mag-asawa kahit maraming intriga. Sisikat ang kanilang anak tulad ng ama at lolo. Lea Salonga: Magiging maganda ang pasok ng taong 2003 sa kanyang pag-aasawa at tuloy pa rn ang pag-aartista at pagiging singer. Kaya lamang, selosong masyado ang magiging asawa. Joyce Jimenez: Patuloy ang pagganda ng kanyang career at suwerte sa negosyo. Lucky numbers 40, 11 at 7. Lorna at Rudy Fernandez: Maayos ang financial nila sa 2003. Aasenso at marami pang gagawing pelikula. Suwerte rin sa negosyo. Lucky numbers 20, 12 at 11. Kris Aquino: Patuloy na tagumpay sa kanyang career. Mag-aasawa pa ulit ng bata. Eula Valdez: Makakatanggap ng award this year  Best Actress. May suwerte sa television at movies. Maraming intriga. Magkakaroon ng lover na bata sa kanya. Jean Garcia. May lucky charm sa kanyang career. Tataas pa ang kanyang career bilang actress this year. Lucky numbers ang 8, 6 at 12. Gloria Diaz: May split personality, mabait pero masamang magalit. Mapagmahal pero hindi mapirme at nagpapaander sa lalaki. Gaganda ang kanyang career bilang artista. Jericho Rosales: Magiging sikat at yayaman sa pag-aartista. Huwag lamang mag-aasawang maaga. May signos ako na mapipikot ang binata. Pag-aartista ay suwerte sa kanya. Claudine Barretto: Magiging drama queen sa taong ito. Tatalunin niya si Juday. Fernando Poe Jr.: Maganda na ang kanyang career sa pag-aartista kaya huwag na siyang tatakbo sa pulitika. Siya ay magkakaroon ng malaking problema. Hindi bagay sa kanyang swerte, si FPJ bilang isang aktor  ayon sa kanyang zodiac sign, magkakaroon siya ng peace of mind. Isusubo ka lamang ng mga kaibigan. Lucky numbers: 7, 5 at 8. Dolphy: Magkakaroon ng mabigat na karamdaman. Kailangang mag-ingat at iwasan ang magpuyat. Ingatan ang baga at puso.</body>
<link>http://www.philstar.com/Article.aspx?articleId=190023&amp;publicationSubCategoryId=92</link>
</article>
<article>
<title>10 patay sa Kudarat bombing!</title>
<author>Joy Cantos</author>
<date>
<month>January</month>
<day>02</day>
<year>2003</year>
</date>
<body>Sampu katao ang kumpirmadong nasawi habang 32 pa ang malubhang nasugatan matapos na hagisan ng granada ng di pa nakilalang lalaki ang kumpulan ng mga sibilyan sa plaza ng Tacurong City, Sultan Kudarat habang hinihintay ang pagsalubong sa Bagong Taon sa naganap na madugong trahedya kamakalawa ng gabi. Kinilala ang mga namatay na sina Peter Valdieviesco, Darwin Bobongga, Federico Ayo, Rene Falconet, Albazler Lormomba, Analiza Domingo, isang tinukoy lamang sa apelyidong Enriquez at tatlo pang kasalukuyan pang beneberipika ang pangalan. Ayon sa report, karamihan sa mga biktima ay halos nagkaluray-luray ang mga katawan dahilan sa pagsambulat ng inihagis na granada ng salarin matapos na mahagip nito ang ilang mga tindahan ng paputok sa may plaza ng nasabing lungsod. Inaasahan namang tataas pa ang bilang ng mga biktima dahil nasa kritikal na kondisyon ang iba pa sa mga ito. Mabilis namang isinugod sa pagamutan ang mga nasugatang sibilyan na kasalukuyan pang beneberipika ang mga pangalan matapos na magtamo ng mga tama ng shrapnel sa ibat ibang bahagi ng katawan. Sinabi ni Major Gen. Generoso Senga, Commanding General ng Armys 6th Infantry Battalion na nakabase sa Camp Siongco, Datu Odin Sinsuat, Maguindanao na masusi pang sinisiyasat kung mga rebeldeng Moro Islamic Liberation Front (MILF) ang may kagagawan sa madugong pagpapasabog habang patuloy ang imbestigasyon sa kaso. Patuloy rin ang pangangalap ng ebidensiya ng magkakasanib na elemento ng militar at pulisya para sa mabilisang pagtukoy gayundin para maaresto ang salarin. Sa isang phone interview, sinabi ni Capt. Onting Alon, Deputy ng Civil Military Operations ng 6th ID na ang pagpapasabog ay naganap bandang 7:37 ng gabi habang nagkakasayahan ang mga tao sa plaza ng Tacurong City. Nabatid na kasalukuyang nagtitipun-tipon ang mga residente dito na ibig saksihan ang mga inihandang fireworks na balak sindihan sa plaza kaugnay ng tradisyunal na sa pagsalubong sa Bagong Taon ng lungsod. Habang nagkakasayahan umano ang mga tao ay isang lalaki ang bigla na lamang naghagis ng granada na aksidente namang tumama sa tindahan ng paputok sa tagiliran ng plaza na higit pang nagpatindi sa nangyaring pagsabog. Bunga nito, mistulang kinanyon sa lakas ng putok ang nasabing lugar na aksidenteng tumama sa mayorya ng mga sibilyan dito. Ang salarin na una nang namataang kahina-hinalang gumagala sa nasabing lugar ay mabilis na tumakas patungo sa hindi pa malamang destinasyon na sinamantala ang pagkakagulo ng mga sibilyan. (Ulat ni Joy Cantos)</body>
<link>http://www.philstar.com/Article.aspx?articleId=190093&amp;publicationSubCategoryId=92</link>
</article>
<article>
<title>MJ pinayagang magpiyansa ng Miami Federal Court</title>
<author>Malou Rongalerios-Escudero</author>
<date>
<month>January</month>
<day>02</day>
<year>2003</year>
</date>
<body>Pinayagan na kahapon ng Miami Federal Court si Manila Rep. Mark Jimenez na makapaglagak ng piyansang US$500,000 dollars o P26.6 milyon para sa kanyang pansamantalang paglaya habang hindi pa dinidinig ang kanyang mga kasong illegal campaign contributions at tax evasion. Ayon sa ulat ng isang cable channel, nakasuot si Jimenez ng light green prison uniform nang humarap ito sa korte. Naghain ang kongresista ng &amp;quot;not guilty&amp;quot; plea matapos basahan ng sakdal. Bagaman at pinayagang magpiyansa si Jimenez, isasailalim naman ito sa isang house arrest ng kanyang kamag-anak. Dalawamput apat na oras isasailalim sa house arrest ag kongresista. Pinasuko ng Miami Federal Court ang lahat ng mga travel documents si Jimenez upang masiguro na hindi ito makakalabas ng Florida. Nilagyan din si Jimenez ng isang bakal sa paa upang ma-monitor sa lahat ng oras ang kanyang lokasyon. Magugunitang kinansela ng Supreme Court ang piyansang unang inilagak ni Jimenez sa Manila Regional Trial Court kaya napilitan itong sumailalim sa boluntaryong extradition sa Amerika. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=190103&amp;publicationSubCategoryId=92</link>
</article>
<article>
<title>Pamilya Marcos humingi ng dagdag na bodyguards</title>
<author>Malou Rongalerios-Escudero</author>
<date>
<month>January</month>
<day>02</day>
<year>2003</year>
</date>
<body>Hihingi ng karagdagang seguridad para sa kanyang pamilya si Ilocos Norte Rep. Imee Marcos dahil sa naging banta ni Gregorio Rosal alyas Ka Roger na plano ng CPP-NPA na kidnapin ang mga miyembro ng Marcos family upang pagbayarin sa human rights violations na naganap noong panahon ng Martial Law. Inamin ni Marcos na naalarma siya sa nasabing balita lalo pat sunud-sunod na naman ngayon ang ginagawang pag-atake ng mga NPA. Gumawa na ng pormal na request ang kongresista kay Defense Secretary Angelo Reyes upang bigyan ng karagdagang seguridad ang mga miyembro ng pamilyang Marcos. Ibinunyag din nito na noon pang mga unang araw ng Nobyembre ay nakakatanggap na sila ng pananakot mula sa mga hindi kilalang tao. Sa ngayon aniya ay isang sundalo lamang ang nakatalaga sa kanya bilang security. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=190108&amp;publicationSubCategoryId=92</link>
</article>
<article>
<title>GMA wala pang manok sa 2004</title>
<author>Lilia Tolentino</author>
<date>
<month>January</month>
<day>02</day>
<year>2003</year>
</date>
<body>Wala pang napipisil si Pangulong Gloria Macapagal-Arroyo na kandidatong mamanukin ng pinamumunuan niyang partido sa 2004 Presidential Election pagkaraang magdesisyon siyang huwag nang lumahok sa halalan. Ayon kay Presidential Spokesman Rigoberto Tiglao, hindi naman kuwestiyon kung sino ang mamanukin ng Presidente dahil matagal pa ang eleksiyon. Kaya nga anya nag-anunsiyo siyang huwag nang kumandidato sa 2004 ay para mawala ang pamumulitika sa panahong nalalabi pa ng kanyang panunungkulan upang isulong ang kanyang mga programang pangkaunlaran. Sa Enero 8 magpapatawag ng pulong ang Lakas executive committee para talakayin ang naging desisyon ng Presidente na siyang chairman ng partido. Bagaman nagpasya na ang Pangulo na hindi na kakandidato sa 2004, sinabi ni Tiglao na nananatili itong isang &amp;quot;makapangyarihang personalidad&amp;quot; at ang mga pananaw niya ay higit na magiging makabuluhan. Ang sinasabi anya ng Presidente ay nais niyang tugunin ng mga lider pulitiko ang hamon niyang mga pagbabago. Hinggil sa planong kukunin ng Lakas si dating Education Secretary Raul Roco para siyang ikandidatong Presidente sa 2004, sinabi ni Tiglao na ang pasya ay gagawin ng Lakas sa tamang panahon. Bukod dito, sinabi ni Tiglao na hindi naman miyembro ng Lakas si Roco bagaman ang partido nito ay kaalyansa ng Lakas. (Ulat ni Lilia Tolentino)</body>
<link>http://www.philstar.com/Article.aspx?articleId=190116&amp;publicationSubCategoryId=92</link>
</article>
<article>
<title>Announcement sa pagbalasa sa Gabinet 'di tuloy</title>
<author>Lilia Tolentino</author>
<date>
<month>January</month>
<day>02</day>
<year>2003</year>
</date>
<body>Muling ibibitin ng Pangulong Gloria Macapagal-Arroyo ang ipatutupad niyang pagbabalasa ng Gabinete na inaasahang ihahayag niya sa Enero 6. Sinabi ni Presidential Spokesman Rigoberto Tiglao, maaaring hindi na matuloy ang nakatakdang pag-aanunsiyo ng Presidente sa Lunes, para mabigyan pa ng pagkakataon ang mga opisyal ng Gabinete na marepaso ang kasalukuyang mga programa at proyekto at pagkatapos ay pagbubutihin ang kasalukuyang mga reporma. Sinabi ni Tiglao na may isasagawang workshop ang mga miyembro ng Gabinete ngayong araw at sa Biyernes ay magkakaroon ng pulong ang lahat na kagawad ng Gabinete. Hinggil sa punang nag-urong-sulong na naman ang Presidente sa pagapatupad ng pagbabalasa, sinabi ni Tiglao na walang katotohanan ito dahil &amp;quot;parang nag-iba dahil sa desisyon ng Presidente na hindi na tumakbo sa eleksyon sa 2004. Sinabi pa ni Tiglao na sa loob ng isang buwan makakakita ng serye ng mahahalagang aksiyon para ipamalas na seryoso ang administrasyon Arroyo sa pagpapatupad ng reporma. Tanging si Justice Secretay on leave Hernando Perez, ang hindi makakadadalo ngayon sa workshop. (Ulat ni Lilia Tolentino)</body>
<link>http://www.philstar.com/Article.aspx?articleId=190119&amp;publicationSubCategoryId=92</link>
</article>
<article>
<title>Pagtestigo ni Erap sa Senado tuloy na</title>
<author>Lilia Tolentino</author>
<date>
<month>January</month>
<day>02</day>
<year>2003</year>
</date>
<body>Tuloy sa Enero 14 ang pagtestigo ni dating Pangulong Joseph Estrada sa hearing ng senate committee on government corporations na nagsisiyasat sa diumanoy anomalya sa kontrata ng IMPSA para sa rehabilitasyon ng planta ng kuryente sa Laguna. Ayon kay Estrada, inaasahan niyang wala nang magiging balakid sa pagtestigo niya sa komiteng pinamumunuan ni Senador John Osme&amp;ntilde;a, pagkaraang maunsiyami ang nauna niyang nakatakdang pagdalo sa imbestigasyon. Mayroon na anyang kaukulang notisya sa Sandiganbayan at gayundin sa Philippine National Police kaya sa tantiya niya, segurado na ang pagharap niya sa Senado. Sinabi ni Estrada na ibibigay niya sa Senado ang detalye ng kontratang ito na sinimulan noong panahon ni dating Pangulong Fidel Ramos. (Ulat ni Lilia Tolentino)</body>
<link>http://www.philstar.com/Article.aspx?articleId=190122&amp;publicationSubCategoryId=92</link>
</article>
<article>
<title>Nani nagbitiw na sa DOJ</title>
<author>Lilia Tolentino</author>
<date>
<month>January</month>
<day>03</day>
<year>2003</year>
</date>
<body>Nagbitiw na kahapon sa puwesto si Justice Secretary Hernando Perez at tinanggap ito ni Pangulong Arroyo. Inihayag ni Press Secretary Ignacio Bunye na personal na isinumite ni Perez ang kanyang tatlong pahinang resignation letter sa Pangulo kahapon ng hapon sa Malaca&amp;ntilde;ang pagdating ng Presidente mula sa Baguio City. Ayon kay Bunye, sinabi ni Perez na minabuti niyang magbitiw na dahil ayaw na niyang madamay pa ang Pangulo sa problemang dulot ng mga bintang sa kanya bagaman walang basehan. Hindi na raw niya gustong patuloy pang makadagdag sa problema ng Presidente ang pananatili pa niya sa posisyon. &amp;quot;Recent turn of events had unfairly subjected this admnistration and myself to undue stress which may put in danger all the gains this government has achieved. And this I will not allow,&amp;quot; ani Perez sa kanyang liham. Pinasalamatan ni Perez ang Pangulo sa pagkakaloob sa kanya ng pagkakataong makapaglingkod sa kanyang administrasyon. Pinasalamatan naman ng Pangulo si Perez sa tulong na naipagkaloob niya sa pangasiwaan bilang Justice secretary. Dahil sa akusasyon ni Manila Rep. Mark Jimenez na hiningan daw siya ng $2 milyon ng kongresista ay minabuti ni Perez na magbakasyon sa loob ng 30 araw para masagot ang mga bintang sa kanya at mapaghandaan ang kasong isinampa naman niya laban kay Jimenez. Pinalawig ni Perez ang kanyang bakasyon ng panibagong 15 araw hanggang isang buwan. Habang isinusulat ang balitang ito ay wala pang inaanunsyong kapalit ni Perez. (Ulat ni Lilia Tolentino)</body>
<link>http://www.philstar.com/Article.aspx?articleId=190200&amp;publicationSubCategoryId=92</link>
</article>
<article>
<title>Erap, FVR di puwede sa 2004</title>
<author>Gemma Amargo</author>
<date>
<month>January</month>
<day>03</day>
<year>2003</year>
</date>
<body>Kahit na i-endorso pa ng kani-kanilang mga partido, hindi maaring tumakbo muli bilang pangulo ng bansa sina dating Pangulong Fidel Ramos at Joseph Estrada. Ito ang nilinaw kahapon ng isang associate justice ng Supreme Court (SC) na tumangging magpabanggit ng pangalan, dahilan sa malinaw umano ang nakasaad sa Saligang Batas na isang termino lamang dapat magsilbi ang isang pangulo ng bansa at hindi na maaring tumakbo sa kaparehong posisyon. Idinagdag pa ng mahistrado na malinaw na ginamit na salita sa Saligang Batas ang katagang &amp;quot;any election na nangangahulugan na hindi puwedeng tumakbo kahit sa anumang pagkakataon ang isang tao na minsan ng naging pangulo ng bansa. Binigay ng nasabing mahistrado ang kanyang pahayag matapos na mapaulat na si Ramos ang napupusuan ng partidong Lakas-NUCD na kumandidato sa 2004 presidential elections matapos na magpahayag si Pangulong Arroyo na hindi na siya tatakbo sa darating na eleksiyon. Samantalang si Estrada ay hindi maaring makatakbo bilang pangulo dahilan sa ginawa nitong pagbibitiw sa kanyang puwesto noong Enero 20, 2001 at ang humalili sa kanyang natitirang termino ay si Arroyo. Naglingkod si Ramos bilang pangulo simula noong 1992 hanggang 1998 samantalang si Estrada ay nanungkulan bilang presidente simula 1998 hanggang 2001. Nilinaw naman ng election lawyer na si Romulo Macalintal na maari pa rin namang kuwestiyunin nina Ramos at Estrada sa Mataas na Hukuman ang kanilang posisyon, subalit tiyak umano na mauubos ang kanilang oras upang sagutin ang mga kuwestiyong ligal na ihahain laban sa kanila. (Ulat ni Gemma Amargo)</body>
<link>http://www.philstar.com/Article.aspx?articleId=190216&amp;publicationSubCategoryId=92</link>
</article>
<article>
<title>Customs official namumuro na kay GMA</title>
<author></author>
<date>
<month>January</month>
<day>03</day>
<year>2003</year>
</date>
<body>Bilang na ang mga araw sa puwesto ng hepe ng pulisya ng Bureau of Customs kasunod ng pahayag ni Pangulong Arroyo na gagawa siya ng malawakang reporma sa gobyerno sa kanyang nalalabing 18 buwang panunungkulan. Dismayado umano si Pangulong Arroyo sa pagbagsak ng customs collections nitong nakaraang taon sanhi ng demoralization sa hanay ng mga kawani at brokers bunga na rin ng pagkakapit-tuko sa puwesto ni Virgilio Danao bilang director ng BOC Enforcement and Security Services. Nauna rito ay nanawagan rin ang mga kawani at brokers sa Pangulo na sibakin sa pinakamadaling panahon si Danao. Hindi umano nagpapakita sa kanyang tanggapan ang nasabing BOC police chief. Matatandaang noong Sept. 12 ay iniutos ni acting Ombudsman Margarito Gervacio Jr. sa Customs commissioner na tanggalin sa serbisyo si Danao na napatunayang guilty sa kasong dishonesty na isinampa laban sa kanya nina Roseller Rojas at George Agregado. Napag-alamang pineke umano ni Danao ang kanyang scholastic records at pinalabas na siya ay college graduate samantalang high school lang ang kanyang natapos. Batay sa court records, noon pang Sept. 26, 2001 nagkaroon ng desisyon ang Administrative Abjudication Bureau ng Office of the Ombudsman na sibakin si Danao sa serbisyo. Ayon sa sources, ipinagmalaki pa umano ni Danao na hindi siya matatanggal sa puwesto dahil sa suportado siya ng isang malaking religious group na malakas ang impluwensiya kahit sa sinong Pangulo ng bansa. Subalit, idinagdag ng sources na namumuro na si Danao kay Pangulong Arroyo at malaki ang posibilidad na makabilang si Danao sa mga napatunayang tiwali at &amp;quot;inefficient&amp;quot; na opisyal ng BOC at iba pang sangay ng pamahalaan na sisibakin ng Pangulo sa layuning matamo ang &amp;quot;strong republic.&amp;quot;</body>
<link>http://www.philstar.com/Article.aspx?articleId=190219&amp;publicationSubCategoryId=92</link>
</article>
<article>
<title>PCSO director nag-iingay</title>
<author>Lilia Tolentino</author>
<date>
<month>January</month>
<day>03</day>
<year>2003</year>
</date>
<body>Pinatitigil ng Malaca&amp;ntilde;ang ang ginagawang pag-iingay ni Philippine Charity Sweepstakes Director Jose Linggoy Alcuaz gayong gusto lamang umano nitong maitalaga bilang general manager ng PCSO. Kinumpirma ni Presidential Spokesman Rigoberto Tiglao na siya mismo ang tinawagan ni Alcuaz para ipaabot kay Pangulong Arroyo ang gusto ni Alcuaz. Kung hindi raw siya, ang gusto niya ay ang kanyang maybahay ang maging general manager ng PCSO na sa kasalukuyan ay bakante matapos italaga sa Overseas Workers Welfare Administration si dating PCSO manager Virgilio Angelo. Sinabi ni Tiglao na naipaabot na niya sa Presidente ang pasabi ni Alcuaz at kasalukuyang pinag-aaralan pa kung puwedeng mabigyan ng pabor si Alcuaz. Ang pahayag ay ginawa ni Tiglao bilang tugon sa patuloy na paghahayag ni Alcuaz ng umanoy mga maanomalyang transaksiyon sa gobyerno na dapat aksiyunan ng Malaca&amp;ntilde;ang. Kung mayroon anyang mga reklamo si Alcuaz dapat niya itong ipaabot nang personal sa Pangulo at hindi sa media para sa kanyang sariling propaganda gimik. Si Alcuaz ang siyang naglunsad noong 2000 ng kilusan para sa pagpapatalsik kay dating Pangulong Estrada sa pamamagitan ng simbolo nitong exclamation point (!). (Ulat ni Lilia Tolentino)</body>
<link>http://www.philstar.com/Article.aspx?articleId=190229&amp;publicationSubCategoryId=92</link>
</article>
<article>
<title>Proyektong may acronym na GMA ipatitigil!</title>
<author>Ely Saludar</author>
<date>
<month>January</month>
<day>03</day>
<year>2003</year>
</date>
<body>Seryoso ang Malaca&amp;ntilde;ang na iwaksi na ang usapin ng pulitika at upang patunayan ay ipatutupad na ang pag-aalis ng mga proyekto ng pamahalaan na may acronym na GMA at ang mga programang pagpapaganda ng imahe para sa eleksiyon. Aminado si Presidential Spokesman Rigoberto Tiglao na may mga inihandang programa na may kinalaman sa 2004 presidential elections subalit ito ay aalisin dahil umatras na rin ang Pangulo sa halalan. Isa ito sa napag-usapan sa idinaos na Cabinet workshop sa Malaca&amp;ntilde;ang na naglalayong repasuhin ang mga programa ng administrasyon. Kabilang sa mga programa ng administrasyon na may acronym na GMA ay Gabay ng Mamamayan Action center ng DILG, Ginintuang Masaganang Ani ng Dept of Agriculture, GMA cares ng DPWH at Gawang Mahusay Abot-kaya para sa mga proyektong pabahay ng Housing Dept. Ang hakbang ng Palasyo ay bilang pagtupad sa naunang pangako ng Pangulo na iiwas na ito sa isyu ng pulitika. (Ulat ni Ely Saludar)</body>
<link>http://www.philstar.com/Article.aspx?articleId=190230&amp;publicationSubCategoryId=92</link>
</article>
<article>
<title>Australian Embassy nagbukas na rin</title>
<author>Ellen Fernando</author>
<date>
<month>January</month>
<day>03</day>
<year>2003</year>
</date>
<body>Matapos ang limang linggong pagsasara, nagbukas na rin kahapon ang Australian Embassy kasunod nang muling pagpapatuloy ng operasyon ng Canadian Embassy at European Union office sa Makati City. Kahapon ay nakipagkita kay Foreign Affairs Secretary Blas Ople sina Ambassador Robert Collete ng Canada, Ambassador Ruth Pearce ng Australia at Ambassador Johannes de Kok ng European Commission upang impormahan ang kalihim ng kanilang pagbubukas. Sa naturang miting, sinabi ng tatlong ambassadors kay Ople na bumalik na sa &amp;quot;full operations&amp;quot; ang kanilang mga tanggapan. Una nang nagbukas ang European Union noong Disyembre 20 at ang Canadian Embassy noong Dis. 30. Muling idiniin ng tatlong ambassador na kapani-paniwala ang banta sa kanila kaya sila napilitang magsara, subalit kuntento na sila ngayon sa ibinibigay na seguridad ng pamahalaan matapos na magdagdag ng mga tauhan ng PNP at Phil. Marines sa paligid ng kani-kanilang tanggapan. (Ulat ni Ellen Fernando)</body>
<link>http://www.philstar.com/Article.aspx?articleId=190238&amp;publicationSubCategoryId=92</link>
</article>
<article>
<title>Shabu lab sa QC ni-raid</title>
<author>Doris Franche at Grace dela Cruz</author>
<date>
<month>January</month>
<day>04</day>
<year>2003</year>
</date>
<body>Sinalakay kahapon ng pinagsanib na puwersa ng National Bureau of Investigation (NBI) at Philippine Drug Enforcement Agency (PDEA) ang isang laboratoryo ng shabu sa Quezon City na umanoy pag-aari rin ng mga Chinese at Hong Kong nationals na nagmamay-ari ng dalawa pang shabu factory na naunang ni-raid sa Navotas at Valenzuela kamakailan. Sa bisa ng search warrant na ipinalabas ni QC Executive Judge Monina Ze&amp;ntilde;arosa ng branch 76, pinasok dakong alas-10 ng umaga ng mga tauhan ng NBI, PEA at Central Police District ang isang townhouse sa 6-F Sobrepena st., Brgy. Damayang Lagi, QC. Ito ang ika-apat na lugar sa Metro Manila na ginagamit na shabu laboratory. Ayon sa mga awtoridad, umaabot sa 1,000 kilo ng shabu ang posibleng magawa sa nakumpiskang sangkap na kinabibilangan ng 10 kilo ng powdered substance na sodium hydrochloride at liquid shabu. Nakumpiska din ang isang kahon na naglalaman ng mga tapos nang produkto ng shabu, tatlong plastic bundles na pinaglalagyan ng pera na may nakalagay na P130,000, electric burners, gas stoves, rice cooker at liquified chemicals na nasa 1 galon ng mineral water. Ayon kay NBI Director Reynaldo Wycoco, dapat ay ginawa nila ang pagsalakay bago pa man mag-Pasko subalit dahil inabutan ng holiday kaya kahapon lang nakapag-isyu ng search warrant ang QC Regional Trial Court laban sa nagmamay-ari ng compound na sina Randy Chua alyas Aaron Wang de Guzman, Wang Ya Zi, Deng Shao Liu at Lee Yuk Sao na pawang nagmamay-ari din ng mga warehouse ng shabu na unang sinalakay sa Navotas at Valenzuela nitong ikalawang linggo ng Disyembre 2002 kung saan nakumpiska dito ang mahigit P2 bilyong kemikal na ginagamit sa paggawa ng shabu. Iniwan din ng mga suspek ang mga sasakyang L-300 van at isang Honda CRV (XBC-288). Sinabi pa ni Wycoco, katulad ng nauna nilang pagsalakay sa Valenzuela City at Navotas ay hindi rin naabutan ang mga may-ari na sina Wang Ya Zi, Deng Shao Liu at Lee Yuk Sao na umanoy napag-alaman na pawang nakaalis na ng bansa nitong Disyembre 9 at 10, 2002. Tiniyak pa ni Wycoco na bukod sa tatlong pagsalakay ay mayroon pa umanong mga kasunod na raid silang gagawin sa Metro Manila. (Ulat nina Doris Franche at Grace dela Cruz)</body>
<link>http://www.philstar.com/Article.aspx?articleId=190305&amp;publicationSubCategoryId=92</link>
</article>
<article>
<title>Malaca&amp;ntilde;ang itinatwa si JDV</title>
<author>Ely Saludar/Rudy Andal</author>
<date>
<month>January</month>
<day>04</day>
<year>2003</year>
</date>
<body>Dumistansiya ang Malaca&amp;ntilde;ang sa deklarasyon ni House Speaker Jose de Venecia hinggil sa mga personalidad na bubuo sa panukalang government of national unity. Nilinaw ni Press Secretary Ignacio Bunye na walang inaaprubahan na pangalan ang Pangulo na babalangkas ng government of national unity. Ito ay matapos na ihayag ni de Venecia na aprubado na ng Pangulo ang mga personalidad na kinabibilangan nina Jose Maria Sison ng CPP-NPA-NDF, Hashim Salamat ng MILF, Sen. Edgardo Angara at business tycoon Eduardo &amp;quot;Danding&amp;quot; Cojuangco. Ayon kay Bunye, aprubado ng Pangulo ang konsepto ng government of national unity subalit nais ng Pangulo na ito ay mabubuo bilang program-oriented at hindi people-centered. Nakahanda naman ang oposisyong Laban ng Demokratikong Pilipino (LDP) na pinamumunuan ni Senator Angara na tanggapin ang unity government na inaalok ni Pangulong Arroyo kung magkakasundo sila sa mga suhestiyon ng opposition party. Kabilang sa agenda na ipinanukala ay ang pagpapabuti ng edukasyon, health services at intensified program para sa produktong abot-kayang halaga ng pagkain. Ipinaliwanag ni Angara na ang sektor ng edukasyon ay nakakakuha lamang nang maliit na budgetary increase bawat taon dahil 85-90 porsiyento nito ay napupunta sa personnel at operating services kaya karampot na lamang ang napupunta sa capital outlay. Ito umano ang dahilan kung bakit malaki ang shortage ng classroom sa bansa gayundin sa school modernization at innovation fund. (Ulat nina Ely Saludar/Rudy Andal)</body>
<link>http://www.philstar.com/Article.aspx?articleId=190321&amp;publicationSubCategoryId=92</link>
</article>
<article>
<title>Paalam-Nani</title>
<author>Gemma Amargo/Malou Escudero</author>
<date>
<month>January</month>
<day>04</day>
<year>2003</year>
</date>
<body>Tuluyan nang nagpaalam kahapon ng umaga si Justice Secretary Hernando Perez sa mga empleyado ng Department of Justice (DOJ). Sa ipinatawag na press conference ni Perez sa DOJ, naging madamdamin ang ginawa nitong pamamaalam at sinabing pang-limang ulit na umano niyang inihain sa Pangulo ang kanyang pagbibitiw sa puwesto at ngayon lamang niya ito nakumbinsi na tanggapin ang kanyang resignation. Tinangka naman ng ilang opisyal na nasa ilalim ng DOJ na maghain ng kanilang courtesy resignation kay Perez, subalit pinigilan sila nito hanggang hindi pa nakakaupo ang susunod na kalihim ng departamento. Samantala, sinabi ni Perez na isang pangalan lamang ang kanyang inirekomenda sa Pangulo bilang kapalit niya subalit tumangging banggitin ang pangalan nito. Idinagdag ni Perez na isang mahusay na abugado ito at matalik niyang kaibigan. Sinabi naman ng source na hindi si Vice President Teofisto Guingona ang inirekomenda ni Perez dahil nagkaroon na dati ng hidwaan ang dalawa tungkol sa isyu ng Visiting Forces Agreement (VFA) na naging dahilan ng pagbibitiw naman sa puwesto ng una bilang Foreign Affairs secretary. Kabilang naman sa mga pangalang lumulutang na sinasabing puwedeng isama sa pagpipilian ng Pangulo bilang bagong kalihim ng DOJ ay sina Iloilo Rep. Raul Gonzalez, Davao Rep. Prospero Nograles at House Majority Leader Neptali Gonzales III. Ang tatlong kongresista ay pawang malalapit umano sa Malaca&amp;ntilde;ang at kabilang sa grupo ng administrasyon. Pawang magagaling din na abogado ang mga ito at may malawak na karanasan sa larangan ng batas. Si Gonzales III ay estudyante ni Perez sa Ateneo College of Law at bar topnotcher. Naging DOJ secretary din ang kanyang namayapang ama na si Neptali Gonzales Sr. noong panahon ni dating Pangulong Aquino bago ito naging senador. Si Gonzalez naman ay nagsilbing Tanodbayan at prosecutor sa impeachment trial sa Senado, habang si Nograles ay kilalang malapit kay First Gentleman Mike Arroyo dahil naging kaklase niya ito sa Ateneo Law School at no.2 sa bar exam ang kongresista ng kumuha ng naturang exam. (Ulat nina Gemma Amargo/Malou Escudero)</body>
<link>http://www.philstar.com/Article.aspx?articleId=190322&amp;publicationSubCategoryId=92</link>
</article>
<article>
<title>Malaca&amp;ntilde;ang binasted ni Guingona</title>
<author>Lilia Tolentino</author>
<date>
<month>January</month>
<day>04</day>
<year>2003</year>
</date>
<body>Hinihimok ni Pangulong Arroyo si Vice President Teofisto Guingona na kunin ang puwesto ng nagbitiw na si dating Justice Secretary Hernando Perez subalit hindi raw interesado ang Bise Presidente. Ayon kay Presidential Spokesman Rigoberto Tiglao, nakipag-usap si Pangulong Arroyo kay Guingona noong Disyembre 24 para pakiusapan itong punan ang puwesto ng Justice secretary, pero hanggang ngayon ay hindi pa tinutugon ni Guingona ang alok ng Pangulo. Subalit ilang impormante sa Palasyo ang naghayag na sinabi ni Guingona sa Pangulo na hindi na niya nais na bumalik pa sa dati niyang posisyon noong panahon ni dating Pangulong Ramos. Ito ang ikalawang pagkakataon na tinanggihan ni Guingona ang alok na puwesto sa Malaca&amp;ntilde;ang. Nauna rito ay tinanggihan din niya ang posisyong Mindanao czar. Ayon pa sa impormante, atubili si Guingona na magtrabaho uli bilang miyembro ng Gabinete dahil sariwa pa ang sugat ng puwersahang pagbibitiw niya sa puwesto bilang Foreign Affairs secretary. Napilitang magbitiw si Guingona sa DFA dahil nalilihis ang kanyang pananaw sa patakarang ipinatutupad ng Pangulo sa RP-US military exercise sa bansa. Sinabi rin ng impormante na dumidistansiya si Guingona sa Palasyo dahil gusto nitong mapanatili ang pagkakaroon niya ng independiyenteng pananaw lalo pat interesado siyang kumandidato bilang pangulo ng bansa sa 2004. Kaugnay nito, patuloy na manunungkulan bilang acting DOJ secretary si Undersecretary Merceditas Gutierrez habang wala pang naitatalaga ang Pangulo na kapalit ni Perez. Ayon kay Press Secretary Ignacio Bunye, mayroong search committee na binuo noon pa ang Pangulo na siyang magsusuri sa kuwalipikasyon ng mga nominado sa puwesto. Bukod kay Guingona, isa sa mga sinasabing malaki ang tsansang humalili kay Perez ay si Presidential Legal Counsel Avelino &amp;quot;Nonong&amp;quot; Cruz. (Ulat ni Lilia Tolentino)</body>
<link>http://www.philstar.com/Article.aspx?articleId=190334&amp;publicationSubCategoryId=92</link>
</article>
<article>
<title>Total ban sa pag-angkat ng segunda-manong sasakyan</title>
<author>Lilia Tolentino</author>
<date>
<month>January</month>
<day>04</day>
<year>2003</year>
</date>
<body>Ipinatitigil na ng Malaca&amp;ntilde;ang ang pag-angkat ng segunda manong mga sasakyan na malaking pinsala ang naidudulot sa kalinisan ng kapaligiran. Ayon kay Press Secretary Ignacio Bunye, bagaman ang hakbang na ito ay inaasahang makakaapekto sa mga negosyante ng segunda manong sasakyan, hindi naman ito ginawa ng walang kaukulang pagrerepaso. Kung mayroong apela sa direktibang ito, sinabi ni Bunye na ang desisyon dito ay nakasalalay sa Department of Trade and Industry na siyang magpapatupad ng nilalaman ng executive order base sa panukala ng DTI. Karamihan sa mga ipinapasok na segunda manong sasakyan sa bansa ay mula sa Korea. Ayon kay Bunye, ang mga segunda manong sasakyan na ipinapasok sa bansa ay hindi na maganda ang kundisyon at malaking pinsala ang dulot ng mga ito sa kapaligiran. Umaangal na rin ang mga regular na gumagawa ng sasakyan sa bansa dahil sa apektado ang kanilang negosyo ng mga bulok na sasakyan. Kung hindi anya malulunasan ang kanilang problema dahil sa epekto ng second hand business baka marami sa mga pabrika ng sasakyan ang magsara at marami ang mawawalan ng trabaho. (Ulat ni Lilia Tolentino)</body>
<link>http://www.philstar.com/Article.aspx?articleId=190335&amp;publicationSubCategoryId=92</link>
</article>
<article>
<title>DPWH Sec. Datumanong kapalit ni Nani</title>
<author>Lilia Tolentino at Gemma Amargo</author>
<date>
<month>January</month>
<day>05</day>
<year>2003</year>
</date>
<body>Itinalaga kahapon ni Pangulong Arroyo si Public Works and Highways Secretary Simeon Datumanong bilang kapalit ng nagbitiw na si Justice Secretary Hernando Perez. Sa pahayag ni Press Secretary Ignacio Bunye kahapon, kinailangan ni Pangulong Arroyo ang paghirang kaagad ng kapalit ni Perez dahil sa dami ng trabaho at kahalagahan ng puwesto ng Justice secretary. Si Datumanong, 67, tubong Maguindanao, ang kauna-unahang Muslim na hahawak ng sensitibo at prominenteng posisyon sa gobyerno. Pinili ito ng Pangulo dahil sa maganda nitong &amp;quot;track record&amp;quot; hindi lamang bilang kalihim ng DPWH kundi bilang mambabatas. Tinanggap naman ni Datumanong ang posisyon at nangako na ipagpapatuloy niya ang mga naiwang programa ni Perez at maglalagay siya ng reporma sa lahat ng sangay at ahensiya ng DOJ kung kinakailangan. Nagpasalamat din si Datumanong sa Pangulo dahil sa paghirang sa kanya gayundin ang pagbibigay sa kanya ng tiwala. Isang napakalaking karangalan umano para sa kanya at sa buong Mindanao ang pagkakahirang sa kanya. Hindi naman binanggit ni Bunye kung kailan mag-uumpisa ng bagong tungkulin si Datumanong subalit sinabi nitong kailangang tapusin kaagad nito ang nalalabi pang trabaho sa DPWH bago gampanan ang bagong posisyon. Si Datumanong ay tapos ng abogasya sa UP noong 1959 at miyembro ng Sigma Rho Fraternity na kinabibilangan ng Carpio, Villaraza, Cruz and Marcelo law office. Bago nahirang na DPWH secretary noong Enero 2001, naging miyembro ito ng Batasang Pambansa noong panahon ni dating Pangulong Marcos mula 1984 hanggang 1986. Nahalal din siyang kongresista na kumakatawan sa Maguindanao sa loob ng tatlong sunud-sunod na termino mula 1992 hanggang maging miyembro ng Gabinete ng administrasyong Arroyo. Kasalukuyang acting Justice Secretary si Undersecretary Merceditas Gutierrez mula pa noong magbakasyon sa tungkulin si Perez mahigit isang buwan na ang nakakalipas. Kaugnay nito, hinimok naman ni Integrated Bar of the Philippines (IBP) president Teofilo Pilando Jr. na dapat nitong unahin ang pagtututok para sa karagdagang mga piskal sa DOJ. Sa kasalukuyan umano ay umaabot sa 40 porsiyento ang bakante sa hanay ng mga piskal sa buong Pilipinas dahilan na rin sa mababang sahod kaya napipilitan ang karamihan sa mga abugado na pumasok na lamang sa private practice. Umapela naman kay Datumanong si Philippine Constitutional Associate (Philconsa) president Juan Ponce Enrile na ituloy nito ang pag-uusig sa kasong plunder ni Perez upang huwag na lumabas na mayroon silang kinikilingan. Nagbitiw si Perez sa DOJ para umano hindi na maging pabigat sa Pangulo at makaladkad ang administrasyon sa kontrobersiyang likha ng bintang na umanoy tumanggap siya ng $2 milyong lagay mula kay Manila Rep. Mark Jimenez. (Ulat nina Lilia Tolentino at Gemma Amargo)</body>
<link>http://www.philstar.com/Article.aspx?articleId=190424&amp;publicationSubCategoryId=92</link>
</article>
<article>
<title>DPWH inalok na kay Bayani Fernando</title>
<author>Lordeth Bonilla</author>
<date>
<month>January</month>
<day>05</day>
<year>2003</year>
</date>
<body>Pinag-iisipan pa ni Metro Manila Development Authority (MMDA) Chairman Bayani Fernando ang alok ni Pangulong Arroyo na siya ang pumalit kay Sec. Simeon Datumanong bilang kalihim ng Department of Public Works and Highways (DPWH). Sa panayam kahapon kay Fernando, sinabi nito na pinag-aaralan niya ng husto kung kakayanin niya ang trabaho sa DPWH dahil naka-concentrate siya ngayon sa pangako niya sa MMDA na lutasin ang lahat ng problemang kinakaharap ng naturang ahensiya tulad ng trapik, basura at pagbaha. Gayunman, sinabi ni Fernando na ihahayag niya sa susunod na linggo kung tatanggapin niya ito. Pero mariin nitong sinabi na kapag tinanggap niya ang alok ay isa sa pangunahin niyang prayoridad ay linisin ang lahat ng kalye sa Metro Manila partikular ang pagtanggal ng obstruction gaya ng nakahambalang na mga sidewalk vendors. Sinabi nito na higit na sasakit ang ulo ng mga vendor kung siya ang magiging kalihim ng naturang ahensiya dahil bulldozer na ang gagamitin niya laban sa mga ito maibsan lamang ang problema sa trapiko. Sinabi pa rin ng naturang opisyal na magandang ideya kung siya ang magiging DPWH secretary at siya pa rin ang MMDA chairman dahil mas higit na maganda ang koordinasyon ng dalawang ahensiya sa paglutas ng naturang mga problema. Ipinahayag pa ni Fernando na ang dapat mamuno sa MMDA ay isang berdugo at Hitler upang matapang nitong maipatupad ang mga programa nito tulad ng pagresolba sa trapik at basura. (Ulat ni Lordeth Bonilla)</body>
<link>http://www.philstar.com/Article.aspx?articleId=190428&amp;publicationSubCategoryId=92</link>
</article>
<article>
<title>Alok na unity gov't ibinasura ng CPP-NPA</title>
<author>Joy Cantos</author>
<date>
<month>January</month>
<day>05</day>
<year>2003</year>
</date>
<body>Walang panghihinayang na ibinasura kahapon ng Communist Party of the Philippines-New Peoples Army (CPP-NPA) ang alok na unity government ng administrasyon ni Pangulong Arroyo. Itoy matapos na kapwa hindi patulan nina CPP Founder-Chairman Jose Maria Sison at NPA spokesman Gregorio Ka Roger Rosal ang balaking pagtatayo ng unity government dahil hindi umano kailanman maaaring makipag-isa ang kilusang rebolusyonaryo sa kasalukuyang gobyerno. Sa isang radio interview, sinabi ni Ka Roger na wala naman umano silang nakikitang anumang matibay na basehan para sumanib sa naturang plano dahil hindi nila gugustuhing makasama sa pagbagsak nito matapos na tuluyan nang bumagsak ang rating ni Pangulong Arroyo. Samantala, sa nilalaman naman ng e-mail na ipinadala ni Sison sa komunistang kilusan, bagaman may maganda umanong intensyon si Pangulong Arroyo at si House Speaker Jose de Venecia sa pagsusulong ng government of national unity, para sa kanila ay madali lamang itong sabihin pero mahirap gawin. Inihalimbawa ni Sison ang magkasalungat na pananaw ng komunistang grupo at gobyernong Arroyo sa isyu ng mga usaping panlabas tulad ng relasyon nito sa super power na bansang Amerika. Sa halip na isulong ang plano, sinabi ni Sison na makabubuting igalang na lamang ng pamahalaan ang mga agendang napagkasunduan ng GRP at panig ng CPP hinggil sa usapang pangkapayapaan. Kaugnay nito, taliwas naman ang naging posisyon hinggil sa nasabing alok ng Moro Islamic Liberation Front (MILF) matapos magpahayag ng kahandaan para tanggapin ito. Iminungkahi ni MILF spokesman Eid Kabalu na daanin lamang sa tamang channel ang usapin upang umanoy mapagpasyahan ng kanilang Central Committee. Matatandaang kasunod ng pagdeklara ng pag-atras sa 2004 presidential elections, inihayag ng Pangulo ang pagnanais na magtayo ng unity government kung saan kabilang ang maka-kaliwang kilusan sa inaalok na umanib sila rito para sa pambansang pagkakaisa ng mga partido pulitikal sa bansa. (Ulat ni Joy Cantos)</body>
<link>http://www.philstar.com/Article.aspx?articleId=190440&amp;publicationSubCategoryId=92</link>
</article>
<article>
<title>Utang ng bawat Pinoy aabot sa P 50,000</title>
<author>Malou Escudero</author>
<date>
<month>January</month>
<day>05</day>
<year>2003</year>
</date>
<body>Posibleng umabot mula P40,000 hanggang P50,000 ang utang ng bawat isa sa 80 milyong Filipino ngayong taong 2003 kung hindi babaguhin ng gobyerno ang programa nito sa pag-utang. Ito ang naging babala kahapon ni San Juan Rep. Ronaldo Zamora, kaugnay sa &amp;quot;per capita load&amp;quot; ng bawat Pinoy na noong Nobyembre ay umaabot na sa P34,000. Ibinunyag pa nito na plano ng gobyerno na ipangutang ang 52% ng funding requirements nito domestically at 48% naman ang uutangin sa labas ng bansa. Sa kasalukuyan, 44% ng utang ng Pilipinas ay mula sa mga local creditors, samantalang 56% naman ang mula sa foreign creditors tulad ng International Monetary Fund (IMF). Ipinagtataka ni Zamora kung bakit mas interesado pa umano ang gobyerno na pag-usapan ang gagawin nitong pag-utang sa loob at labas ng bansa kaysa sa pag-ibayuhin ang pangongolekta ng buwis upang lumiit ang budget deficit. Ayon sa ulat, noon lamang Setyembre 2002 ay umaabot na sa P2.715 trillion ang utang ng Pilipinas. &amp;quot;Dapat nating isipin na hindi na ngayon billions ang pag-compute sa utang ng bansa kundi trillion na,&amp;quot; ani Zamora. (Ulat ni Malou Escudero)</body>
<link>http://www.philstar.com/Article.aspx?articleId=190442&amp;publicationSubCategoryId=92</link>
</article>
<article>
<title>Presidential car di exempted sa smoke emission test</title>
<author>Joy Cantos</author>
<date>
<month>January</month>
<day>05</day>
<year>2003</year>
</date>
<body>Maging ang presidential car ni Pangulong Arroyo at ng iba pang mga opisyal ng gobyerno ay masusi ring isasailalim sa mandatory smoke emission test na mahigpit na ipinatutupad ng Department of Transportation and Communications (DOTC). Ayon kay DOTC spokesperson Thompson Lantion, ang hakbang ay bilang patunay na determinado ang pamahalaan na maipatupad ang R.A. 8749 o ang Clean Air Act na naglalayong linisin ang kapaligiran sa polusyong dulot ng ibinubugang usok ng mga behikulo sa lansangan. Nabatid kay Lantion na pangunahin nang isasalang sa smoke emission test ang behikulo ni Pangulong Arroyo, mga Gabinete ng Administrasyon, mga matataas na opisyal ng Philippine National Police (PNP), Armed Forces of the Philippines (AFP), at iba pa. Sinabi ni Lantion na dapat umanong magsilbing halimbawa ang mga opisyal ng pamahalaan sa pangunguna ni Pangulong Arroyo sa pagsasailalim sa mandatory smoke emission test. Sa Metro Manila lamang ay may kabuuang 55,596 jeepneys, utility vehicles at FX taxi; 52,932 motorsiklo at tricycle; 11,086 mga pampasaherong bus; 5,000 taxi; 6,619 trucks for hire at 883,699 mga pribadong behikulo. Kaugnay nito, puspusan na ang pagpapatupad sa smoke emission tests ng tanggapan na itinakda sa Enero 6 sa darating na Lunes ng taong ito para sa National Capital Region, gayundin sa Central Luzon at Southern Tagalog. Samantala, sa iba pang bahagi ng bansa, ang implementasyon nito ay simula Enero 15. Ang emission tests na isinasagawa ng mga Private Emission Testing Centers (PETC) ay sumisingil ng P300 habang maaari namang magtungo at pumila kung ibig na makamura ang mga kinauukulan sa tanggapan ng Land Transportation Office na sumisingil lamang ng P90. Samantala, tiniyak naman ni DOTC Secretary Leandro Mendoza na walang sasantuhin ang kanyang tanggapan laban sa mga opisyal at tauhan ng gobyerno na mapapatunayang ginagamit ang nasabing programa para mangikil sa mga magpapa-test ng kanilang mga behikulo. (Ulat ni Joy Cantos)</body>
<link>http://www.philstar.com/Article.aspx?articleId=190452&amp;publicationSubCategoryId=92</link>
</article>
<article>
<title>Russia at Iran magsu-suplay ng langis sa RP</title>
<author>Malou Escudero</author>
<date>
<month>January</month>
<day>05</day>
<year>2003</year>
</date>
<body>Walang dapat ipangamba ang mga mamamayan kaugnay sa suplay ng langis sa napipintong giyera sa pagitan ng Amerika at Iraq dahil nakahandang mag-export ng produktong petrolyo sa Pilipinas ang Russia at Iran. Ito ang tiniyak kahapon ni House Speaker Jose de Venecia kaugnay sa pangamba ng ilan na magkukulang ang suplay ng langis sa Pilipinas na magiging dahilan sa pagtataas ng presyo nito. Sinabi ni de Venecia na noon pang nakaraang Nobyembre 2002 ay nagkaroon na ng &amp;quot;oil at parliamentary diplomacy&amp;quot; sa pagitan ng Pilipinas at ng dalawang nabanggit na bansa. Ang Pilipinas ay gumagamit ng nasa 330,000 bariles ng langis sa isang araw. Sa ngayon ay pinag-aaralan na ng mga opisyal ng Department of Energy kung gaano karaming langis ang aangkatin sa Iran at Russia kapag natigil ang pagsu-suplay ng langis sa Middle East dahil sa US-Iraq war. Sinabi pa ni de Venecia na noon pang nakaraang taon ay naghahanap na ang bansa ng mapagkukunan ng crude oil kahit nag-uumpisa pa lamang ang girian sa pagitan ng Iraq at Amerika. Mayaman sa langis ang Russian Far East region na Vladivostok-Nakhodra na malapit na sa Japan at South Korea. (Ulat ni Malou Escudero)</body>
<link>http://www.philstar.com/Article.aspx?articleId=190454&amp;publicationSubCategoryId=92</link>
</article>
<article>
<title>Loren nangangampanya na?</title>
<author>Rudy Andal</author>
<date>
<month>January</month>
<day>05</day>
<year>2003</year>
</date>
<body>Nagsimula na si Senate Majority Leader Loren Legarda sa kanyang pag-iikot sa ibat ibang lalawigan sa bansa bilang paghahanda umano nito sa kanyang plano sa 2004 elections kung saan napabalitang nais nitong sungkitin ang vice presidential position. Gayunman, itinanggi ni Legarda na bahagi na ito ng kanyang plano para sa 2004 at sinabi na naimbitahan lamang siya sa lalawigan ng Pangasinan kahapon kung saan &amp;quot;inampon&amp;quot; siya bilang isang anak. Sinabi ni Legarda na pinapasyalan lamang niya ang ibat ibang lalawigan sa bansa bilang bahagi ng kanyang tungkulin para alamin ang mga suliranin ng taumbayan at bisitahin din ang kanyang mga proyekto. Idinagdag pa ng senadora na sa kasalukuyan ay hindi ang pamumulitika ang dapat pagtuunan ng pansin kundi dapat maging prayoridad ang paghahanap ng solusyon sa mga problema ng bansa at iwaksi muna ang usapin ng halalan dahil matagal pa ito. (Ulat ni Rudy Andal)</body>
<link>http://www.philstar.com/Article.aspx?articleId=190459&amp;publicationSubCategoryId=92</link>
</article>
<article>
<title>Ping magmumuni muna kung ilalabas ang ebidensiya vs Nani</title>
<author>Rudy Andal</author>
<date>
<month>January</month>
<day>05</day>
<year>2003</year>
</date>
<body>Nagdadalawang-isip na ngayon si Senator Panfilo Lacson kung ilalabas pa nito ang hawak niyang dokumento na magpapatunay na mayroong dollar account sa Coutts bank sa Hong Kong si resigned Justice Secretary Hernando Perez. Sinabi ni Sen. Lacson, matagal na niyang hawak ang dokumento subalit bilang pagtugon sa panawagan ni Pangulong Arroyo na reconciliation and unity ay pinag-iisipan pa niya kung dapat pa niyang ilabas ito. Wika pa ni Lacson, nakatakda sana niyang isumite sa Senate committee on government corporations and public enterprises na nag-iimbestiga sa Industrias Metalurgicas Pescarmona Sociedad Anonima (IMPSA) ang naturang mga dokumento na ibinigay ni Manila Rep. Mark Jimenez sa ex-DOJ chief para aprubahan ang nasabing deal. Idinagdag pa ni Lacson na ikokonsulta pa niya sa kanyang mga kasamahan sa oposisyon kung dapat pa bang isumite sa komite na nag-iimbestiga sa IMPSA contract ang papeles niyang hawak ukol kay Perez. (Ulat ni Rudy Andal)</body>
<link>http://www.philstar.com/Article.aspx?articleId=190460&amp;publicationSubCategoryId=92</link>
</article>
<article>
<title>Mag-utol binitay ng NPA, 2 classrooms sinunog</title>
<author>Ben Serrano at Ed Casulla</author>
<date>
<month>January</month>
<day>06</day>
<year>2003</year>
</date>
<body>Dalawang magkapatid na umano ay mga military assets ang pinatay ng mga rebeldeng New Peoples Army (NPA) kamakalawa sa Sitio Langan-langan, Barangay Guinabsan, Buenavista, Agusan del Norte habang sa isa pang insidente ay nanunog ang NPA ng dalawang silid aralan sa Castilla,Sorsogon. Kinilala ng Caraga police ang mga biktimang sina Emilio &amp;quot;Poypoy&amp;quot; Dela Pe&amp;ntilde;a, 27 at kapatid nitong si Venerando, 22 na pawang residente ng Purok 1, Barangay Guinabsan, Buenavista, Agusan del Norte. Sa inisyal na imbestigasyon, lumalabas na ang dalawang magkapatid ay pinatay ng mga rebeldeng NPA sa paghihinala na sila ay mga assets ng militar. Pinaghihinalaan din ng mga NPA na ang magkapatid na Dela Pe&amp;ntilde;a ay siyang dahilan sa pagkakaaresto at pagkakapatay ng mga sundalo sa kanilang kasama. Ang bulubunduking lugar ng Buenavista,Las Nieves at Carmen sa lalawigang ito ay pinaghihinalaang pinagkukutaan ng mga rebelde. Samantala,dalawang silid aralan sa Barangay Bonga, Castilla,Sorsogon ang natupok ng apoy matapos na sunugin ng mga NPA kamakalawa. Ayon kay Castilla Municipal Mayor Renato Laurinaria na ang panununog ng mga rebelde sa dalawang silid aralan na gawa sa light materials at ginagamit ng may 100 estudyante ay naganap dakong alas-2 ng madaling araw. Sinabi pa ni Mayor Laurinaria na kaya sinunog ng mga rebeldeng NPA ang mga silid aralan dahil sa nagalit ito sa balitang maglalagay ng detachment ang militar at Cafgu sa lugar. Dagdag pa ni Mayor Laurinaria na ang paglalagay ng detachment ng militar at Cafgu ay parte ng kanilang kampanya upang iligtas ang kanyang mga kabababayan sa impluwensiya ng mga rebelde. (Ulat nina Ben Serrano at Ed Casulla)</body>
<link>http://www.philstar.com/Article.aspx?articleId=190550&amp;publicationSubCategoryId=92</link>
</article>
<article>
<title>MEPT, OWWA chief tutulak patungong ME</title>
<author>Butch Quejada/Ellen Fernando</author>
<date>
<month>January</month>
<day>06</day>
<year>2003</year>
</date>
<body>Nakatakdang magtungo sa Kuwait sina Overseas Workers Welfare Administration (OWWA) chief Virgilio Angelo at ang Middle East Preparedness Team (MEPT) sa pangunguna ni Special Envoy Roy Cimatu upang asikasuhin ang contingency plan para sa mga Overseas Filipino Workers (OFWs) sakaling sumiklab ang digmaan sa pagitan ng Estados Unidos at Iraq. Pangunahing layunin ni Angelo at ng MEPT ay tiyakin ang kaligtasan ng mga Filipino workers sa Gulpo na maaaring maapektuhan ng napipintong giyera. Unang pupuntahan ng team ang Kuwait, Saudi Arabia at United Arab Emirates kung saan makikipagpulong sina Angelo at Cimatu sa Filipino communities at mga non-government organizations (NGO) upang talakayin ang mechanics ng contingency plan at i-alerto ang mga workers sa anumang kaganapan. Sinabi pa ni Angelo na makikipag-usap sila sa Middle East host govenment upang matiyak ng bansang Pilipinas na magiging ligtas ang mga trabahador na nakabase doon. &amp;quot;I want to assure the OFWs and their families here that there is no reason no be alarmed because the Middle East situation is still normal with the workers peacefully doing their works,&amp;quot; dagdag ni Angelo. (Ulat nina Butch Quejada/Ellen Fernando)</body>
<link>http://www.philstar.com/Article.aspx?articleId=190564&amp;publicationSubCategoryId=92</link>
</article>
<article>
<title>Pagbigay ng pangkabuhayan sa mga tricycle drivers, operators sinuportahan ni Oreta</title>
<author>Rudy Andal</author>
<date>
<month>January</month>
<day>06</day>
<year>2003</year>
</date>
<body>Sinuportahan kahapon ni Senator Tessie Aquino-Oreta ang plano ni Pangulong Arroyo na bigyan ng livelihood program ang mga tricycle drivers at operators dahil sa posibleng phase-out nito sa kalsada. Sinabi ni Sen. Oreta, dapat ay bigyan ng karagdagang pautang ng gobyerno sa pamamagitan ng Philippine National Bank at Land Bank of the Philippines ang mga tricycle drivers at operators dahil sa pangambang hindi makapasa ang mga ito sa pagpapatupad ng Clean Air Act. Ayon kay Oreta, puwedeng gamitin ng mga tricycle at operators na ito ang kanilang mauutang para ipaayos ang makina ng kanilang sasakyan upang makapasa sa emission test sa CAA. Aniya, kung sakaling hindi talaga makakapasa sa itinakdang mga probisyon sa CAA ang mga tricycle ay dapat mag-isip ng ibang pagkakakitaan ang mga drivers at operators nito mula sa ipapautang sa kanila ng pamahalaan. (Ulat ni Rudy Andal)</body>
<link>http://www.philstar.com/Article.aspx?articleId=190567&amp;publicationSubCategoryId=92</link>
</article>
<article>
<title>Pagbaba ng sentensiya sa 10 nasa death row pinapurihan</title>
<author>Rudy Andal</author>
<date>
<month>January</month>
<day>06</day>
<year>2003</year>
</date>
<body>Pinuri kahapon ni Senator Tessie Aquino-Oreta ang binuong oversight committee na nagrebyu sa mga kaso ng mga menor de edad sa death row matapos irekomenda nito sa Korte Suprema na babaan ang kanilang mga sentensya. Sinabi ni Sen. Oreta, nararapat lamang papurihan si Senior Associate Joshue Bellosilo dahil sa ginawa nitong pagrerekomendang babaan ang sentensiya ng may 10 bilanggong nasa death row matapos nilang repasuhin ang kaso ng mga ito. Wika pa ni Oreta, natuklasan ng oversight committee na ang sampung convict na nasa death row ay pawang mga menor de edad nang magawa ang kanilang krimen. Aniya, dapat ipagpatuloy ni Justice Bellosilo ang ginagawa nitong pagrepaso sa mga kaso ng nasa death row partikular ang mga menor de edad dahil malinaw sa ating batas na hindi puwedeng patawan ng parusang kamatayan ang mga menor de edad. Aniya, ang dapat sa mga menor de edad na ito ay ilagay sa isang rehabilitation center upang mabago ang kanilang pananaw sa buhay ng sa gayun ay maging kapaki-pakinabang na mamamayan sa sandaling makalaya sila sa piitan. (Ulat ni Rudy Andal)</body>
<link>http://www.philstar.com/Article.aspx?articleId=190577&amp;publicationSubCategoryId=92</link>
</article>
<article>
<title>BIR o' BOC post bagay kay Fernando</title>
<author>Romel Bagares</author>
<date>
<month>January</month>
<day>06</day>
<year>2003</year>
</date>
<body>Subukang ilagay sa puwesto sa Bureau of Internal Revenue o Bureau of Customs si Metro Manila Development Authority (MMDA) chief Bayani Fernando sa halip na maging kalihim ng Department of Public Works and Highways (DPWH). Ito ang naging hamon ni Sanlakas national president Wilson Fortaleza kay Pangulong Arroyo na kasalukuyang nagsasagawa ng pagbalasa sa kanyang Gabinete. Ayon kay Fortaleza, kung kayang giyerahin ni Fernando ang mga mahihirap na vendors sa kanyang kampanya na linisin ang mga sidewalks sa Metro Manila dito sa BIR at BOC ay masusubok kung kayang giyerahin nito ang mayayaman at makapangyarihan. Sinabi ni Fortaleza, si Fernando ay nakakitaan nila na may political will na wala sa ibang mga lider, subalit nasasayang ang pagod nito dahil sa mahihirap lang nito kayang ibuhos ang kanyang kakayahan. Sa kasalukuyan ay hirap na hirap si BIR Commissioner Rene Ba&amp;ntilde;ez na maabot revenue targets at solusyunan ang mga kaso ng tax evasions at dito masusubukan ang galing ni Fernando kung dito siya mailalagay sa halip na sa DPWH. (Ulat ni Romel Bagares)</body>
<link>http://www.philstar.com/Article.aspx?articleId=190580&amp;publicationSubCategoryId=92</link>
</article>
<article>
<title>Datumanong ipinagtanggol ng Malaca&amp;ntilde;ang</title>
<author>Ely Saludar</author>
<date>
<month>January</month>
<day>06</day>
<year>2003</year>
</date>
<body>Nanawagan ang Malaca&amp;ntilde;ang sa mga kritiko na bigyan muna ng pagkakataon si Incoming Justice Secretary Simeon Datumanong. Ayon kay Press Secretary Ignacio Bunye, sa halip na kuwestiyunin ang pagkakahirang kay Datumanong ng Pangulo ay mas makabubuting hayaan na patunayan na akma ang Kalihim sa bagong puwesto sa Gabinete. Sinabi ni Bunye na may pinagbasehan ang Pangulo sa pagkakapili kay Datumanong at makabubuting bigyan ito ng pagkakataon. Ito ay kaugnay ng mga banat na hindi umano kuwalipikado si Datumanong sa puwesto dahil hindi naman ito kilalang abugado at maaaring hindi makakaya na pangasiwaan ang Department of Justice. Nilinaw ni Bunye na malawak ang kasanayan ni Datumanong sa paglilingkod sa pamahalaan dahil sa ito ay naging kongresista at isang magaling na abogado. (Ulat ni Ely Saludar)</body>
<link>http://www.philstar.com/Article.aspx?articleId=190587&amp;publicationSubCategoryId=92</link>
</article>
<article>
<title>Policy statement ni GMA kinansela</title>
<author>Ely Saludar</author>
<date>
<month>January</month>
<day>06</day>
<year>2003</year>
</date>
<body>Hindi na matutuloy ngayong araw na ito ang policy statement ni Pangulong Arroyo na maaaring ihayag ang pagbalasa sa Gabinete. Sinabi ni Press Secretary Ignaco Bunye na nasa desisyon na ng Pangulo kung kailan nito nais isagawa ang policy statement. Nauna rito, itinakda ngayong Enero 6 ang talumpati ng Pangulo na maghayag ng kanyang mga bagong patakaran at kabilang ang pagbalasa sa Gabinete. Pero sinabi ni Bunye na may mahalagang pahayag ang Pangulo sa Enero 9 kaugnay ng tradisyunal na reception sa diplomatic corps at iba pang matataas na opisyal ng pamahalaan o vin dhonneur. (Ulat ni Ely Saludar)</body>
<link>http://www.philstar.com/Article.aspx?articleId=190588&amp;publicationSubCategoryId=92</link>
</article>
<article>
<title>Police cadet todas sa hazing</title>
<author>Cristina Go-Timbang at Danilo Garcia</author>
<date>
<month>January</month>
<day>07</day>
<year>2003</year>
</date>
<body>SILANG, Cavite  Isang 4th class cadet ng Philippine National Police Academy (PNPA) ang agad na namatay makaraan umanong hindi nito makayanan ang isang malakas na suntok sa sikmura mula sa kanyang upper class officer sa loob ng isang comfort room sa Camp Mariano Castaneda, Brgy. Tartaria, Silang kamakalawa ng gabi. Namatay habang ginagamot sa AUP Hospital si Joefry B. Andawi, 23, binata at residente ng Brgy. Andaya Southern Tagalog, Baguio city. Sa ibinigay na report ni Chief Insp. Conrado Gongon, hepe ng pulisya sa bayang ito, bandang alas-8:30 ng gabi ng ipatawag ni cadet 3rd class Jomery Pulquiso ang buong 4th class kabilang ang biktima, upang umanoy bigyan ng instructions sa gagawing courtesy call sa Baguio City. Bago matapos ang miting ay binigyan ni Pulquiso ang lahat ng kadete ng tig-dalawang palo ng stick sa kamay bago pinalabas ng CR, samantala pinaiwan naman nito ang biktima at isa pang nakilala lamang na si cadet 4th class Wadingan. Dito na umano binigyan ng tig-isang suntok ang dalawa, si Wadingan sa dibdib at si Andawi sa sikmura. Matapos pagsusuntukin ay tumalikod na si Pulquiso para lumabas ng banyo at hindi nito napansin na namimilipit na sa sakit ang biktima. Sa tindi ng naramdamang sakit ay napasubsob ang biktima at humampas sa metal pipe ng nasabing CR ang ulo nito bago muling sumubsob sa isang bowl saka tuluyang nabagok ang likurang ulo nito sa sahig. Agad naman itong isinugod sa ospital ng kanyang mga kaklase pero namatay din ito. Base naman sa eksaminasyon ng PNP crime laboratory, namatay dahil sa blood traumatic injury sa ulo si Andawi. Sinabi ni Chief Insp. Mamerto Bernabe, hepe ng medico-legal, isang matigas na bagay ang ipinalo sa ulo nito sanhi ng kanyang kamatayan. Gayunman, hindi pa matiyak kung namatay nga ito sa hazing na unang naging anggulo sa imbestigasyon dahil tanging ulo lamang nito ang may tama ng matigas na bagay. Kasalukuyang isinasailalim sa masusing imbestigasyon si Polquiso na hawak ngayon ng mga awtoridad. (Ulat nina Cristina Go-Timbang at Danilo Garcia)</body>
<link>http://www.philstar.com/Article.aspx?articleId=190664&amp;publicationSubCategoryId=92</link>
</article>
<article>
<title>MMDA buwagin na lang</title>
<author>Malou Escudero</author>
<date>
<month>January</month>
<day>07</day>
<year>2003</year>
</date>
<body>Pabor ang ilang mambabatas na buwagin na lamang ang Metropolitan Manila Development Authority (MMDA) at ipasa na lamang sa mga mayors sa Metro Manila ang trabaho ng ahensiya. Sinabi nina Valenzuela Rep. Magtanggol Gunigundo at Maguindanao Rep. Didagen Dilangalen na mas makakatipid pa ang pamahalaan kung mawawala ang MMDA. &amp;quot;Ano siya si Superman? Hindi niya kayang pagsabayin ang MMDA at ang DPWH dahil mabigat ang responsibilidad ng dalawang yan,&amp;quot; pahayag ni Gunigundo. Bagaman at pinapayagan naman ng batas ang paghawak sa dalawang ahensiya, sinabi ni Dilangalen na imposibleng makapagsilbi ng mahusay si Fernando sa dalawang opisina lalo pa at buong bansa ang sakop ng DPWH. &amp;quot;Puwede niyang hawakan ang dalawang posisyon pero sa isang opisina lang siya kukuha ng suweldo dahil tatamaan siya ng batas ng double compensation,&amp;quot; sabi ni Dilangalen. Idinagdag naman ni Gunigundo na sa loob ng anim na buwang panunungkulan ni BF ay wala aniyang malinaw na resultang naipakita ang MMDA sa paglutas ng problema sa daloy ng trapiko, baha at basura sa Metro Manila. Hindi rin anya nagtagumpay ang kampanya ni Fernando laban sa mga sidewalk vendors dahil nagbabalikan naman ang mga ito sa puwesto. Kaugnay nito, inihahanda na ng House committee on revision of laws ang committee report kaugnay sa pagsisiyasat sa trabaho ng MMDA. Sinabi ni Gunigundo na kabilang sa rekomendasyon ng komite ay ang pagbabawas ng trabaho ng MMDA katulad ng flood at pollution control. (Ulat ni Malou Escudero)</body>
<link>http://www.philstar.com/Article.aspx?articleId=190677&amp;publicationSubCategoryId=92</link>
</article>
<article>
<title>Bunye hinirang na bagong Presidential spokesman</title>
<author>Lilia Tolentino/Angie dela Cruz</author>
<date>
<month>January</month>
<day>07</day>
<year>2003</year>
</date>
<body>Pormal nang itinalaga kay Press Secretary Ignacio Bunye ang pagiging Presidential Spokesman matapos na tuluyan na itong iwan kahapon ni Rigoberto Tiglao para mag-full time naman bilang hepe ng Presidential Management Staff ni Pangulong Arroyo. Sa isang press briefing, sinabi ni Tiglao na binitiwan niya ang presidential spokesman para puspusan nang gampanan ang kanyang tungkulin bilang chief of staff. Ayon naman kay Bunye, isang karangalan ang gumanap ng dalawang tungkulin, gayunman may report na maaring pumasok sa eksena si Agrarian Reform Secretary Hernani Braganza at siyang itatalaga ng Pangulo na Press Secretary. Nabatid na limang beses na umanong kinulit ni Pangulong Arroyo si Braganza na pumayag itong maging press secretary at kamakalawa ay muling tinawagan ito ng Pangulo para kumbinsihin pero hindi pa niya ito tinatanggap. (Ulat nina Lilia Tolentino/Angie dela Cruz)</body>
<link>http://www.philstar.com/Article.aspx?articleId=190681&amp;publicationSubCategoryId=92</link>
</article>
<article>
<title>12 Pinoy sugatan sa bombing sa Israel</title>
<author>Jhay Quejada/Ellen Fernando</author>
<date>
<month>January</month>
<day>07</day>
<year>2003</year>
</date>
<body>Dalawamput dalawa (22) katao ang namatay at 120 ang sugatan kabilang ang 12 Pinoy, apat dito ay kritikal, sa magkasunod na suicide bombings na inilunsad ng dalawang magkaibang grupo sa Tel Aviv, Israel kamakalawa ng gabi. Sa pahayag ni Director Nikon Fameronag, ng DOLE, halos magkasabay ang dalawang suicide bombing na naganap sa isang bus station at ang ikalawa sa shopping mall. Nakisalamuha umano ang dalawang Palestinians sa mataong lugar ng bus terminal at segundo lamang ang pagitan ng pasabugin ng isa sa mga bombers ang kanilang suot na bomba na sinundan din ng pagsabog sa katabing shopping mall. Karamihan umano sa mga biktima ay foreign workers dahil ang binombang mga lugar ay paboritong tambayan nila. Agad ding pinauwi ang mga sugatang Pinoy workers na nagtamo lang ng minor injuries, habang ang dalawang Pinoy at dalawang Pinay na hindi agad nakuha ang mga pangalan ay kasalukuyang nasa magkakahiwalay na ospital. Agad inutos ni Foreign Affairs Sec. Blas Ople na magbigay ng assistance sa lahat ng pangangailangan ng mga Pinoy sa Israel partikular ang apat na nasugatan. (Ulat nina Jhay Quejada/Ellen Fernando)</body>
<link>http://www.philstar.com/Article.aspx?articleId=190689&amp;publicationSubCategoryId=92</link>
</article>
<article>
<title>Pagbili ng bagong sasakyan ng gobyerno bawal</title>
<author>Malou Escudero</author>
<date>
<month>January</month>
<day>07</day>
<year>2003</year>
</date>
<body>Dahil sa napakalaking budget deficit ng bansa, ipinagbabawal sa ipinasang P804.2 bilyon 2003 national budget ng Kongreso ang pagbili ng bagong sasakyan ng alinmang ahensiya ng gobyerno. Hindi na rin puwede ang cash advances ng mga opisyal at opisina ng pamahalaan na may mga unliquidated advances. Upang mabantayan kung paano ginagastos ang pondo, nakasaad sa ipinasang panukalang batas ang pagsusumite sa Kongreso ng quarterly reports ng lahat ng ahensiya ng pamahalaan. Ang budget para sa telepono ay kailangan ding ilagay sa report. Sinabi ni Camarines Sur Rep. Rolando Andaya, chairman ng House committee on appropriations na may kapangyarihan ang Kongreso na bantayan kung paano ginagastos ang pera ng taumbayan. Ang motor vehicles na maari lamang bilhin ngayong taon ay mga ambulansiya, military at police patrol vehicles at construction equipment. Ituturing na ring ilegal ang paglalagay ng gasolina, piyesa, pagre-repair at maintenance ng alinmang sasakyan ng gobyerno na hindi naman opisyal na identified at walang govt plate numbers. Exempted lamang sa nabanggit na probisyon ay ang sasakyang ginagamit ng Presidente, Vice President, Senate President, Chief Justice at heads ng constitutional commissions. Hihigpitan na rin ang paglabas sa bansa ng mga opisyal ng gobyero upang malubos ang pagtitipid. Ang mga police at military officers ay hindi na rin papayagang dumalo sa mga foreign training at conferences kung nakatakda na silang magretiro sa loob ng isang taon. Ilegal na rin ang pagbabayad ng honoraria, allowances at iba pang uri ng compensations sa mga govt employees kung hindi ito itinatakda ng batas. (Ulat ni Malou Escudero)</body>
<link>http://www.philstar.com/Article.aspx?articleId=190693&amp;publicationSubCategoryId=92</link>
</article>
<article>
<title>Oposisyon pinipirata</title>
<author>Rudy Andal</author>
<date>
<month>January</month>
<day>07</day>
<year>2003</year>
</date>
<body>Hiniling kahapon ni opposition Senator Rodolfo Biazon na hindi dapat pag-initan ng Arroyo administration na wasakin ang grupo ng oposisyon upang pumirata at ilagay sa kanyang Gabinete kundi ang dapat ay magkaroon ng pagbabago sa programa at policy ng pamahalaan. Sinabi ni Sen. Biazon na hindi ang personalidad sa pamahalaan ang dapat palitan kundi ang prayoridad at programa upang tugunan ang kasalukuyang kinakaharap nating mga suliranin. Aniya, dapat tigilan na ng Malaca&amp;ntilde;ang ang pag-iisip na piratahin ang hanay ng oposisyon upang italaga sa kanyang Gabinete dahil hindi naman ito ang solusyon para resolbahin ang problema ng bansa. Ipinaliwanag pa ni Biazon, hindi dapat magpalit lamang tayo ng mga personalidad sa pamahalaan dahil mas kailangan na baguhin ng gobyerno ang policy nito sa pagresoba sa suliranin. Hindi anya sapat na personalidad lamang ang pagtuunan ng pansin ng pamahalaan sa balakin nitong pagbalasa kundi pag-isipan din ang gagamiting strategy para makamit ang &amp;quot;government of national unity.&amp;quot; (Ulat ni Rudy Andal)</body>
<link>http://www.philstar.com/Article.aspx?articleId=190699&amp;publicationSubCategoryId=92</link>
</article>
<article>
<title>Balasahan agad sa DOJ</title>
<author>Gemma Amargo</author>
<date>
<month>January</month>
<day>07</day>
<year>2003</year>
</date>
<body>Nakatakdang magsagawa ng pagbalasa si incoming Justice Secretary Simeon Datumanong sa DOJ sa oras na manungkulan ito sa kanyang puwesto sa susunod na linggo. Ayon sa isang impormante, may dalang sariling mga opisyal si Datumanong. Kabilang umano sa pinaniniwalaang masisibak sa puwesto ang isang undersecretary ng DOJ at si Undersecretary Manuel Teehankee sakaling matuloy ang plano ni Datumanong na magdala ng sarili niyang undersecretary na kanyang mapagkakatiwalaan. Posible umanong i-upo bilang DOJ undersecretary kapalit ni Teehankee ay isang kasalukuyang regional trial court judge sa Metro Manila, dating state prosecutor sa DPWH at isang kababayan nitong Muslim. Kaugnay nito, tuluyan na rin namang natanggal sa puwesto si DOJ Usec. Jose Calida epektibo noong Enero 2 dahil ang pananatili nito sa puwesto ay nakasalalay sa termino ni Perez. Nabatid na mayroong dalang sariling chief of staff si Datumanong at ito ay si Atty. Lorenzo Sulaic na isa sa mga opisyal nito sa DPWH kaya nangangahulugan ito na mawawala sa posisyon si Atty. Pamela Lazatin-Escobar na chief of staff ni Perez. Mananatili naman sa kanilang mga puwesto ang iba pang mga opisyal ng DOJ at mga ahensiyang nasa ilalim nito dahil isa umano ito sa mga naging pangako ni Datumanong kay Perez. Samantala, planong maghain ng courtesy resignation nina Public Attorneys Office (PAO) chief Percida Acosta at Bureau of Corrections (Bucor) director Ricardo Macala subalit sinabihan sila ni Perez na manatili lamang sa kanilang posisyon dahil kaibigan naman niya si Datumanong. (Ulat ni Gemma Amargo)</body>
<link>http://www.philstar.com/Article.aspx?articleId=190702&amp;publicationSubCategoryId=92</link>
</article>
<article>
<title>Bitay sa hazing!</title>
<author>Rudy Andal</author>
<date>
<month>January</month>
<day>08</day>
<year>2003</year>
</date>
<body>Hiniling kahapon ni Senator Robert Barbers na amyendahan ang Anti-Hazing Law at ituring itong heinous crime na may katapat na kaparusahang bitay upang tuluyang matigil ang pagsasagawa ng hazing sa mga paaralan at akademya. Ito ang naging panawagan ni Sen. Barbers, chairman ng Senate committee on public order and illegal drugs, kaugnay sa pinakahuling biktima ng hazing sa Philippine National Police Academy (PNPA) sa Silang, Cavite na ikinasawi ni 4th class cadet Joefry Andawi na umanoy pinahirapan ni 3rd class Jomery Polquiso. Ayon kay Barbers, maghahain siya ng panukala sa Senado upang susugan ang umiiral na Anti-Hazing Law na magbabawal na magsagawa ng hazing sa mga university at colleges maging sa Philippine Military Academy (PMA) at PNPA. Wika pa ni Barbers, hindi kinakailangang saktan ang isang estudyante na sumasapi sa anumang samahan bilang bahagi ng pagsubok bagkus ay dapat maging sukatan ang academic record at iba pang mga pagsubok na hindi bayolente. Sa kasalukuyan ay may katapat lamang na parusang 20 taong pagkakakulong ang sinumang mapapatunayang lumabag. Magugunita na ipinatawag ni Polquiso ang kadeteng si Andawi kasama ang iba pang plebo sa loob ng comfort ng PNPA sa Camp Castaneda sa Silang, Cavite at dito ay pinagpapalo ng kahoy ang mga ito. Bago pinalabas ng CR ay sinuntok pa umano sa dibdib ni Polquiso si Andawi at sa sobrang sakit ay napasubsob ang biktima sa bowl at humampas ang ulo sa bakal hanggang sa bumagsak sa semento at masawi. Kinasuhan na ang suspek na si Polquiso na nakapiit ngayon sa himpilan ng pulisya habang inihayag naman ng pamunuan ng PNPA na posibleng patalsikin na rin ito sa academy dahil sa pagdaraos nito ng hazing gayung mahigpit itong ipinagbabawal. (Ulat ni Rudy Andal)</body>
<link>http://www.philstar.com/Article.aspx?articleId=190790&amp;publicationSubCategoryId=92</link>
</article>
<article>
<title>Sigaw ng PCSO employees: Sibakin si Alcuaz</title>
<author>Malou Escudero</author>
<date>
<month>January</month>
<day>08</day>
<year>2003</year>
</date>
<body>Tumitindi ang iringan sa pagitan nina Philippine Charity Sweepstakes Office (PCSO) Chairman Ma. Livia &amp;quot;Honey Girl&amp;quot; de Leon at PCSO Director Jose &amp;quot;Linggoy&amp;quot; Alcuaz matapos na makisali na rin at magwelga ang may 1,600 managers at empleyado ng PCSO para hilingin kay Pangulong Arroyo ang pagpapatalsik kay Alcuaz. Ayon sa mga empleyado, walang basehan ang akusasyon ni Alcuaz na illegal ang kanilang Cost of Living Allowance (COLA). Pinupulitika lamang umano nito ang PCSO na ang tanging layunin ay mangalap ng pondo para sa mga medical at charitable projects ng gobyerno. Kaugnay nito, itinuloy na kahapon ni Alcuaz ang pagsasampa ng kasong katiwalian sa Office of the Ombudsman laban kay de Leon at iba pang opisyal. Ang inihaing reklamo ay kaugnay sa pagbibigay ng performance incentive sa mga empleyado ng PCSO na nagkakahalaga ng P12,000 bawat isa nang walang approval ng board. Base sa reklamo ni Alcuaz, umabot sa P18.9 milyon ang nawala sa pamahalaan dahil sa pagbibigay nito sa mga empleyado. Kasamang inireklamo ni Alcuaz sina Atty. Anna Liza Palamos, asst. corporate board secretary; Conrado Zabella, asst. general manager for on line lottery; Ma. Paz Magsalin, asst. general manager for administration; Israel Etrella, OIC-asst. general for production and marketing; Betsy Paruginog, asst. general manager for finance, at Shoemart Inc. Ang P18.9 milyon ay ipinambili umano ng SM gift cheques mula sa Shoemart Inc. ng walang kaukulang bidding at ibinigay ito sa mga empleyado bilang performance incentive. (Ulat ni Malou Escudero)</body>
<link>http://www.philstar.com/Article.aspx?articleId=190795&amp;publicationSubCategoryId=92</link>
</article>
<article>
<title>Chief mechanic ng Laoag Air pinadedeport ng CA</title>
<author>Gemma Amargo/Jhay Quejada</author>
<date>
<month>January</month>
<day>08</day>
<year>2003</year>
</date>
<body>Ipinag-utos kahapon ng Court of Appeals (CA) sa Bureau of Immigration (BI) na pakawalan at i-deport sa kanyang bansa ang dayuhang akusado sa umanoy responsable sa pagbagsak ng Laoag Air flight 585 noong nakaraang taon. Sa dalawang pahinang resolusyon ng CA special 6th division, inatasan nito si BI Commissioner Andrea Domingo na kaagad na palayain ang chief mechanic ng Laoag Air na si Teng Chui alyas Jimmy Tan, isang Australian national. Bukod dito, kailangan ding magsumite si Domingo ng kanyang report sa CA special division hanggang Enero 9 kaugnay sa pagpapalabas ng bansa kay Tan. Wala umanong nakikitang matibay na basehan upang harangin ang boluntaryong pagbabalik sa Australia kay Tan at ang pananatili umano nito sa bilangguan sa Bicutan, Taguig ay itinuturing na walang saysay. Nakasaad din sa direktiba na pansamantalang isasailalim si Tan sa pangangalaga ng abugadong si Atty. Wilfredo Garcia hanggang hindi inaayos ang voluntary departure nito. Magugunita na 19 katao ang nasawi matapos na bumagsak ang flight 585 ng nasabing eroplano sa karagatan ng Manila bay noong Nob. 11, 2002 ilang minuto matapos itong lumipad mula sa Manila Domestic Airport. Sinabi naman ni Domingo na nagawa nang makapagpiyansa noon ng isa pang akusado sa krimen na si Paul Ng, ang chief operating officer ng Laoag Air samantalang si Tan ay ipinakulong ng BI dahil sa pagtatrabaho sa bansa ng walang working permit. (Ulat nina Gemma Amargo/Jhay Quejada)</body>
<link>http://www.philstar.com/Article.aspx?articleId=190804&amp;publicationSubCategoryId=92</link>
</article>
<article>
<title>Braganza bagong Press secretary</title>
<author>Lilia Tolentino</author>
<date>
<month>January</month>
<day>08</day>
<year>2003</year>
</date>
<body>Gaya nang inaasahan, si Agrarian Reform Secretary Hernani Braganza na ang manunungkulang bagong Press Secretary simula sa Enero 15 kapalit ni Secretary Ignacio Bunye na itinalaga naman ni Pangulong Arroyo bilang Presidential Spokesman. Tinanggap na ni Braganza ang posisyon, gayunman wala pang inihahayag na makakapalit nito sa Department of Agrarian Reform (DAR). Ang rigodon sa Gabinete partikular sa Office of the Press Secretary ay kasunod ng pagkakahirang kay dating Presidential Spokesman Rigoberto Tiglao bilang Chief of Staff ng Pangulo. Sinabi naman ni Bunye na wala siyang sama ng loob at hinanakit sa Pangulo kung inalis man sa kanya ang puwestong Press Secretary. Sa isang press briefing kahapon, sinabi ni Bunye na nirerespeto niya ang naging desisyon ng Presidente at pinabulaanan niya ang mga espekulasyong nagkaroon ng tangkang pigilan ang pagtatalaga kay Braganza bilang Press Secretary sa pamamagitan ng pagpapalutang ng pangalan ni Presidential Security Adviser Roilo Golez para italaga sa puwesto. Si Braganza, 38, ipinanganak sa Quezon City ay nasa ikalawang termino bilang representative ng 1st District ng Pangasinan ng ma-appoint na DAR head noong Pebrero 2001. Nagsimula ang kanyang political career noong 1988 ng mahalal itong municipal councilor sa Alaminos, Pangasinan. Nagtapos siya ng AB History-Political Science degree sa De La Salle University noong 1984. (Ulat ni Lilia Tolentino)</body>
<link>http://www.philstar.com/Article.aspx?articleId=190809&amp;publicationSubCategoryId=92</link>
</article>
<article>
<title>P28-B overcharge ng Meralco pinapahanap</title>
<author>Malou Escudero</author>
<date>
<month>January</month>
<day>08</day>
<year>2003</year>
</date>
<body>Ipinag-utos kahapon ni Deputy Speaker Raul Gonzalez sa Energy Regulatory Commission (ERC) na hanapin kung saan ginamit ang P28 bilyong overcharge ng Manila Electric Company (Meralco) sa mga consumers. Isang sulat ang ipinadala ni Gonzalez kay ERC chairperson Leticia Ibay kung saan sinabi nito na dapat magsagawa ng auditing sa pondong ipinag-utos ng Korte Suprema na ibalik sa mga consumers. Ipinagtataka ni Gonzalez kung bakit mas pinag-uusapan ngayon na mabawi ng Meralco mula sa mga consumer ang &amp;quot;uncovered&amp;quot; PPAs tulad ng isinasaad sa direktiba ng ERC subalit hindi naman ipinaliliwanag kung saan napunta ang sobrang singil sa kanila sa kuryente. Sinabi pa ng solon na hindi lamang dapat masentro ang usapin sa pagbabalik sa overcharged kundi dapat ding hanapin ng ERC kung saan negosyo ito ginamit dahil kung nasa bangko anya ang P28 bilyon ay siguradong malaki na ang tubo nito sa kasalukuyan at dapat din itong ibalik sa mga electric consumers. Iginiit din ng solon na hindi dapat ibalik ang mataas na PPA hanggat hindi ibinabalik ang sobrang siningil ng Meralco. Napakabilis anyang magtaas ng singil sa kuryente ang Meralco subalit napakabagal namang magbalik sa sobra nilang siningil. (Ulat ni Malou Escudero)</body>
<link>http://www.philstar.com/Article.aspx?articleId=190815&amp;publicationSubCategoryId=92</link>
</article>
<article>
<title>Campos, Vi&amp;ntilde;a murder magkaugnay - NBI</title>
<author>Grace dela Cruz at Danilo Garcia</author>
<date>
<month>January</month>
<day>09</day>
<year>2003</year>
</date>
<body>Tinitingnan ng National Bureau of Investigation (NBI) ang anggulong may koneksiyon ang pagpatay kay Sr. Supt. Teofilo Vi&amp;ntilde;a sa pagkakapatay noon kay Supt. John Campos na lover ni Mary Ong aka Rosebud. Ipinaliwanag ni NBI Director Reynaldo Wycoco na sina Campos, Ong at Vi&amp;ntilde;a ay pawang may mga koneksyon kay Senador Panfilo Lacson noong ito ay PNP chief pa. Ayon kay Wycoco, pinagtataka nito ang sunod-sunod na pagpatay sa mga dating tauhan ni Lacson. Noong Disyembre 5 ng madaling araw sa isang restaurant sa Para&amp;ntilde;aque City ay tinambangan si Campos ng ilang armadong kalalaki na kung saan ay nadamay dito ang kahera na si Emily Dumlao. Si Campos na dating lover ni Rosebud ay naghiwalay ng landas matapos na ibulgar ng huli na sangkot ang una sa malawakang drug trafficking sa bansa at dito ay isinasangkot si Lacson. Kaya naman sa pagkamatay ni Campos ay agad na ibinulgar ni Rosebud na planado ang pagpatay dahil sa nais na nitong bumaligtad at isiwalat ang iligal na aktibidades nito partikular na ang droga. Sinabi pa ni Rosebud na wala umano siyang ibang maisip na posibleng magpapapatay kay Campos bukod Lacson dahil umano kilala niya ang ugali ng senador na walang konsensiya na magpapatay ng tao para hindi na makapagsalita. Ang lahat namang ito ay pinabulaanan ni Lacson sa pagsasabing rurok ng kawalanghiyaan si Rosebud na ginagamit sa pamumulitika. Si Vi&amp;ntilde;a naman na dating opisyal ng binuwag na PAOCTF na pinamunuan ni Lacson ay tinambangan kamakalawa ng gabi sa isang pagtitipon sa Tanza, Cavite. Si Vi&amp;ntilde;a ay pangunahing suspek sa kidnap-murder sa PR man na si Salvador Dacer at sa driver na si Emmanuel Corbito noong Nobyembre 2000. Agad namang naaresto ang pumatay kay Vi&amp;ntilde;a na si Medar Cruz, 25, may-asawa at empleyado ng Mitsubishi sa Virginia Beach at kadarating lamang sa bansa noong Disyembre 27. Pinaghahanap din ang isang pang suspek na si Renato Joshue Arrenas, dating miyembro ng Cavite PNP na nawala agad matapos malamang kukunan siya ng statement para magbigay ng linaw sa krimen. Samantala, makikipag-ugnayan din ang NBI sa Federal Bureau of Investigation (FBI) upang makakuha ng background ng pamumuhay ng suspek na si Cruz. Nais alamin ng NBI kung ano ang pamumuhay ni Cruz sa US at kung ano ang motibo nito sa pagpatay kay Vi&amp;ntilde;a. Ang pagkasawi ni Vi&amp;ntilde;a ay isang malaking kawalan sa mga imbestigador dahil sa magiging tulong nito sa ikalulutas ng kasong pagpatay kina Dacer at Corbito. (Ulat nina Grace dela Cruz at Danilo Garcia)</body>
<link>http://www.philstar.com/Article.aspx?articleId=190910&amp;publicationSubCategoryId=92</link>
</article>
<article>
<title>Kandidatura ni Roco inindorso nina De Villa at Osme&amp;ntilde;a</title>
<author>Joy Cantos</author>
<date>
<month>January</month>
<day>09</day>
<year>2003</year>
</date>
<body>Maugong na ang usapang pulitika sa bansa dahil sa unti-unti nang lumulutang ang mga kandidatong tatakbo partikular na sa hanay ng mga presidentiables sa nalalapit na 2004 elections. Itoy matapos na magkaisa kahapon sina Lito Osme&amp;ntilde;a, Presidente ng PROMDI at Rene de Villa, Chairman ng REPORMA sa pag-iindorso sa kandidatura ni dating Department of Education (Dep-Ed) Secretary Raul Roco sa darating na pambansang halalan. Ang pagsuporta ng dalawang dating kandidatong Pangulo noong 1998 presidential elections kay Roco ay matapos ihayag noong Rizals Day ni Pangulong Gloria Macapagal-Arroyo na hindi na siya tatakbo sa eleksyon. Ayon kina de Villa at Osme&amp;ntilde;a, ipinagkakaloob nila ang kanilang basbas para sa kandidatura ni Roco dahilan simula pa umano noong 1998 natonal elections sa bansa ay nagkatulungan na ang PROMDI, REPORMA at AKSIYON DEMOKRATIKO sa pagsusulong ng isang may prinsipyong pamamalakad sa gobyerno, pagpapaunlad sa rehiyon at mga probinsiya, people empowerment, pagpapairal sa batas at pantay na karapatan para sa lahat. Bukod dito, taglay umano ni Roco ang mga katangian para maging isang mahusay na lider ng bansa. Kaugnay nito, ikinatuwa naman ng kampo ni Roco ang pag-ani ng suporta ng kanilang pambatong presidential bet na bagaman inulan ng intriga may ilang buwa na ang nakalilipas dahilan sa pangunguna sa presidential survey. (Ulat ni Joy Cantos)</body>
<link>http://www.philstar.com/Article.aspx?articleId=190920&amp;publicationSubCategoryId=92</link>
</article>
<article>
<title>RP madadamay sa giyera ng US at Iraq</title>
<author>Malou Rongalerios-Escudero</author>
<date>
<month>January</month>
<day>09</day>
<year>2003</year>
</date>
<body>Imposibleng madamay ang Pilipinas sa gagawing paggigiyera ng Amerika sa Iraq dahil sa kontrobersiyal na Mutual Logistic Support Agreement (MLSA). Ito ang tiniyak kahapon ni Bayan Muna Rep. Satur Ocampo matapos dumating sa bansa ang isang mataas na opisyal ng US upang hilingin ang suporta ng pamahalaan sa nalalapit na pag-atake ng US sa Iraq. Ayon kay Ocampo, posible na pini-pressure umano ni US Undersecretary of State John Bolton ang Arroyo government na magbigay ng pormal na deklarasyon sa kanilang gagawing panggigiyera. Subalit kahit walang pormal na deklarasyon, maaaring i-invoke ni Bolton ang probisyon sa MLSA na nagpapahintulot sa mga barko at eroplanong pandigma ng US na gamitin ang Pilipinas bilang staging ground sa kanilang military operations laban sa Iraq. Sinabi pa ni Ocampo, hindi na kailangang magbigay pa ng consent ng gobyernong Pilipinas na magamit ng Amerika dahil nakapaloob na ito sa nilagdaang MLSA na labag naman umano sa Konstitusyon. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=190925&amp;publicationSubCategoryId=92</link>
</article>
<article>
<title>Sandiganbayan walang pakialam sa pagtestigo ni Erap sa Senado</title>
<author>Malou Rongalerios-Escudero</author>
<date>
<month>January</month>
<day>09</day>
<year>2003</year>
</date>
<body>Hindi pakikialaman ng Sandiganbayan Special Division kahit na tumestigo pa laban sa pamahalaan si dating Pangulong Joseph Estrada sa pagharap nito sa Senado sa susunod na linggo kaugnay sa transaksiyong pinasok ng gobyerno at Argentine Firm Industrias Metalurgicas Pescarmona Sociedad Anonima (IMPSA). Ayon kay Acting Sandiganbayan Special Division Minita Chico-Nazario, chair ng Special Division, na hindi na kailangan pa ng Senado na kumuha ng permiso sa korte upang kunin si Estrada sa Veterans Memorial Medical Center (VMMC) sa Enero 14 para tumestigo sa Senado. Sinabi naman ni Associate Justice Edilberto Sandoval, na wala ring pakialam ang korte kahit sa VMMC pa isagawa ang pagdinig upang makatipid ang pamahalaan sa napakalaking gastusin tuwing lumalabas ng ospital si Estrada. Nag-ugat ang ganitong debate sa korte kahapon matapos isulong ng mga abogado ni Estrada ang urgent motion para dalhin ng Philippine National Police (PNP) ang napatalsik na lider sa Senado. Ipinaliwanag ni Atty. Noel Malaya, abogado ni Estrada, na dapat sa PNP hilingin ang paglabas ni Estrada dahil ito ang namamahala sa seguridad nito. Matatandaan na hindi pinayagan si Estrada na makadalo sa pagdinig ng Senate committee on good government corporations and public enterprise na pinamumuan ni Sen. John Osme&amp;ntilde;as noong Disyembre 17, 2002 matapos di mabigyan ng pormal na notice ang PNP. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=190933&amp;publicationSubCategoryId=92</link>
</article>
<article>
<title>Angara di inalok ni GMA na maging Senate president</title>
<author>Lilia Tolentino</author>
<date>
<month>January</month>
<day>09</day>
<year>2003</year>
</date>
<body>Bagaman totoo ang balitang nagkaroon ng pulong sina Pangulong Gloria Macapagal-Arroyo at opposition Senator Edgardo Angara wala namang katotohanan ang naunang report na inalok ng Presidente si Angara na pamunuan ang Senado. Ang paglilinaw ay pinalabas ni Presidential Spokesman Ignacio Bunye kasunod ng mga balita na napipinto nang palitan si Senate President Franklin Drilon ni Angara. Sinabi ni Bunye na kung magkaroon man ng pagbabago sa liderato ng Senado, ito ay sariling diskarte ng mga Senador at hindi ito pinanghihimasukan ng Pangulo. Ayon kay Bunye, ang Senado ay bahagi ng sangay na lehislatibo at ang Palasyo ay sangay na ehekutibo na may magkahiwalay na poder at kapangyarihan. Ayon kay Bunye, nakipagpakita sa Pangulo si Angara, presidente ng Laban ng Demokratikong Pilipino na siyang pinakamalaking legislative agenda ng Pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=190936&amp;publicationSubCategoryId=92</link>
</article>
<article>
<title>Text ilalaban ng PNP sa NPA recruitment</title>
<author>Danilo Garcia</author>
<date>
<month>January</month>
<day>09</day>
<year>2003</year>
</date>
<body>Ipanlalaban ng Philippine National Police (PNP) ang pagte-text sa matinding pagre-recruit ngayon ng New Peoples Army (NPA) ng mga bagong miyembro. Kasabay nito, nanawagan kahapon si PNP chief, Director General Hermogenes Ebdane sa higit sa 15 milyong subscribers ng mga cellphone na tumulong sa paglaban sa mga komunista upang tuluyang mabuwag na ito. Sinabi ni Ebdane na magsisilbing mata ng pulisya at militar ang mga cellphone owners partikular na ang mga nasa lalawigan kung saan may nakita umano silang malakihang pagtitipon ng mga tao ay kailangan lamang nila itong i-text. Kailangan lamang umano nilang idetalye ang nasaksihang pangre-recruit ng mga rebelde sa PNPTxt 2920. Kailangan lamang i-type ng texter ang PNP at kanilang mensahe bago ito ipadala sa 2920. Inilunsad ang naturang programa ng PNP upang pagsumbungan ng publiko laban sa mga tiwaling pulis. (Ulat ni Danilo Garcia)</body>
<link>http://www.philstar.com/Article.aspx?articleId=190943&amp;publicationSubCategoryId=92</link>
</article>
<article>
<title>ChaCha armas vs FPJ</title>
<author>Joy Cantos, Malou Escudero</author>
<date>
<month>January</month>
<day>10</day>
<year>2003</year>
</date>
<body>Ipantatapat umano ng kampo ng administrasyon ang isinusulong na Chacha sakaling iindorso ng oposisyon ang kandidatura ni action king Fernando Poe Jr. bilang presidential standard bearer sa darating na 2004 elections. Sa panayam kahapon kay dating senator Juan Ponce Enrile, kasalukuyang pangulo ng Phil. Constitutional Association (PHILCONSA), sinabi nito na ang pagiging pursigido ng mga kaalyado ng administrasyon na isulong sa Kongreso ang pag-aamyenda sa Saligang Batas para sa kanilang personal na interes ay bilang bahagi ng istratehiya na gawin ang lahat ng paraan upang hindi makatakbong presidential bet si FPJ. &amp;quot;I think its part of their strategy, if FPJ will run they will pushed for charter change para pigilin ang kanyang kandidatura, masyado silang takot kay Fernando,&amp;quot; wika ni Enrile. Aniya, naghihinala rin ang oposisyon na isinusulong ang chacha para palawigin pa ang termino ni Pangulong Arroyo kung saan pagsapit ng 2004 ay isasagawa ang Oplan Noel (no elections) para sa kandidatong presidente, bise presidente at ang itutuloy ay ang para sa mga senador, kongresista at iba pang lokal na posisyon. Sinabi pa ni Enrile na alinman kina Senador Panfilo Lacson, Sen. Edgardo Angara at FPJ ang itinuturing na mahigpit na pinagpipilian ng Partido ng Masang Pilipino (PMP) para gawing pambato laban sa kandidato ng administrasyon. Sina Lacson, Angara at FPJ ang tatlong malalakas na kandidato na ikinokonsidera para pagpilian ng oposisyon kung saan sa itatakdang pagpupulong sa mga susunod na buwan ng kanilang partido ay pipili na sila ng isa sa mga ito. Naniniwala si Enrile na sinumang iindorso sa kanila ay siguradong malakas ang magiging hatak sa masa at malaki ang tsansa na magwagi sa halalan. Bagaman sinabi ni Pangulong Arroyo na hindi na ito tatakbo sa 2004 elections ay taliwas umano ito sa ikinikilos nito at ng kanyang asawang si First Gentleman Mike kung saan ay meron na umanong &amp;quot;balut campaign&amp;quot; at insurance policy na ipinamudmod sa mga vendors at drivers sa mga lugar sa Maynila. Dapat anyang pagkatapos na lamang ng 2004 elections isagawa ang charter change kung talagang sinsero ang Pangulo sa pahayag nitong hindi na interesadong kumandidato pa. ChaCha isantabi muna! Nais naman ni Bayan Muna Party List Rep. Liza Maza na itigil na ng kanyang mga kapwa mambabatas ang pagtalakay sa charter change sa Kongreso. Sinabi ni Maza na mas maraming importanteng mga panukalang batas at resolusyon ang dapat talakayin ng Kamara sa halip na isyu ng Chacha. Kinuwestiyon nito ang motibo sa Chacha at inihayag na hindi napapanahon sa kasalukuyang kondisyon ng ekonomiya ng bansa ang pagkakaroon ng pag-amyenda sa Konstitusyon. Nagbabala ang kongresista na magreresulta lamang sa pagbibigay pabor sa interes ng ilang pulitiko ang Chacha. Sa halip, nanawagan ito sa kanyang mga kasamahan na bigyan pansin ang inihain nilang panukala na karagdagang P125 wage increase sa mga manggagawa at batas para ipagbawal ang kontraktuwalisasyon. Bukod sa hindi napapanahon, imoral umano para sa mga mambabatas na talakayin ang Chacha habang ang singil sa tubig at kuryente, presyo ng petrolyo at pagkain ay patuloy na tumataas. (Ulat nina Joy Cantos, Malou Escudero)</body>
<link>http://www.philstar.com/Article.aspx?articleId=191023&amp;publicationSubCategoryId=92</link>
</article>
<article>
<title>Giyera ng US at Iraq sinasamantala ng mga kumpanya ng langis</title>
<author>Malou Escudero</author>
<date>
<month>January</month>
<day>10</day>
<year>2003</year>
</date>
<body>Ginagamit ng tatlong kompanya ng langis ang nakaambang giyera sa pagitan ng Amerika at Iraq para sa pagtataas ng presyo ng kanilang mga produktong petrolyo. Sinabi kahapon ni Bayan Muna Rep. Crispin Beltran na ang nakatakdang oil price hike ngayong buwan ang ikalawa sa tatlong price adjustments na planong gawin ng Shell, Caltex at Petron. Batay sa report, ang presyo ng gasolina ay maaaring itaas ng may 60 sentimos habang 35 sentimos naman sa diesel. Nitong nakalipas na linggo ay nagtaas na ang mga naturang kumpanya ng may 49 sentimos. Ayon kay Beltran, dapat na kastiguhin ng administrasyong Arroyo ang mga oil firms dahil sa paggamit nila sa napipintong giyera para magtaas muli ng presyo kahit walang balidong rason. Dapat din anyang gamitin ng Pangulo ang kanyang resolusyon na pagbibigay pansin sa reporma ng ekonomiya sa halip na pamumulitika. Samantala, tiniyak kahapon ng isang US official na hindi nila gigiyerahin ang Iraq sa Enero 27 sakaling matuklasan ng United Nations Arms Inspectors na nagtatago ng kanyang &amp;quot;weapons of mass destructions&amp;quot; si Iraqi President Saddam Hussein. (Ulat ni Malou Escudero)</body>
<link>http://www.philstar.com/Article.aspx?articleId=191030&amp;publicationSubCategoryId=92</link>
</article>
<article>
<title>Mga suspek sa Dacer walang maaasahang proteksiyon sa PNP</title>
<author>Danilo Garcia</author>
<date>
<month>January</month>
<day>10</day>
<year>2003</year>
</date>
<body>Matibay ang paninindigan ng PNP-Criminal Investigation and Detection Group na hindi bigyan ng seguridad ang mga hinihinalang suspek sa pagdukot at pagpatay kina PR man Bubby Dacer at driver nitong si Emmanuel Corbito. Itoy sa kabila ng kautusan ni PNP chief, Director Gen. Hermogenes Ebdane na i-secure ng pulisya ang lahat ng ebidensiya, testigo at maging mga suspek sa naturang kaso. Nagpahayag naman ng pangamba ang pamilya ni Dacer na baka maubos na ang lahat ng suspek sa paglikida sa mga ito. Kasunod ito ng pagpaslang sa isa sa mga suspek na si ex-Visayas PAOCTF chief, Sr. Supt. Teofilo Vi&amp;ntilde;a sa Tanza, Cavite ng hinihinalang gunman na si Meder Cruz. Itinuturing na malaking kawalan sa imbestigasyon ang pagkasawi ni Vi&amp;ntilde;a dahil sa testimonya na maaring makuha dito. Samantala, patuloy na tinitingnan ng Department of Justice ang anggulong pinatay si Vina dahil sa pangambang bumaligtad ito at tuluyang ituro ang mga utak kay Dacer dahil nais umano ng mga fiscal na maisama sa nasabing kaso si Vi&amp;ntilde;a at mga kasamahan nito sa PAOCTF na sina Senior Supts. Michael Ray Aquino at Cesar Mancao. Kaugnay nito, dalawang pangunahing testigo sa Dacer ang kasalukuyang hawak ng DOJ kabilang ang mga street vendor sa South Superhighway na personal na nakakita ng dukutin sina Dacer at Corbito noong Nobyembre 24, 2000. Lumilitaw na tatlong grupo ang humahawak sa mga biktima bago tuluyang patayin ang mga ito. Ang una ay ang mga dumukot, habang ang pangalawa ay ang mga taong pumatay sa dalawa at pangatlong grupo ay ang mga nagtapon at nagsunog sa bangkay ng mga biktima. (Ulat ni Danilo Garcia)</body>
<link>http://www.philstar.com/Article.aspx?articleId=191040&amp;publicationSubCategoryId=92</link>
</article>
<article>
<title>Tigil-pulitika ideneklara ng Lakas</title>
<author>Ely Saludar/Rudy Andal</author>
<date>
<month>January</month>
<day>10</day>
<year>2003</year>
</date>
<body>Nagdeklara ng political moratorium ang administration party Lakas-NUCD kasabay ng pagpapaliban sa maagang pagpili sa susuportahan sa 2004 presidential elections. Matapos pulungin ni Pangulong Arroyo ang kanyang mga kapartido, tatlong resolusyon ang pinagtibay ng executive committee ng Lakas NUCD kung saan nagkasundo ang liderato ng Lakas na tumigil sa anumang pagtalakay sa isyu ng pulitika kabilang ang magiging manok o standard bearer ng administrasyon. Ihahayag sa Disyembre ang babasbasan ng Pangulo sa 2004 presidential elections kaya nangangahulugan ito na aabot sa 11 buwan ang moratorium sa pulitika. Samantala, pinayuhan naman ni opposition Sen. Aquilino Pimentel Jr. si Pangulong Arroyo na dumistansiya na lamang ito at huwag makialam sa pagpili ng magiging standard bearer ng administrasyon sa 2004 presidential polls. Mas magiging kapani-paniwala ang panawagan ng Pangulo para sa government of national unity kung hindi siya makikialam sa pagpili ng administration bet upang maging makatotohanan na siya ay Pangulo ng buong Filipino at hindi ng partikular na political party. (Ulat ni Ely Saludar/Rudy Andal)</body>
<link>http://www.philstar.com/Article.aspx?articleId=191044&amp;publicationSubCategoryId=92</link>
</article>
<article>
<title>Angara ipipilit kapalit ni Drilon</title>
<author>Rudy Andal</author>
<date>
<month>January</month>
<day>10</day>
<year>2003</year>
</date>
<body>Siniguro kahapon ng oposisyon sa Senado na mayroon na silang sapat na bilang upang maagaw ang liderato ng Mataas na Kapulungan mula kay Senate President Franklin Drilon at mailuklok si Sen. Edgardo Angara bilang kapalit nito sa pagbubukas ng sesyon sa Lunes. Sinabi ni Sen. Aquilino Pimentel Jr. na nakatakdang lumipat ang mga miyembro ng administrasyon sa kanilang kampo subalit siniguro nito na ang oposisyon ang magiging bagong mayorya. Kabilang sa pinaniniwalaang lilipat sa kampo ng oposisyon sina Senators Loren Legarda, Juan Flavier, Ramon Revilla Sr., Robert Jaworski at Robert Barbers. Ibinunyag rin kahapon ni Sen. Serge Osme&amp;ntilde;a III na inalok siya na maging pinuno ng Senate committee on finance ni Angara para suportahan lamang ang plano nitong agawin ang liderato kay Drilon. Sinabi rin ni Sen. Osme&amp;ntilde;a na inalok din siya ni Drilon na pumili ng anumang komite na nais nitong pamunuan kapalit ang pagsuporta naman nito sa kanya bilang pangulo ng senado. (Ulat ni Rudy Andal)</body>
<link>http://www.philstar.com/Article.aspx?articleId=191051&amp;publicationSubCategoryId=92</link>
</article>
<article>
<title>Chacha itigil na  GMA</title>
<author>Lilia Tolentino at Ely Saludar</author>
<date>
<month>January</month>
<day>11</day>
<year>2003</year>
</date>
<body>Pinatigil na ni Pangulong Arroyo ang pagtalakay sa isyu ng pagsusulong sa Charter change para mas mapagtuunan ng Kongreso ang mahahalagang panukalang batas na magpapalakas sa ekonomiya. Sa isang talumpati sa Philippine Stock Exchange sa Makati City kahapon, ipinaliwanag ng Pangulo na hindi ginagamit ang usapin ng Chacha dahil nais nitong baguhin ang porma ng gobyerno. Wala rin umanong layuning maisulong ang Chacha para mapalawig pa ang kanyang panunungkulan sa puwesto. Sa ipatatawag niyang pulong ng Legislative-Executive Development Advisory Council (LEDAC) kasama ang lider ng mga komite ng dalawang kapulungan ng Kongreso sa darating na Martes, tiniyak ng Pangulo na hindi mababanggit ang Chacha at nakasentro ang pagtalakay sa pagpapatibay ng mga mahahalagang panukalang batas. Pero bagamat itsa-puwera na sa LEDAC meeting ang Charter change, nilinaw naman ng Malaca&amp;ntilde;ang na di pa rin pipigilan ng Pangulo ang debate ng mga mambabatas hinggil sa naturang usapin. Sinabi ni Presidential Spokesman Ignacio Bunye na hindi puwedeng diktahan ng Pangulo ang Kongreso sa Chacha bilang hiwalay na sangay ng pamahalaan. Ngunit nais lamang aniyang bigyang diin ng Pangulo na ekonomiya at hindi Chacha ang dapat unahin ng mga mambabatas. Anuman ang mangyari sa deliberasyon ng Kongreso sa panukalang pag-amyenda sa Konstitusyon, sinabi ni Bunye na nais ng Pangulo na hindi siya ang makikinabang dito at dapat ding matuloy ang 2004 elections. (Ulat nina Lilia Tolentino at Ely Saludar)</body>
<link>http://www.philstar.com/Article.aspx?articleId=191138&amp;publicationSubCategoryId=92</link>
</article>
<article>
<title>Pagharap ni Erap sa Senado tuloy na</title>
<author>Rudy Andal/Malou Escudero</author>
<date>
<month>January</month>
<day>11</day>
<year>2003</year>
</date>
<body>Tuloy na ang pagsasagawa ng dalawang araw na imbestigasyon ng Senado kaugnay sa kontrobersiyal na IMPSA deal kung saan ay inaasahang dadalo si dating Pangulong Joseph Estrada at kanyang dating mga miyembro ng gabinete. Sinabi nina Senate President Franklin Drilon at Sen. John Osme&amp;ntilde;a na naipadala na nila ang mga kinakailangang subpoenas sa Sandiganbayan at PNP para masiguro na humarap sa isasagawang Senate hearing ang mga kinakailangang personalidad. Siniguro rin ni PNP chief Hermogenes Ebdane na dadalhin nila si Erap sa Senado sa darating na Martes mula sa Veterans Hospital. Aalamin ng komite ni Osme&amp;ntilde;a ang tungkol sa sinasabing $14 milyong suhol ng IMPSA (Industrias Metalurgicas Pescarmona Sociedad Anonima) para aprubahan lamang ang kontrata na inialok kay Estrada ni Manila Rep. Mark Jimenez. Inaprubahan ang IMPSA contract na ito apat na araw makaraang maluklok sa poder si Pangulong Arroyo matapos irekomenda ito ni dating DOJ chief Hernando Perez na sinasabi din ni Rep. Jimenez na tumanggap ng $2 milyon. Kaugnay nito, inakusahan ng Puwersa ng Masang Pilipino (PMP) ang Palasyo nang paninira at pagpapalabas ng black propaganda laban kay Estrada dahil kabado umano ang mga opisyal ng Malaca&amp;ntilde;ang sa magiging testimonya ng huli. Sinabi ni PMP spokesman Jesus Crispin Remulla na malinaw na black propaganda ang mga advertisement na lumabas sa ilang pahayagan na nagpapakitang pinipirmahan ni Estrada ang IMPSA contract sa harap ng isang opisyal ng nasabing kumpanya at ilang mga miyembro ng gabinete. Layunin anya ng nasabing ads na pasinungalingan ang anumang ibibigay na testimonya ni Estrada sa harap ng Senado. (Ulat ni Rudy Andal/Malou Escudero)</body>
<link>http://www.philstar.com/Article.aspx?articleId=191150&amp;publicationSubCategoryId=92</link>
</article>
<article>
<title>Bangko ililibre sa buwis</title>
<author>Lilia Tolentino</author>
<date>
<month>January</month>
<day>11</day>
<year>2003</year>
</date>
<body>Nilagdaan ni Pangulong Arroyo ang Special Purpose Vehicle Act (SPV) na naglalayong tulungan ang mga bangko na mabawi ang kanilang ipinautang na pondo sa pagbili ng mga sasakyang naremata dahil sa hindi pagbabayad ng mga may-ari nito. Ayon sa Pangulo, ang mga bangko ay may naitalang P300B pautang na hindi nasisingil at mahigit P200B naman sa tinatawag na &amp;quot;reposed assets.&amp;quot; Sa ilalim ng bagong batas, ang mga bangko ay pinahihintulutang makaltas sa kanilang binabayarang buwis ang mga patay na pautang. Sa ilalim ng SPV Law o Republic Act 9282, libre sa pagbabayad ng buwis at iba pang bayarin ang pagbili ng &amp;quot;special purpose vehicles&amp;quot; para mabawi ang mga nahilang sasakyan ng mga bangko. Binibigyang laya ang mga pribadong imbestor, lokal man o dayuhan para makabili ng SPVs para mabawi ang tinatawag na &amp;quot;non-performing assets&amp;quot; ng mga bangko. (Ulat ni Lilia Tolentino)</body>
<link>http://www.philstar.com/Article.aspx?articleId=191152&amp;publicationSubCategoryId=92</link>
</article>
<article>
<title>Tiwali sa private sector pupuntiryahin din</title>
<author>Lilia Tolentino</author>
<date>
<month>January</month>
<day>11</day>
<year>2003</year>
</date>
<body>Nagbabala kahapon si Pangulong Arroyo na hindi lang mga tiwaling opisyal ng pamahalaan ang target ng nilalayon niyang pagpapalakas ng Republika kundi maging ang mga nasa pribadong sektor. Ayon sa Pangulo, para ganyakin ang pag-unlad ng negosyo kailangang labanan rin ang tiwaling miyembo ng pribadong sektor na hindi nangingiming magbayad ng mga hukom para may layang sirain ang kontrata. Sinabi ng Pangulo na maglulunsad ang pamahalaan ng isang malawakang pagsugpo sa pandaraya sa negosyo na ang biktima ay ang publiko at gayundin din naman ang kampanyang sasawata sa paghingi ng suhol sa negosyante. Inatasan din ng Pangulo ang Budget and Management Department na doblehin ang pondo ng Presidential Anti-Graft Commission para may sapat itong kakayahang maisulong ang pag-iimbestiga sa maluhong pamumuhay ng ma tauhan ng gobyerno at sampahan sila ng kaso. (Ulat ni Lilia Tolentino)</body>
<link>http://www.philstar.com/Article.aspx?articleId=191162&amp;publicationSubCategoryId=92</link>
</article>
<article>
<title>LTO iimbestigahan ng DOTC sa 'anomalya' sa emmission test</title>
<author></author>
<date>
<month>January</month>
<day>11</day>
<year>2003</year>
</date>
<body>Nakatakdang imbestigahan ng Department of Transportation and Communications (DOTC) ang ilang opisina ng Land Transportation Office (LTO) dahil sa umanoy anomalya sa pagpapatupad nito ng mandatory emission test para sa mga public utility vehicles o PUVs. Ito ang ipinangako ni DOTC Undersecretary Art Valdez matapos maglahad ng sumbong ang Federation of Jeepney Operators and Drivers Association of the Philippines (FEJODAP) sa isang multisektoral na pagpupulong kamakailan lang. Ibinunyag ni Zeny Maranan, pangulo ng Fejodap, ang mga text messages mula sa kanyang mga kasamahan na nagsusumbong sa umanoy paniningil ng ilang mga taga-LTO ng di-makatarungang bayad para sa emission test na ginaganap sa Motor Vehicle Inspection System (MVIS) ng naturang ahensya. Ang tamang bayad para sa emission test sa mga MVIS ng LTO ay P125 lamang para sa mga bus, at P90 para sa iba pang uri ng PUV. Subalit ayon kay Maranan, may mga tiwaling kawani ng LTO ang nag-aalok pa umano ng compliance certificate sa halagang P300 kahit walang aktuwal na emission test at P500 para sa pasadong marka. Ang anomalyang ito ay lumutang gayong kauumpisa lamang ng mandatory emission testing noong Enero 2. Gayunpaman, maraming pribadong emission testing centers o PETCs na maaaring puntahan ng mga PUV upang maiwasan ang anomalya o ang mahabang pila sa mga MVIS ng LTO. Nilinaw ni Valdez na ang pagkakatalaga sa mga MVIS ng LTO para sa mga PUV ay isang option lamang at di ito dapat pumigil sa pagpunta nila sa mga PETC. Ang bayad sa emission test sa mga PETC ay itinakda ng pamahalaan sa halagang P300. Tanging mga PETC na may basbas ng DOTC at DTI ang maaaring mag-isyu ng compliance certificate na gawa sa security paper kaya mahirap itong mapeke. Simulat sapul, ang mga PETC na may mamahalin at makabagong kagamitan at pasilidad, ang nooy tanging nakatakdang magsagawa ng emission test para sa lahat ng uri ng sasakyan, pampubliko man o pribado. Subalit dahil sa kahilingan ng mga transport groups na magkaroon ng mas murang emission test, nagbukas ang DOTC ng mga MVIS na pinamamahalaan ng LTO. Ang hakbang na ito ay nagdulot ng agam-agam sa pribadong sektor, hindi lamang dahil sa anomalyang maaaring kahantungan nito kundi dahil na rin sa di-makatarungang pagsali ng pamahalaan sa kumpetisyon sa larangan ng kalakalan.</body>
<link>http://www.philstar.com/Article.aspx?articleId=191163&amp;publicationSubCategoryId=92</link>
</article>
<article>
<title>Drilon pa rin</title>
<author>Rudy Andal</author>
<date>
<month>January</month>
<day>11</day>
<year>2003</year>
</date>
<body>Walang balasahang magaganap sa Senado dahil hindi nakuha ni opposition Sen. Edgardo Angara ang sapat na bilang ng boto para maagaw niya ang liderato kay Senate President Franklin Drilon. Sa pagbubukas ng sesyon sa Lunes ay si Drilon pa rin ang pangulo, taliwas sa napaulat na ipipilit ng oposisyon na mailuklok si Angara dahil 5 senador umano mula sa administrasyon ang mag-oober da bakod sa oposisyon para suportahan si Angara. Larawan naman ng kagalakan si Drilon at para sa kanya tapos na ang gapangan at panahon na para magtrabaho. Bagaman nabigo ang tangkang kudeta, nagkasundo ang mga senador na ibuhos ang kanilang atensiyon sa trabaho sa halip na pamumulitika. Ilang araw ding nabahala ang administration senators matapos mapaulat na sa Malaca&amp;ntilde;ang pa umano nanggaling ang basbas para palitan si Drilon. (Ulat ni Rudy Andal)</body>
<link>http://www.philstar.com/Article.aspx?articleId=191169&amp;publicationSubCategoryId=92</link>
</article>
<article>
<title>2 puwesto ni BF legal</title>
<author>Ely Saludar/Malou Escudero</author>
<date>
<month>January</month>
<day>11</day>
<year>2003</year>
</date>
<body>Ipinagtanggol ng Malaca&amp;ntilde;ang ang sabay na paghawak ni Chairman Bayani Fernando ng dalawang posisyon na kapwa may Cabinet rank. Sinabi ni Presidential Spokesman Ignacio Bunye na may legal na basehan ang pag-akto ni Fernando bilang chairman ng Metro Manila Development Authority (MMDA) at acting secretary ng DPWH. Wala aniya itong ipinagkaiba nang manungkulan bilang acting Press Secretary si Silvestre Bello kahit na hepe ito ng Presidential Management Staff. Inihayag ni Bunye ang paglilinaw makaraang kuwestiyunin ng ilang mambabatas ang hakbang ng Pangulo dahil labag umano sa Konstitusyon ang pagbibigay kay Fernando ng dalawang tungkulin na sabay nitong gagampanan. Sinabi ni Bunye na dumaan ito sa masusing pag-aaral ng legal team ng Pangulo sa pangunguna ni Chief Presidential Legal Counsel Avelino Cruz Jr. na inaasahang personal na magpapaliwanag sa usapin sa lalong madaling panahon. Samantala mula sa pagiging dating kritiko, kinampihan kahapon ni Iloilo Rep. Augusto Syjuco si Fernando. Sa isang panayam, sinabi ni Rep. Syjuco na dapat pagbigyan ng mga bumabatikos si Fernando na patunayan na kaya niyang hawakan ang dalawang posisyon. Inamin ni Syjuco na malaki na ang paghanga niya sa bagong kalihim ng DPWH na dati niyang binabatikos dahil sa pagpapalayas nito sa mga vendor mula sa mga lansangan sa Metro Manila. Gayunman, sinabi rin ng solon na kapag naramdaman niyang hindi na niya kaya ang responsibilidad dapat bitiwan ni Fernando ang isa dahil siya rin anya ang masisira sa publiko kung papalpak siya sa pagganap ng mga programa alinman sa DPWH o sa MMDA. (Ulat nina Ely Saludar/Malou Escudero)</body>
<link>http://www.philstar.com/Article.aspx?articleId=191170&amp;publicationSubCategoryId=92</link>
</article>
<article>
<title>Sanggol patay sa anti-polio vaccine</title>
<author>Doris Franche</author>
<date>
<month>January</month>
<day>12</day>
<year>2003</year>
</date>
<body>Sa kagustuhang maiiwas ang anak sa sakit na polio, hindi naman akalain ng isang mag-asawa na ang pagpapaturok nila ng anti-polio vaccine sa kanilang tatlong-buwang-gulang na sanggol ang magiging dahilan ng maaga nitong kamatayan. Sa reklamo sa Central Police District-Criminal Investigation Unit ng mag-asawang Jefferson at Maricel Gregana ng Peacock St., Area 1, Sitio Veterans, Brgy. Silangan, QC sinisisi nila ang isang nagngangalang Angielyn Curada, ang tumatayong in-charge sa Immunization section sa Sitio Veterans health center, sa pagkamatay ng biktimang si Kimberly Gregana. Batay sa imbestigasyon ni SPO4 Marcelino Castillo ng CPD-CIU, dinala ang sanggol dakong alas-11 ng tanghali kamakalawa para sa naturang bakuna. Lumilitaw na nagkaroon ng programa hinggil sa immunization sa anti-polio ang barangay kasabay ang pagbibigay ng libreng gamot sa mga residente. Subalit matapos ang pagtuturok ay nagkaroon ng pamamaga at nagdugo ang bahagi ng tinurukan sa sanggol. Agad ibinalik ng mag-asawa sa health center ang biktima upang lapatan ng lunas subalit sa ilong naman lumabas ang dugo. Kahapon ng umaga, nagulat na lamang sila nang makitang matigas na bangkay na ang kanilang anak. Ayon naman pulisya, iimbitahan nila ang nabanggit na in-charge sa pagpapabakuna upang alamin kung mayroong iregularidad sa medikasyon na ibinigay sa biktima. (Ulat ni Doris Franche)</body>
<link>http://www.philstar.com/Article.aspx?articleId=191230&amp;publicationSubCategoryId=92</link>
</article>
<article>
<title>Mga Kano binawalang pumunta sa Pinas</title>
<author>Lilia Tolentino/Ellen Fernando</author>
<date>
<month>January</month>
<day>12</day>
<year>2003</year>
</date>
<body>Pinagbawalan ng pamahalaang Amerika ang lahat nilang mamamayan na huwag magbiyahe sa bansa hanggang Hulyo dahil nananatili pa umanong mataas ang banta ng terorista sa Pilipinas. Partikular na binanggit sa travel advisory ng US State Department na pinakamapanganib na lugar na puntahan sa kasalukuyan ay ang mga lalawigan ng Tawi-Tawi, Jolo, Sulu at Basilan at lungsod ng General Santos at Zamboanga. Agad namang inireklamo ng Malaca&amp;ntilde;ang ang travel advisory. Ayon kay National Security Adviser Roilo Golez, walang basehan ang kautusan dahil hindi naman nagbabago ang katatagang pang-seguridad ng bansa. Bukod dito, kabilang pa sa ipinagbabawal na puntahan ng mga Amerikano ay matataong lugar gaya ng mga shopping mall, night clubs at bars dahil naniniwala ang Amerika na may kakayahan at posibilidad din na maganap sa Pilipinas ang pambobomba sa Bali, Indonesia dahil sa report na nasa Southeast Asia ang mga kasapi ng Al-Qaeda network ni Osama bin Laden upang maghasik ng kaguluhan at karahasan. Pinag-iingat din ang kanilang mga kababayan na magtungo sa Mt. Pinatubo sa Pampanga upang mag-hiking at camping dahil isa umano ito sa lugar na pinamumugaran ng NPA. Bagaman nagbigay ng extra measure ang pamahalaan upang isiguro ang kaligtasan ng publiko ay hindi pa rin kumpiyansa ang Amerika dahil maging ang mga anak ng pulitiko gaya nang nangyari sa dalawang anak ni Cong. Jules Ledesma ay nabiktima ng kidnapping kamakailan. Kung kaya umano ng mga rebeldeng mangidnap ng mga indibidwal na maiimpluwensiya ay mas lalong delikado para sa mga dayuhan kabilang ang mga American citizen. (Ulat nina Lilia Tolentino/Ellen Fernando)</body>
<link>http://www.philstar.com/Article.aspx?articleId=191244&amp;publicationSubCategoryId=92</link>
</article>
<article>
<title>10% taas sa PPA pinangangambahan</title>
<author>Malou Escudero</author>
<date>
<month>January</month>
<day>12</day>
<year>2003</year>
</date>
<body>Nagbabala kahapon si Bayan Muna Rep. Crispin Beltran sa posibilidad na tumaas ng hanggang 10 porsiyento ang purchased power adjustment (PPA) kung itutuloy ng Meralco ang pagbawi ng deferred PPA sa loob ng isang taon. Sinabi ni Rep. Beltran na lumalabas na inutil ang unang naging kautusan ni Pangulong Arroyo na alisin na ang PPA dahil bagaman at lumiit ito ay nakatakda pa rin namang bawiin sa mga consumers dahil sa ipapasang P5.7 billion deferred PPA. Ang dapat anyang tingnan ngayon ng pamahalaan ay kung paano tuluyang maibabasura ang PPA. Magugunitang inaprubahan ng Energy Regulatory Commission (ERC) ang pagsingil ng PPA sa mga consumers na pansamantala lamang binawasan dahil sa kautusan ng Pangulo. Nanawagan si Beltran sa mga electric consumers na muling paigtingin ang panawagan sa gobyerno laban sa PPA upang hindi maidagdag ang 10 porsiyentong PPA ngayon taon. Dapat aniya na manindigan ang lahat ng mga mamamayan na huwag bayaran ang kuryenteng hindi naman nila ginagamit. Posible rin anya na kaya hindi na ipinalalabas ang advertisement ng Malaca&amp;ntilde;ang na &amp;quot;hangin-hangin&amp;quot; sa mga telebisyon kung saan ipinagmamalaki na bumaba na ang singil sa kuryente ay dahil umiiwas ang Palasyo na mapagtawanan si Arroyo dahil sa napipinto na namang dagdag na singil sa elektrisidad. (Ulat ni Malou Escudero)</body>
<link>http://www.philstar.com/Article.aspx?articleId=191247&amp;publicationSubCategoryId=92</link>
</article>
<article>
<title>Gulay ng RP pakain na lang sa baboy</title>
<author>Malou Escudero</author>
<date>
<month>January</month>
<day>12</day>
<year>2003</year>
</date>
<body>Pinababantayan ng ilang mambabatas ang patuloy na pagpasok sa bansa ng mga imported na prutas at gulay na nagiging dahilan upang ipakain na lamang sa baboy ang ilang lokal na gulay na inaani sa bansa. Labis na ipinagtataka ni Ilocos Sur Rep. Salacnib Baterina ang patuloy na pag-angkat ng cauliflower sa ibang bansa samantalang sobra-sobra ito sa St. Catalina, llocos Sur. Ang Sta. Catalina ang ikinokonsiderang &amp;quot;Salad Bowl&amp;quot; ng Ilocos Sur dahil sa dami ng ibat ibang gulay. Dahil sa dami ng cauliflower sa nasabing bayan ay hindi na halos ito mailuwas sa Maynila dahil sa mga imported cauliflower na ibinabagsak sa bansa. Kinumpirma ni Baterina na kalimitang ipinapakain na lamang ang cauliflower sa mga baboy sa kanilang bayan. Kaugnay nito, sinabi ni Rep. Junie Cua, vice chairman ng House committee on appropriations na dapat magpatupad ng limitasyon sa mga ini-import na gulay ang Department of Agriculture. Sinabi rin nito na noong taong 2001ay nagbigay ng awtorisasyon ang DA na mag-import ng 4,800 metric tons ng cauliflower at karagdagang 4,200 noong 2002. Ayon pa kay Cua, isa sa pinakamalaking importer ng gulay sa bansa ay ang Tucker Bag Inc. (Ulat ni Malou Escudero)</body>
<link>http://www.philstar.com/Article.aspx?articleId=191257&amp;publicationSubCategoryId=92</link>
</article>
<article>
<title>2004 elections gagawing pinakamalinis  GMA</title>
<author>Lilia Tolentino</author>
<date>
<month>January</month>
<day>12</day>
<year>2003</year>
</date>
<body>Tiniyak ni Pangulong Arroyo na magiging pinakamalinis at maayos ang gaganaping halalan sa bansa sa 2004. Sa kanyang mensahe sa bansa kahapon, sinabi ng Pangulo na ito ang magiging pamana niya sa hahalili sa kanyang presidente ng bansa at sa sambayanan. Hindi binanggit ng Pangulo kung anong mga hakbang ang kanyang ipatutupad o mga panukalang batas na isusumite sa Kongreso para maisakatuparan ang layuning ito. Subalit ipinangako niyang sa mga darating na araw ay ihaharap niya ang mga reporma at inisyatiba na inaakala niyang magiging gabay at daan sa layuning ito. Ayon sa Pangulo, uunahin muna niyang papaghilumin ang malalim na pakakawatak-watak ng lipunan at kasabay din niyang wawakasan ang problema ng rebelyon ng mga komunista. Sinabi pa ng Pangulo na ngayong nagpasya na siyang magsakripisyong huwag tumakbo sa eleksiyon sa 2004, hindi naman mababawasan kahit kaunti ang kanyang pagsisikap na makamtan ang pambansang mithiin. (Ulat ni Lilia Tolentino)</body>
<link>http://www.philstar.com/Article.aspx?articleId=191259&amp;publicationSubCategoryId=92</link>
</article>
<article>
<title>Lacson pinagbabayad ng US Court ng UD$3-M</title>
<author>Joy Cantos</author>
<date>
<month>January</month>
<day>12</day>
<year>2003</year>
</date>
<body>Inatasan umano ng United States Court si Senator Panfilo Lacson na magbayad ng $3M halaga bilang damages sa B.H. Pelaez Enterprise kaugnay ng shipment ng mga posas noong panahong ito pa ang hepe ng PNP. Nabatid na base sa desisyon ni Judge Julie Conger, presiding judge ng Superior Court ng State of California sa US ang pagbabayad ng $3.031 milyong pinsala ay inutos kay Lacson sa ipinalabas na desisyon nitong nakalipas lamang na Enero 10, 2003. Ang desisyon ay base sa inihaing reklamo ng Blanquitah Pelaez at B.H Pelaez Enterprises hinggil sa umanoy kabiguan ng PNP na bayaran ang nasabing mga posas na inorder ng PNP noong 1990. Pumasok umano sa kontrata ang PNP sa B.H. Enterprises para sa nasabing mga handcuffs. Sa panahon ng pagde-deliver ay hinarang at kinumpiska ng Bureau of Customs ang shipment matapos na umanoy mabigong mabayaran ang taripa na mahigit sa $3M. Hanggang sa kasalukuyan ay nasa kustodya pa ng Customs ang inorder na mga posas habang dinidinig ang kaso. Sa kabila umano ng pag-apela ng nasabing tanggapan sa PNP na bayaran ang naturang halaga ay nabigo ang mga ito kaya napilitan namang umapela ang B.H. enterprises sa Superior Court ng US. Nag-isyu ng desisyon ang naturang korte matapos na mabigo si Lacson na ibigay ang kanyang panig sa reklamo. (Ulat ni Joy Cantos)</body>
<link>http://www.philstar.com/Article.aspx?articleId=191265&amp;publicationSubCategoryId=92</link>
</article>
<article>
<title>Basura sa inidoro ipatutupad</title>
<author>Lordeth Bonilla</author>
<date>
<month>January</month>
<day>13</day>
<year>2003</year>
</date>
<body>Dahil sa problema sa basura, isang hindi birong hakbang ang nakatakdang ipatupad ni Metro Manila Development Authority (MMDA) Chairman Bayani Fernando sa pamamagitan ng pagpa-flush ng mga basura sa inidoro. Ayon kay Fernando, kanyang isusulong ang nasabing plano upang maibsan o mabawasan ang krisis sa basura sa buong Metro Manila. Ngayong linggo ay ipi-presenta sa mga local government units ang inihanda ng MMDA na information at educational campaign hinggil sa bagong sistema. Nakahanda na rin aniya ang mga ilustrasyon at instruksyon sa pamamaraan kung paano ang gagawin ng mga residente para sa pagpa-flush ng mga nabubulok na basura sa mga inidoro. Nabatid na ang lahat ng basura na nagmumula sa kusina na mai-flush sa inidoro ay mapupunta sa septic tank na nakakonekta sa mga ilalim ng bahay at gusali na mahahalo sa dumi ng tao. Sinabi ni Fernando na sa kabila ng inaasahang uulanin siya ng batikos ay kanya umanong isusulong ang nasabing hakbang. Tinatantya na aabutin sa 30 porsyento ang mababawas sa mga &amp;quot;biodegradable wastes&amp;quot; sa Metro Manila kapag naisakatuparan ang nabanggit na hakbang. Upang makatipid sa tubig, ipinayo ng MMDA Chairman na maaari ring idirekta ang mga basura sa bukana o butas patungo sa septic tank na matatagpuan sa paligid ng mga bahay. (Ulat ni Lordeth Bonilla)</body>
<link>http://www.philstar.com/Article.aspx?articleId=191374&amp;publicationSubCategoryId=92</link>
</article>
<article>
<title>Erap officials sa IMPSA siyasatin  Solons</title>
<author>Rudy Andal</author>
<date>
<month>January</month>
<day>13</day>
<year>2003</year>
</date>
<body>Hiniling kahapon ng dalawang Kongresista sa House Committee on Good Government na magsagawa ng patas na imbestigasyon sa mga dating opisyal ng pamahalaan na kaalyado ni dating Pangulong Joseph &amp;quot;Erap&amp;quot; Estrada hinggil sa maanomalyang Industrias Metalurgicas Pescarmona Sociedad Anonima (IMPSA) contract. Sa kanilang House resolution No. 931 na inihain noong Disyembre 19, hiniling nina Congs. Amado Espino ng ikalawang Distrito ng Pangasinan at Prospero Nograles ng Davao City sa nasabing komite na pinamumunuan ni Cong. Ruy Elias Lopez na imbestigahan ang nasa likod ng maanomalyang pagkaka-apruba ng BoT contract para sa Caliraya-Botocan-Kalayaan (CBK) complex na ini-award sa IMPSA. Sinabi nina Espino at Nograles na mula sa gagawing imbestigasyon ay mawawala ang pagkakaroon ng partisan politics matapos na ihayag ni dating Pangulong Estrada na sinubukan siyang suhulan ng IMPSA officials ng $14 milyon para sa pag-aapruba ng IMPSA contract. Iginiit ng dalawang mambabatas na ang imbestigasyon ay magsisimula sa zero hindi lamang para kay Estrada kundi sa mga key officials mula sa National Power Corporation, Depts of Energy, Justice, Finance at Office of the President na responsable sa pagkaka-apruba ng kontrata sa Estrada administration. Kaugnay nito, magsisimula ngayon ang dalawang araw na imbestigasyon ng Senado kaugnay sa kontrobersyal na IMPSA deal at inaasahang dadalo bukas si Estrada matapos na padalhan ng subpoena upang sagutin ang isyu ukol sa CBK hydroelectric plant. (Ulat ni Rudy Andal)</body>
<link>http://www.philstar.com/Article.aspx?articleId=191377&amp;publicationSubCategoryId=92</link>
</article>
<article>
<title>Lacson nagpaliwanag sa US court order</title>
<author>Rudy Andal</author>
<date>
<month>January</month>
<day>13</day>
<year>2003</year>
</date>
<body>Iginiit kahapon ni Senador Panfilo Lacson na hindi siya ang dapat na papanagutin ng US Court sa California para magbayad ng $3 milyon bilang damages sa reklamo ni Blanquitah Pelaez dahil sa pagbasura nito sa kontrata ng P15.7 milyong handcuff deal noong 1996. Ayon kay Lacson, nagsilbing hepe ng Philippine National Police noong Nobyembre 1999-Enero 2001, na aalamin niya ang katotohanan hinggil sa ipinalabas na kautusan ni Judge Julie Conger ng Superior Court of California dahil sa hinalang posibleng kagagawan ito ng kanyang mga kalaban sa pulitika bunga ng &amp;quot;marumi&amp;quot; umanong laro ng mga ito. Niliwanag ng Senador na ibinasura niya ang kontrata ng 41,297 piraso ng posas ni Pelaez matapos na matuklasan ang maanomalyang transaksyon hinggil sa hindi pagbabayad ng milyong &amp;quot;tax and duties&amp;quot; sa pag-aangkat nito. Minana lamang umano niya ang nasabing problema mula sa pinalitan na PNP chief kaya hindi lamang siya ang dapat na madiin sa kaso. Nabatid na kinumpiska ng Bureau of Customs ang nasabing delivery ng posas matapos na mabigong mabayaran ng B.H. Pelaez Enterprises ang taxes and duties na umaabot sa $3 milyon. Nagpalabas naman ng desisyon ang Superior Court pabor kay Pelaez dahil sa umanoy pagkabigo ni Lacson na magsumite ng kanyang panig hinggil sa nasabing kaso. (Ulat ni Rudy Andal)</body>
<link>http://www.philstar.com/Article.aspx?articleId=191388&amp;publicationSubCategoryId=92</link>
</article>
<article>
<title>Malaca&amp;ntilde;ang napikon sa US</title>
<author>Ely Saludar</author>
<date>
<month>January</month>
<day>13</day>
<year>2003</year>
</date>
<body>Masama ang loob ng Malaca&amp;ntilde;ang sa ipinalabas na travel advisory ng pamahalaang Estados Unidos na nagbabawal sa mga Amerikanong magtungo sa Pilipinas kaugnay sa banta ng mga terorista. Ayon kay Presidential Spokesman Ignacio Bunye na masyadong reckless o walang sapat na basehan ang hakbang na ito ng Estados Unidos at pinalilitaw na walang ginagawang hakbang ang pamahalaan laban sa terorismo. Sinabi ni Bunye na hindi maganda ang ginawa ng US na itinuturing na isang malapit na kaibigan ng Pilipinas. Inatasan na ng Malaca&amp;ntilde;ang ang Department of Foreign Affairs na agad na kumilos laban sa travel advisory ng US dahil sa negatibong epekto nito sa imahe ng bansa. Samantala, kinumpirma ni National Security Adviser Roilo Golez na walang espesipikong banta ang mga terorista sa bansa kaya hindi akma ang travel advisory ng US. (Ulat ni Ely Saludar)</body>
<link>http://www.philstar.com/Article.aspx?articleId=191391&amp;publicationSubCategoryId=92</link>
</article>
<article>
<title>Ople mamumuno sa delagasyon ng RP sa Iran</title>
<author>Ellen Fernando</author>
<date>
<month>January</month>
<day>13</day>
<year>2003</year>
</date>
<body>Pamumunuan ni Foreign Affairs Secretary Blas Ople ang delegasyon ng Pilipinas sa Third Phils.-Iran Joint Commission Meeting na gaganapin sa Tehran simula ngayong araw hanggang Enero 17. Sa Tehran, makikipagkita si Ople kay Iranian President Mohammad Khatami, dating Pangulo Ayatollah Akbar Hashemi Rafsanjani, chairman ng State of Expediency Council, Foreign Minister Kamal Kharazzi at Speaker of the Iranian Majlis (National Assembly) Mehdi Karroubi. Makikipagpulong din si Ople kay Commerce Minister Mohammad Shariatmadari at Oil Minister Namdar Zarganeh. Isa sa mahalagang gagawin sa meeting ay ang paggawa ng Plan of Action upang isulong ang implementasyon ng umiiral na Phils.-Iran Memoranda of Understanding. (Ulat ni Ellen Fernando)</body>
<link>http://www.philstar.com/Article.aspx?articleId=191400&amp;publicationSubCategoryId=92</link>
</article>
<article>
<title>200 Pinoy sa Kuwait pinauwi</title>
<author>Ellen Fernando</author>
<date>
<month>January</month>
<day>13</day>
<year>2003</year>
</date>
<body>May 200 Overseas Filipino Workers (OFWs) sa Kuwait ang nakatakdang bumalik sa Pilipinas bilang bahagi ng contigency plan ng Middle East Preparedness Team na pinamumunuan ni Special envoy ret. Gen. Roy Cimatu dahil sa napipintong giyera sa pagitan ng Iraq at Estados Unidos. Ayon sa Department of Labor and Employment, ang agarang repatriation sa 200 OFWs ay base sa naging rekomendasyon ni Cimatu sa DOLE. Sinabi Labor Usec. Manuel Imson na pababalikin ang mga manggagawa upang hindi na makadagdag pa ang mga ito sa mga Pilipino na inaasahang magdadagsaan sa mga inihandang relocation sites sa Kuwait. (Ulat ni Ellen Fernando)</body>
<link>http://www.philstar.com/Article.aspx?articleId=191402&amp;publicationSubCategoryId=92</link>
</article>
<article>
<title>FPJ tiyak na ang pagtakbo sa 2004</title>
<author>Veronica Samio,Malou Escudero at Rudy Andal</author>
<date>
<month>January</month>
<day>14</day>
<year>2003</year>
</date>
<body>Tuloy na ang pagtakbo ni action king Fernando Poe Jr. sa darating na 2004 presidential elections. Kinumpirma ng source na malapit kay FPJ na ang pagsang-ayon ng maybahay nitong si Susan Roces ang naging hudyat sa napakabigat na desisyong ito na ginawa ng hari ng pelikulang Pilipino. Naniniwala ang source na ngayon pa lamang ay kinakabahan na ang administrasyong Arroyo sa gagawing pormal na paghahayag ni FPJ ng kanyang desisyong kumandidato. Pinagdududahan din ng source na kaya umurong si Arroyo sa kanyang presidential bid ay dahil batid nitong 60-70 porsiyento nang sigurado sa pagtakbo si FPJ. Samantala, tulad ni Pangulong Arroyo ay umatras na rin sa darating na 2004 presidential race ang lider ng Laban ng Demokratikong Pilipino (LDP) na si opposition Senator Edgardo Angara. Sinabi ni Sen. Angara sa isang media briefing na hindi na siya sasali sa darating na presidential elections kaya hindi na siya dapat intrigahin pa. Maglalagay na lamang anya ng common candidate ang oposisyon para itapat sa pagiging pambato ng administrasyon, pero hindi nito binanggit kung sino ang ilalaban ng kanilang partido. Tatlo ang pinagpipilian ng oposisyon na iendorso sa pagka-pangulo at nangunguna dito si FPJ, pangalawa si Sen. Panfilo Lacson at ikatlo si Sen. Angara. Subalit dahil sa deklarasyon ni Angara, malamang na pumili na lamang ang oposisyon sa pagitan nina Sen. Lacson at FPJ. Ipinaliwanag pa ni Angara na hindi din siya pabor na hindi matuloy ang eleksiyon sa 2004 at palawigin ang termino ng mga nasa poder kahit na pabor siya sa pagkakaroon ng charter change. Aniya, ang pag-amyenda sa ating Konstitusyon maging ito ay sa pamamagitan ng Constitutional Assembly ay dapat isagawa pagkatapos ng 2004 elections at hindi para ipagpaliban ang halalan upang maging daan para sa extension of office ng mga nasa tungkulin. (Ulat nina Veronica Samio,Malou Escudero at Rudy Andal)</body>
<link>http://www.philstar.com/Article.aspx?articleId=191488&amp;publicationSubCategoryId=92</link>
</article>
<article>
<title>Chacha tatapusin ng House sa 30 araw</title>
<author>Malou Escudero/Rudy Andal</author>
<date>
<month>January</month>
<day>14</day>
<year>2003</year>
</date>
<body>Ipinangako kahapon ni House Speaker Jose de Venecia na matatapos sa loob ng 30 araw ang debate ng Kongreso hinggil sa panukalang pag-amyenda sa Konstitusyon. Naniniwala si de Venecia na mas marami sa mga mambabatas ang pabor na baguhin ang Saligang Batas dahil mas makabubuti aniya ito sa bayan. Pero nilinaw ni de Venecia na kahit na matuloy pa ang Charter change ay matutuloy rin ang election sa 2004. Wala aniyang basehan ang sinasabi ng ilang sektor ng lipunan na kaya isinusulong ang Chacha ay upang hindi matuloy ang susunod na national elections. Sinabi naman ni Biliran Rep. Gerry Espina na posibleng isagawa at matapos ang pag-amyenda sa Konstitusyon sa loob ng susunod na 10 buwan o bago sumapit ang 2004 polls. Tiniyak ni Espina na isusulong nila ang Chacha upang mapagbuti ang 1987 Constitution. Kapag hindi naisagawa ang Chacha ngayon ay maaaring muli itong matalakay sa 2013 o pagkaraan ng 10 taon. Samantala, hinarang naman ng Senado ang anumang balakin na amyendahan ang 1987 Constitution bago ang 2004 elections sa pamamagitan ng isang resolusyon ng majority group. Wika ni Senate President Franklin Drilon, isang joint resolution ang ihahain ng majority group sa Senado upang harangin ang anumang plano ukol sa Charter change bago ang 2004 polls. Ayon kay Sen. Drilon, napagkaisahan ng administration senators sa isagawa nitong caucus na hadlangan ang anumang plano na magkaroon ng Chacha bago ang presidential elections. (Ulat nina Malou Escudero/Rudy Andal)</body>
<link>http://www.philstar.com/Article.aspx?articleId=191501&amp;publicationSubCategoryId=92</link>
</article>
<article>
<title>Pimentel sa US: Kung kakampi sa terorismo bakit may travel advisory</title>
<author>Rudy Andal/Danilo Garcia</author>
<date>
<month>January</month>
<day>14</day>
<year>2003</year>
</date>
<body>Hiniling kahapon ni opposition Senator Aquilino Pimentel Jr. na patunayan ng Estados Unidos na kakampi ito ng Pilipinas sa pamamagitan ng pagbawi nito sa ipinalabas na travel advisory. Sinabi ni Sen. Pimentel na hindi makatwiran ang ginawang pagpapalabas ng travel advisory ng Washington sa kanilang mga mamamayan na iwasan ang pagpunta sa Pilipinas dahil hindi ito ligtas na lugar sa Asya. Ayon kay Pimentel, itinuturing ng pamahalaan na kaalyado tayo ng US laban sa global war against terrorism subalit sa halip na tayo ay tulungan ng Washington upang makabangon mula sa sunud-sunod na dagok sa ating ekonomiya ay unti-unti naman tayong inilulublob sa pamamagitan ng &amp;quot;pagpatay&amp;quot; sa industriya ng turismo dahil sa ipinalabas nitong panibagong travel advisory na magtatagal hanggang Hulyo 2003 Sinabi ni PNP chief Director Gen. Hermogenes Ebdane na ilang lugar lamang sa bansa ang peligroso sa mga turista ngunit maituturing na ligtas ang karamihang tourist destination natin dahil sa seguridad na binibigay ng mga awtoridad. Kung tutuusin umano ay higit pang mapanganib ang Amerika kaysa sa Pilipinas. Sa kabila nito, global umano ang nature ng terorismo at lahat ng bansa ay nakakaranas ng naturang problema sa mga terorista kaya nakapagtataka umano kung bakit nai-single-out ang bansa. (Ulat ni Rudy Andal/Danilo Garcia)</body>
<link>http://www.philstar.com/Article.aspx?articleId=191506&amp;publicationSubCategoryId=92</link>
</article>
<article>
<title>Pagtestigo ni Erap ngayon</title>
<author>Danilo Garcia</author>
<date>
<month>January</month>
<day>14</day>
<year>2003</year>
</date>
<body>Tuluy-tuloy na ang naudlot na pagbibigay ng testimonya ni dating Pangulong Estrada sa kontrobersiyal na IMPSA deal sa Senado ngayong araw matapos na matanggap na ng PNP ang hinahanap na &amp;quot;produce body order&amp;quot; buhat sa Sandiganbayan. Tiniyak ni PNP chief, Director Gen. Hermogenes Ebdane na nakahanda na ang seguridad na ibibigay nila sa dating pangulo para sa ligtas na biyahe nito patungong Senado matapos matanggap kahapon ang naturang order na ipinalabas ng Sandiganbayan. Matagal na umanong nakahanda ang kanilang contingency plan kung saan tinatayang 500 hanggang 1,000 kagawad ng pulisya ang itatalaga upang bantayan ang seguridad ni Estrada. Inaasahan namang muling gagastos ang PNP ng higit sa P300,000 sa pagbibigay lamang ng seguridad. Matatandaan na gumastos rin ng naturang halaga ang pulisya nang lumabas sa Veterans hospital ang dating pangulo nang maligo ito sa healing center sa Mother Ignacia sa Caloocan City noong nakaraang Disyembre. Magugunitang hindi nakadalo si Estrada sa unang pagdinig ng Senado sa nabanggit na isyu nitong nakaraang buwan ng Disyembre matapos na magkaroon ng miscommunications sa pagitan ng Senado, PNP at Sandiganbayan. Ang Sandiganbayan bilang custodian ng dating pangulo lamang ang may karapatang mag-atas sa PNP na ilabas ng Veterans hospital si Estrada at dalhin sa Senado o sa ibang lugar na dapat dalhan nito. (Ulat ni Danilo Garcia)</body>
<link>http://www.philstar.com/Article.aspx?articleId=191515&amp;publicationSubCategoryId=92</link>
</article>
<article>
<title>PNPA chief sinibak sa hazing</title>
<author>Lordeth Bonilla</author>
<date>
<month>January</month>
<day>14</day>
<year>2003</year>
</date>
<body>Sinibak kahapon ni Interior and Local Government Secretary at National Police Commission (Napolcom) chairman Jose Lina Jr. si Senior Supt. Nicasio Radovan Jr. bilang director ng Philippine National Police Academy (PNPA) at tatlo pang opisyal matapos silang mabigong mapatigil ang hazing sa naturang police academy na ikinasawi ng isang kadete kamakailan. Bukod kay Radovan, sinipa rin sina P/Sr. Insp. Rizalito Gapas bilang tactical officer ng Alpha Company; 3rd class cadet Jeromy Polquiso at Darwin Balogang dahil sa kasong misconduct na naging dahilan ng pagkasawi ng biktimang si 4th class cadet Jeofrey Andawi. Ipinalit kay Radovan si P/Chief Supt. Reynaldo Varilla bilang bagong director ng PNPA academy at sina Supt. Roman Felix at Supt. George Rabina bilang camp comanders. Sinabi ng kalihim na marami pang opisyal sa PNP ang gugulong ang ulo kapag hindi nila napatigil ang naturang &amp;quot;barbaric&amp;quot; na gawain. Inatasan pa rin ni Lina ang Criminal Investigation and Detection Group na madaliin ang imbestigasyon sa naturang kaso at huwag itong mauwi sa mga &amp;quot;unsolved cases.&amp;quot; (Ulat ni Lordeth Bonilla)</body>
<link>http://www.philstar.com/Article.aspx?articleId=191517&amp;publicationSubCategoryId=92</link>
</article>
<article>
<title>Pagdanganan bagong DAR secretary</title>
<author>Lilia Tolentino</author>
<date>
<month>January</month>
<day>14</day>
<year>2003</year>
</date>
<body>Itinalaga ni Pangulong Arroyo si dating Bulacan governor Roberto &amp;quot;Obet&amp;quot; Pagdanganan bilang bagong kalihim ng Department of Agrarian Reform (DAR) kapalit ni Hernani Braganza na hinirang bilang Press Secretary. Ang pagpili ng Pangulo kay Pagdanganan ay naganap dalawang araw bago magsimula ang panunungkulan ni Braganza sa Malaca&amp;ntilde;ang. Si Pagdanganan ang Presidential Adviser on Cooperatives bago napiling pinuno ng DAR na ang pangunahing tungkulin ay itaguyod ang kapakanan ng mga magsasaka sa pamamagitan ng ipinatutupad na repormang agraryo. Miyembro ito ng Lakas-NUCD-UMDP at una niyang ipinakita ang kakayahang mamuno nang mahalal siyang gobernador ng Bulacan. Dalawang ulit siyang natalo sa kandidatura bilang senador sa halalan noong 1992 at 2001. (Ulat ni Lilia Tolentino)</body>
<link>http://www.philstar.com/Article.aspx?articleId=191522&amp;publicationSubCategoryId=92</link>
</article>
<article>
<title>Erap umaming tatakbo kung tatakbo si FVR</title>
<author>Rudy Andal</author>
<date>
<month>January</month>
<day>15</day>
<year>2003</year>
</date>
<body>Tahasang sinabi kahapon ni dating Pangulong Joseph Estrada na hindi siya magdadalawang-isip na tumakbong muli sa pagka-pangulo ng bansa sa darating na 2004 elections, itoy kapag kumandidato rin si dating pangulong Fidel Ramos. Sa isinagawang news briefing matapos siyang dumalo sa Senate inquiry tungkol sa IMPSA deal, inamin nito na wala na siyang interes na tumakbo kahit na puwede siyang lumahok sa darating na halalan. &amp;quot;Pwera na lang kung tatakbo si Ramos ay tatakbo din ako kapag pinayagan kami sa ilalim ng ating Konstitusyon,&amp;quot; sabi ni Estrada. Nagpatutsada rin si Estrada na kaya nagdesisyon si Pangulong Arroyo na hindi na tumakbo sa 2004 elections ay dahil alam nitong kakain lang ito ng alikabok at hindi na ito mananalo. Alam umano ni GMA na wala itong panalo sa magiging manok ng oposisyon sa 2004 elections kaya nagpasya na huwag nang lumahok sa presidential race. Iginiit ni Erap na kabilang sa pinagpipilian ng oposisyon na maging pambato nito sa nalalapit na presidential elections ay sina Sen. Panfilo Lacson, action king Fernando Poe Jr. at businessman Eduardo &amp;quot;Danding&amp;quot; Cojuangco Jr. Hindi na binanggit ni Estrada si Sen. Aquilino Pimentel ng PDP-Laban. Kamakalawa ay isang source ang nagsabi na desidido na si FPJ na pumalaot sa pulitika at aambisyuning masungkit ang pinakamataas na posisyon sa bansa. Ito ay matapos kausapin ng masinsinan ni FPJ ang butihin nitong maybahay na si Susan Roces na sumang-ayon naman. (Ulat ni Rudy Andal)</body>
<link>http://www.philstar.com/Article.aspx?articleId=191621&amp;publicationSubCategoryId=92</link>
</article>
<article>
<title>FVR idiniin ni Erap sa IMPSA</title>
<author>Rudy Andal/Lilia Tolentino</author>
<date>
<month>January</month>
<day>15</day>
<year>2003</year>
</date>
<body>Inamin kahapon ni dating Pangulong Estrada na inalok nga siya ni Manila Rep. Mark Jimenez ng $14 milyon pero tinanggihan niya ito, habang si dating Pangulong Ramos naman ay &amp;quot;ginigipit&amp;quot; siya para madaliin ang pag-apruba sa IMPSA (Industrias Metalurgicas Pescarmona Sociedad Anonima) deal. Sa isinagawang imbestigasyon ng Senado kaugnay sa kontrobersiyal na IMPSA contract, sinabi ng dating pangulo na ginawa umano ni FVR ang &amp;quot;pakiusap&amp;quot; kay Estrada habang nakasakay sila sa helicopter kasama sina dating Energy secretary Mario Tiaoqui at Napocor president Federico Puno papunta sa San Roque multi-purpose project sa Pangasinan noong mid-1998. Ibinunyag din ni Erap sa Senado na halos hindi pa siya nag-iinit sa pag-upo sa Malaca&amp;ntilde;ang ay kinausap na siya ni Ramos para i-fast track ang IMPSA contract dahil naging commitment umano niya ito kay Argentinian President Carlos Menen. Bukod kay FVR at Jimenez, naunang nagtungo sa kanyang tahanan noong manalo siyang presidente noong 1998 si RP Ambassador to Argentina na si Amb. Carlos Villa Abrille para &amp;quot;lakarin&amp;quot; ang mabilis na pag-apruba sa IMPSA contract subalit tinanggihan niya at iginiit na nasa Finance department na ang pag-analisa sa kontrata Iginiit pa ni Estrada sa Senado na tumayo lamang siya bilang witness sa initial na lagdaan sa kontrata sa IMPSA pero hindi ito pinal at matapos analisahin ng kanyang mga economic managers ay siniguro na walang magiging direct o sovereign guarantee na ipagkakaloob sa IMPSA para sa proyekto nito sa CBK power project. Iginiit ni Estrada na inalok siya ni Rep. Jimenez ng $14 milyon noong July 1999 nang alamin nito ang kalagayan ng kontrata ng IMPSA para sa CBK project pero hindi naman personal na inalok sa kanya ang nasabing halaga kundi para umano ito sa mga proyekto ng tanggapan ng pangulo na tinanggihan naman niya. Wika pa ni Estrada sa Senate committee on good government corporations and public enterprises na pinamumunuan ni Sen. John Osme&amp;ntilde;a, tinanggihan niya ang alok ni Jimenez dahil hindi na umano kailangan ito pero dapat ay walang &amp;quot;sovereign guarantee&amp;quot; ang kontrata ng IMPSA. Sinabi pa ni Estrada sa komite na hindi naging kaganapan ang IMPSA deal sa ilalim ng kanyang 2 taon at 6 buwan sa Malaca&amp;ntilde;ang kundi naaprubahan ito ilang araw lamang ang nakakaraan ng maupo ang Arroyo administration sa pamamagitan ni resigned Justice secretary Hernando Perez ng palitan ang nilalaman ng DOJ opinion kung saan ay ginawang &amp;quot;direct guarantee&amp;quot; ang dating &amp;quot;indirect guarantee&amp;quot; sa kontrata. Circus lang Itinuturing naman ng Malaca&amp;ntilde;ang na isa lang palabas ang ginawang testimonya ni dating Pangulong Estrada sa Senado. Ayon kay Presidential Spokesman Ignacio Bunye, hindi nabahala si Pangulong Arroyo sa nangyayari sa Senado at habang tumetestigo doon si Erap ay pinupulong naman ng Pangulo ang mga opisyal sa ipinatawag na Legislative-Executive Development Advisory Council (LEDAC) meeting na dinaluhan ng walong senador at pitong kongresista kasama ang mga miyembro ng Gabinete. Pinuna rin ni Bunye kung bakit hindi ipinaaresto ni Estrada si Manila Rep. Mark Jimenez ng alukin ito ng $14 milyon dahil sa tangkang panunuhol. Mapapel naman ang tawag ng Malaca&amp;ntilde;ang kay Lacson sa sinabi nitong napunta sa Palasyo ang $4 milyong suhol. (Ulat nina Rudy Andal/Lilia Tolentino)</body>
<link>http://www.philstar.com/Article.aspx?articleId=191625&amp;publicationSubCategoryId=92</link>
</article>
<article>
<title>Malaca&amp;ntilde;ang kumubra ng $4M sa IMPSA deal  Lacson</title>
<author>Rudy Andal</author>
<date>
<month>January</month>
<day>15</day>
<year>2003</year>
</date>
<body>Ibinunyag kahapon ni Senador Panfilo Lacson ang Malaca&amp;ntilde;ang ng pambubulsa ng $4-milyon na bahagi ng halagang inilabas ni Manila 6th District Cong. Mark Jimenez para maaprubahan ang kontrata ng kumpanyang IMPSA para sa Caliraya-Botocan-Kalayaan (CBK) hydroelectric project. Ibinunyag ito ng mambabatas habang isinasagawa ng Senate committee on government corporations ang hearing nito ukol sa kontrata ng IMPSA kung saan dumalo si dating Pangulong Estrada bilang isa sa mga witnesses. Ayon kay Lacson, si Jimenez mismo ang nagsabing mula sa kabuuang halagang $14-milyon, $2 milyon ang kinubra ni dating Justice secretary Hernando Perez, $4 milyon sa Malaca&amp;ntilde;ang at ang $1 milyon ay &amp;quot;for the boys.&amp;quot; Sinabi ng mambabatas na hindi niya alam ang ibig tukuyin ni Jimenez sa &amp;quot;for the boys&amp;quot; at hindi rin niya alam kung kanino napunta ang nalalabing $7 milyon. Ito ang unang pagkakataon na lumabas ang iba pang detalye ukol sa $14-milyong suhol na ipinalabas ng IMPSA. Idinagdag pa ni Lacson na binigyan siya ni Jimenez ng kopya ng mga dokumentong nagpapakita ng iba pang detalye ukol sa partehan ng suhol, na nagsilbing &amp;quot;paper trail&amp;quot; ng mambabatas upang masundan ang pag-ikot ng nasabing halaga. Sinabi nitong ang $2-milyon mula sa kabuuang $14 milyon ay idineposito sa Coutts Bank sa Hong Kong mula sa account no.400922932 patungong account no. HO 13706 sa ilalim ng pangalan ng isang Ernest de Leon Escaler. Isinarado ang account noong Hulyo 26, 2001. Sa naganap na hearing sa Senado, ibinunyag ni Estrada na tinangka ni Perez na hingin ang kanyang tulong upang kumbinsihin si Lacson na huwag ng ituloy ang kanyang expose ukol sa $2 milyong suhol na ibinigay umano sa kanya ni Jimenez. Ipinagtataka ni Lacson kung bakit tila walang intensiyon ang Malaca&amp;ntilde;ang na imbestigahan ang nasabing usapin samantalang ilang buwan ng inabisuhan ni Ombudsman Simeon Marcelo si Pangulong Arroyo tungkol dito. &amp;quot;Kung magsasagawa lamang sana ng imbestigasyon ang Malaca&amp;ntilde;ang, marami pa silang makukuhang detalye ukol dito,&amp;quot; giit pa ni Lacson. Ang IMPSA contract ay inaprubahan apat na araw matapos ang EDSA Dos. (Ulat ni Rudy Andal)</body>
<link>http://www.philstar.com/Article.aspx?articleId=191635&amp;publicationSubCategoryId=92</link>
</article>
<article>
<title>NPA dahilan ng paghihirap ng taong-bayan</title>
<author>Butch Quejada</author>
<date>
<month>January</month>
<day>15</day>
<year>2003</year>
</date>
<body>Ang problema ng insurgency sa bansa ay siyang nagiging dahilan upang hindi umusad ang paglago ng social, political, security at economic growth ng ating bansa. Ang Communist Party of the Philippines (CPP), National Democratic Front (NDF) at ang New Peoples Army (NPA) ay nagawang makapagpalakas ng puwersa, armas, mga kaalyado, teritoryo at palawigin ang insurgent activities sa mga malalayong lugar at karatig lungsod sa nakaraang taon. Nakapag-recruit din ng maraming tao ang communist movement upang maisakatuparan ang kanilang layunin. Ang CPP-NDF-NPA ay determinadong magtayo ng isang sistemang Marxist sa Pilipinas. Upang maisakatuparan ang kanilang layunin, kinukuha nila ang simpatya ng tao, sirain ang economic at political base ng bansa, at wasakin ang sentro ng lungsod upang lumiit ang tsansa ng bansa sa pakikipaglaban sa kanilang hangaring ma-corner ang mga barrio at barangay sa mga lalawigan, nagsagawa ang CPP-NDF-NPA ng guerilla operation sa pamamagitan ng pangungulimbat ng armas upang maipakita ang kanilang puwersa. Naglatag din sila ng mass base sa buong bansa upang malayang makapag-recruit ng miyembro sa pamamagitan ng pananakot upang makakuha ng suporta. Ang pagtatanggal ng Martial Law noong 1981 at naging daan upang lalong palakasin ng komunistang kilusan ang kanilang gawain. Noong huling bahagi ng 80s, naging malala ang problema sa mga komunista sa Pilipinas maraming naganap na engkuwentro sa pagitan ng militar at pulis at ng mga rebelde na nagresulta sa pagkamatay ng maraming inosenteng sibilyan at pagkakasira sa hindi mabilang na halaga ng mga ari-arian. Sangkot ang CPP-NDF-NPA sa liquidation, extortion upang makakalap ng pondo, pananabotahe, ambushes, raids at ilan pang illegal na gawain sa buong bansa. (Ulat ni Butch Quejada)</body>
<link>http://www.philstar.com/Article.aspx?articleId=191639&amp;publicationSubCategoryId=92</link>
</article>
<article>
<title>Erap cabinet ang sisihin sa IMPSA!  Drilon</title>
<author>Rudy Andal</author>
<date>
<month>January</month>
<day>16</day>
<year>2003</year>
</date>
<body>Iginiit kahapon nina Senate President Franklin Drilon at Sen. Joker Arroyo na hindi ang lagda ni dating Justice Secretary Hernando Perez ang naging daan para magkaroon ng kaganapan ang IMPSA deal. Sinabi ni Sen. Drilon na ang pagkakaloob ng full power ni dating Pangulong Estrada sa kanyang mga Cabinet members para pumirma sa IMPSA contract ang nagbigay daan para maganap ang kontrata. Sinabi din ni Sen. Arroyo na ang naging lagda ni Perez para sa DOJ opinion tungkol sa IMPSA contract ay hindi nakaapekto sa ibinigay na full power o government guarantee na inisyu ni dating Pangulong Estrada sa kanyang mga Cabinet secretaries na may kinalaman sa IMPSA deal. Wika pa ni Arroyo, walang nagsasabi na ang IMPSA deal ay disadvantageous sa panig ng gobyerno kundi ang lumilitaw lamang ay ang inamin ni Erap na tinangka siyang suhulan ng $14 milyon ni Manila Rep. Mark Jimenez noong July 1999 para aprubahan ang kontrata ng Argentinian-based power firm para sa rehabilitasyon ng Caliraya-Botocan-Kalayaan (CBK) hydroelectric plant sa Laguna. Idinagdag naman ni Drilon na hindi ang isang Cabinet secretary na lumagda sa DOJ legal opinion ang makapagpapabago sa kontrata ng IMPSA kundi ang inisyung full power ni Erap ang magiging basehan para maaprubahan ito. Wika pa ng Senate president, wala namang sinabing bago si Erap sa ginawa nitong pagharap sa Senate committee on government corporations and public enterprise ukol sa IMPSA contract. Tinukoy din ni Arroyo na habang nasa kasagsagan ang impeachment trial sa Senado laban kay Erap noong December 18, 2000 kung saan ay tumestigo si Clarissa Ocampo ay naging abala pa rin ang Erap Cabinet sa IMPSA contract. (Ulat ni Rudy Andal)</body>
<link>http://www.philstar.com/Article.aspx?articleId=191724&amp;publicationSubCategoryId=92</link>
</article>
<article>
<title>Datumanong ayaw sa opisina ni Perez</title>
<author>Gemma Amargo</author>
<date>
<month>January</month>
<day>16</day>
<year>2003</year>
</date>
<body>Sa kauna-unahang pagkakataon, mag-oopisina ang isang Justice secretary sa executive lounge malapit sa parking area ng gusali ng DOJ. Nabatid sa isang impormante na ayaw mag-opisina ni incoming Justice Secretary Simeon Datumanong sa ikalawang palapag ng gusali ng DOJ dahil wala umano itong tiwala sa mga empleyado ni Perez. Dahil dito, nagpahayag ng pangamba ang mga empleyado ng DOJ na posibleng malagay sa panganib ang mga kasong nakasampa dito. Hindi umano ligtas ang mga dokumento sa magiging opisina ni Datumanong dahil posibleng masilip ang mga papeles dito sa oras na i-review ng kalihim ang mga kasong nakasampa dito at madaling mapasok at manakaw kapag binasag ang mga salamin sa loob ng executive lounge. Ngayong araw pormal na manunungkulan si Datumanong matapos ang isang turn-over ceremony. Sinabihan na umano nito ang kanyang mga tauhan na siya ay mag-oopisina sa executive lounge at hindi sa dating opisina ni Perez. Napag-alaman nakiusap umano si Perez kay Datumanong na huwag sisibakin ang mga dati nitong tauhan. (Ulat ni Gemma Amargo)</body>
<link>http://www.philstar.com/Article.aspx?articleId=191738&amp;publicationSubCategoryId=92</link>
</article>
<article>
<title>John O gagastusan ang biyahe sa US makausap lang si MJ</title>
<author>Rudy Andal</author>
<date>
<month>January</month>
<day>16</day>
<year>2003</year>
</date>
<body>Nakahanda si Senator John Osme&amp;ntilde;a na gamitin ang kanyang personal na pera sa pagpunta nito sa Miami, Florida para makausap si Manila Rep. Mark Jimenez kung hindi sila papayagan ni Senate President Franklin Drilon na gamitin ang pananalapi ng Senado. Ayon kay Sen. Osme&amp;ntilde;a, chairman ng Senate committee on government corporations and public enterprises, mahalaga ang magiging testimonya ni Rep. Jimenez kaugnay sa isinasagawang imbestigasyon sa IMPSA contract. Kung hindi umano payag si Sen. Drilon na gamitin ang pondo ng Senado sa pagbiyahe patungo sa Florida upang makausap ng komite si Jimenez ay nakahanda siyang gumastos ng sarili niyang pera. Importante anya ang anumang ibibigay na statement ng kongresista sa komite tungkol sa nalalaman nito sa umanoy $14 milyong suhol para aprubahan ang IMPSA deal. Naunang inihayag ni Drilon na hindi na dapat magtungo ang komite sa US para sa pagpapatuloy ng imbestigasyon nito tungkol sa IMPSA upang makausap si Jimenez dahil hindi na naman ito tungkulin ng mga senador. (Ulat ni Rudy Andal)</body>
<link>http://www.philstar.com/Article.aspx?articleId=191741&amp;publicationSubCategoryId=92</link>
</article>
<article>
<title>Chacha ikinasa na sa Kamara</title>
<author>Malou Escudero/Rudy Andal</author>
<date>
<month>January</month>
<day>16</day>
<year>2003</year>
</date>
<body>Tuluyan nang umusad kahapon sa Mababang Kapulungan ng Kongreso ang kontrobersiyal na Charter change matapos magpahayag nang pagsuporta dito ang nasa 126 mambabatas kontra sa 2 sa isinagawang all-party caucus. Ang tanging umangal sa pag-amyenda ng Konstitusyon sa isinagawang straw voting ay sina Bayan Muna Reps. Crispin Beltran at Satur Ocampo. Sa mga kongresistang dumalo sa caucus, 121 ang pumayag na isagawa ang Chacha sa pamamagitan ng Constituent assembly, samantalang 7 naman ang nais na gawin ito sa pamamagitan ng pagbuo sa Constitutional convention. Ipinagmalaki ni Speaker Jose de Venecia sa isinagawang briefing na hindi na sila mahihirapang kumbinsihin ang mga senador na suportahan ang Charter change dahil mayroon silang kakampi sa mga minority at majority senators. Pabor anya si Sen. Edgardo Angara ng minority at Sen. Robert Barbers ng majority na suportahan ang isinusulong ng Kamara na pag-amyenda sa Saligang Batas. Ipinanukala naman ni Negros Oriental Rep. Hermino Teves na upang makuha ang tunay na pulso ng taumbayan at matapos na ang kontrobersiyal na Chacha, ay idaan ito sa referendum kasabay ng presidential elections sa 2004. Naniniwala si Rep. Teves na rerespetuhin ng taumbayan ang anumang hakbang na baguhin o hindi ang Konstitusyon kung malinaw na nakuha ang boses ng masa ukol sa naturang usapin. Kung idadaan umano sa referendum ang pagsasagawa ng Chacha ay matatapos na ang kontrobersiya dahil mismong ang mga mamamayan ang magsasabi kung gusto nilang baguhin ang Konstitusyon o hindi. Samantala, siniguro kahapon ni Senate President Franklin Drilon na hindi makakalusot ang isinusulong na Chacha ni de Venecia dahil idineklara na itong &amp;quot;patay&amp;quot; sa Senado. Ayon kay Drilon, lahat ng 13-miyembro ng administration bloc ay nagkakaisa na haharangin ang anumang balakin na amyendahan ang 1987 Constitution bago ang 2004 elections. (Ulat ni Malou Escudero/Rudy Andal)</body>
<link>http://www.philstar.com/Article.aspx?articleId=191751&amp;publicationSubCategoryId=92</link>
</article>
<article>
<title>Solon inangalan ang tinuran ng obispo</title>
<author>Malou Escudero</author>
<date>
<month>January</month>
<day>16</day>
<year>2003</year>
</date>
<body>Umangal kahapon ang isang mambabatas kay Archbishop Oscar Cruz matapos tawagin ng huli na mga &amp;quot;gutom na lobo na nagpapanggap na tupa&amp;quot; ang mga nagsusulong ng Chacha. Sa sulat na ipinadala ni Deputy Speaker Raul Gonzalez kay Cruz, itinanong ng kongresista ang obispo kung dapat ding ikonsiderang mga pedophile ang lahat ng pari dahil ang ilan sa kanila ay gumagawa ng immoral activities. Hindi nagustuhan ni Gonzalez ang ginawang pagtawag ni Cruz sa lahat ng mga pulitiko na corrupt. Hindi anya makatarungan ang kategoryang ibinigay ng obispo sa mga nagsusulong sa Chacha dahil ang ilan naman sa mga ito ay may magandang intensiyon. Idiniin pa ni Gonzalez na bagaman at marami rin sa mga pari ang napabalitang pedophile, hindi niya itinuturing na pedophile at imoral ang lahat ng mga pari. Kaya hindi rin anya dapat ikonsiderang lahat ng nasa public office ay corrupt. Ipinaalala rin ni Gonzalez na ang taong tumatawag sa kanilang kapwa ng &amp;quot;ravenous wolves&amp;quot; ay hindi pinapatnubayan ng good faith at Christian charity. (Ulat ni Malou Escudero)</body>
<link>http://www.philstar.com/Article.aspx?articleId=191754&amp;publicationSubCategoryId=92</link>
</article>
<article>
<title>250-M child labor sa buong mundo</title>
<author>Joy Cantos</author>
<date>
<month>January</month>
<day>16</day>
<year>2003</year>
</date>
<body>Umaabot sa 250 milyong mga bata ang biktima ng puwersahang pagtatrabaho kabilang na ang pagsuong sa mapanganib na uri ng mga hanapbuhay na maaaring ikapahamak ng mga ito. Ito ang inihayag kahapon ni Werner Blenk, director ng International Labor Organization (ILO) at dean ng Southeast Asia Pacific Dean sa ginanap na forum sa San Juan. Ayon kay Blenk, sa halip na magsipag-aral bunga ng kahirapan ay napipilitan ang mga batang manggagawa na nagkaka-edad mula 18-anyos hanggang pito na magsipagbanat ng buto para sa kanilang ikabubuhay. Kabilang sa mapanganib na mga hanapbuhay na sinusuong ng mga bata ay pornograpiya, drug trafficking, paggamit sa mga ito sa armed conflict at iba pang mabibigat na trabaho na hindi akma sa kanilang mga edad. (Ulat ni Joy Cantos)</body>
<link>http://www.philstar.com/Article.aspx?articleId=191760&amp;publicationSubCategoryId=92</link>
</article>
<article>
<title>Suspek sa masaker tiklo</title>
<author>Doris Franche</author>
<date>
<month>January</month>
<day>17</day>
<year>2003</year>
</date>
<body>Naaresto ng mga operatiba ng Central Police District-Criminal Investigation Unit (CPD-CIU) ang isa sa tatlong suspect sa pagnanakaw at pagpatay sa isang US missionary at katulong nito kamakalawa ng madaling araw sa Culiat, Quezon City. Iniharap kahapon ni CPD Director Sr. Supt. Napoleon Castro sa mga mamamahayag ang suspect na si Jesus Austero alyas Ni&amp;ntilde;o,19, tricycle driver at residente sa #101 Area 1-B Luzon Avenue, Brgy. Balara, nasabing lungsod. Ayon kay Castro, sa tulong ng ipinalabas na cartographic sketch, agad na nadakip ang suspect sa tirahan nito dakong alas-8:40 kamakalawa ng gabi at nabawi sa kanya ang mga ninakaw na isang 3310 Nokia cellphone, duguang backpack, Gucci wristwatch, hikaw, kuwintas, bracelet, diamond singsing at P15,000 cash. Inaresto rin ang ina ng isa pang suspect na si Gng. Marlyn Mallo, ng Area 1-A, nasabing lugar makaraang aminin nito na inutusan niyang magtago ang kanyang anak na si Nomer Mallo, 19, obrero ng RAMBAS Builder matapos ang ginawang pagpatay kay Myrnaloie Beebe, 58, American citizen at missionary ng Osborne Missionary at katulong nito na si Jovielyn Parejo, 21, ng 13 Viola St., Dominic Subdivision, Culiat. Nakumpiska mula kay Gng. Mallo ang duguang P2,000 na ibinigay ng kanyang anak bago tumakas. Sa isinagawang follow-up operation, nabigo ang pulisya na mahanap si Mallo sa pinagtataguan nito sa Tigiib, Tuguegarao, Cagayan. Sa interogasyon ng pulisya, itinuro ni Austero na mastermind sa krimen ang kasamang si Ralph Lexter Roxas, pamangkin ng biktimang missionary na ngayon ay target din ng CPD. Lumilitaw sa pagsisiyasat na plinano ng tatlong suspect ang krimen noong Enero 13 sa loob ng isang fastfood chain hanggang sa isakatuparan ang plano noong Martes ng hatinggabi. Wala umanong balak ang mga suspect na patayin si Beebe subalit nang manlaban at magsisigaw ay napilitan siyang saksakin pati ang sumaklolong katulong. Bagamat kinukunsidera ng pulisya na lutas na ang kaso, masusi pa ring nagsasagawa ang ng masusing imbestigasyon upang mabatid ang tunay na &amp;quot;utak&amp;quot; sa masaker.(Ulat ni Doris Franche)</body>
<link>http://www.philstar.com/Article.aspx?articleId=191841&amp;publicationSubCategoryId=92</link>
</article>
<article>
<title>2 Associate justice kinastigo ng SC</title>
<author>Gemma Amargo</author>
<date>
<month>January</month>
<day>17</day>
<year>2003</year>
</date>
<body>Dalawang Associate Justices ng Sandiganbayan na may hawak ng kasong plunder ni dating Pangulong Joseph Estrada at dating San Juan Mayor Jinggoy Estrada ang kinastigo ng Supreme Court(SC). Sa 27-pahinang desisyon na ipinalabas ng SC en banc sa panulat ni Associate Justice Angelina Sandoval-Gutierrez, pinagmumulta ng halagang P13,000 ang nagretirong Sandiganbayan Third Division Chairman na si Associate Justice Anacleto Badoy habang si Plunder Special Division Justice Teresita Leonardo de Castro ay pinagalitan ng Kataas-taasang Hukuman. Nagsimula ang kasong administratibo ni Badoy bunsod ng kontrobersyal na pagpunta nito sa GMA 7 sakay ng isang ambulansya para magpa-interview at ibunyag sa buong bansa na nawawala ang kanyang ginawang resolusyon na nag-aatas na ikulong ang mag-amang Estrada sa Fort Sto. Domingo sa Sta. Rosa, Laguna. Ninakaw umano ng isa sa kanyang mga tauhan ang kanyang ginawang hatol at posibleng ibenta sa ibang tao. Iginiit ng SC na hindi dapat ipagkalat sa buong bansa ang isang desisyon na itinuturing ng Mataas na Hukuman na isang sagradong hatol. Nilinaw din na ang multang P13,000 ni Badoy ay ikakaltas sa kanyang retirement benefits. Si de Castro ay kinastigo dahil sa ginawa nitong pagpapalayas sa abogado ni Estrada na si Atty. Rene Saguisag matapos itong i-contempt ng una at ni Badoy dahil sa ginawa nitong pambabastos sa hukuman. Kapwa nagkamali ang dalawang nabanggit na mahistrado nang parusahan nila si Saguisag dahil lamang sa init ng kanilang ulo. Sinabi ng SC na walang nakikita na anumang paglabag kay Saguisag nang ipilit nitong bigyan siya ng kopya ng pre-trial order at bigyan sila ng pagkakataon na pag-aralan ito dahil sa karapatan ito ng kanyang kliyente. (Ulat ni Gemma Amargo)</body>
<link>http://www.philstar.com/Article.aspx?articleId=191851&amp;publicationSubCategoryId=92</link>
</article>
<article>
<title>'Garapata'sa DPWH pinapasilip kay Fernando</title>
<author>Malou Rongalerios</author>
<date>
<month>January</month>
<day>17</day>
<year>2003</year>
</date>
<body>Pinasisilip ng isang mambabatas kay Public Works and Highways Secretary Bayani Fernando ang ilang opisyal ng kanyang departamento na tinawag nitong &amp;quot;garapata&amp;quot; dahil sa pagiging utak ng sindikato at sangkot sa mga money making scheme. Sinabi ni Iloilo Rep. Augusto Boboy Syjuco na hindi lamang ang mga lansangan ang dapat linisin ni Fernando mula sa mga nagkalat na illegal vendors kundi maging sa loob ng DPWH na nagbebenta ng mga proyekto ng departamento sa mga maimpluwensyang kontraktor. &amp;quot;It is high time the DPWH is purged of blood sucking parasites and breeding on our rapidly hemorrhaging public coffers,&amp;quot; ani Syjuco. Inihalimbawa nito ang talamak na katiwalian sa DPWH Visayas region kung saan isa umanong opisyal doon ang nangungumisyon ng 5 porsyento sa bawat proyekto ng gobyerno. Siya rin umano ang pumipili ng mga papaborang kontraktor upang masiguro na makakakuha siya ng komisyon. (Ulat ni Malou Rongalerios)</body>
<link>http://www.philstar.com/Article.aspx?articleId=191856&amp;publicationSubCategoryId=92</link>
</article>
<article>
<title>Suhol sa IMPSA pinapalabas kay Ping</title>
<author>Malou Rongalerios</author>
<date>
<month>January</month>
<day>17</day>
<year>2003</year>
</date>
<body>Hinamon kahapon ni Surigao del Sur Rep. Prospero Pichay si Senador Panfilo Lacson na ilabas ang natitirang $7 milyon sa ibinunyag nitong $14 milyong suhol na tinanggap umano ng gobyerno para aprubahan ang built-rehabilitate-transfer contract ng IMPSA. Ayon kay Pichay, dapat na magpakita ng dokumento si Lacson para patunayan ang kanyang alegasyon sa sinasabi nitong $14 milyong suhol. &amp;quot;Baka sa kanya napunta yong $7 milyon,&amp;quot; ani Pichay sa isang panayam. Magugunita sa ginanap na pagdinig sa Senado ng Committee on Government Corporations and Public Enterprises, sinabi ni Lacson na ikinuwento sa kanya ni Manila Congressman Mark Jimenez na $2 milyon ang napunta kay dating Justice Secretary Hernando Perez, $4 milyon sa Malacanang, $1 milyon sa &amp;quot;for the boys&amp;quot; at $7 milyon sa hindi binanggit na mga tumanggap. (Ulat ni Malou Rongalerios)</body>
<link>http://www.philstar.com/Article.aspx?articleId=191862&amp;publicationSubCategoryId=92</link>
</article>
<article>
<title>NPA dahilan ng paghihirap ng taong bayan</title>
<author>Butch Quejada</author>
<date>
<month>January</month>
<day>17</day>
<year>2003</year>
</date>
<body>Hindi naikakaila na mas matindi na ngayon ang pagsasagawa ng mga rebelde ng kanilang layunin. Kumpleto sila sa tamang gamit at koneksyon sa bawat sektor ng lipunan. Nagsasagawa na sila ng training at seminar upang mapalawak ang kanilang adhikain. Natuto na silang mag-analyze ng mga kaganapan upang makagawa sila ng paraan kung papaano ito magiging pabor sa kanilang propaganda. Kamakailan, itinuring ng Estados Unidos ang CPP-NDF-NFA bilang mga terorista dahil sa mga ulat na pakikipag-alyansa ng mga ito sa ilang international terrorist group, subalit pinabulaanan naman ito ng kanilang liderato. Kinukumpirma pa ang ulat na konektado ang CPP-NDF-NPA sa rebeldeng grupong Abu Sayyaf. Bagamat ang CPP-NDF-NPA ay nagpapalakas ng puwersa laban sa pamahalaan, Hukbong Sandatahan ng Pilipinas, Pambansang Kapulisan at iba pang law enforcement agencies, hindi maikakaila na dumanas din sila ng mas maraming pagkatalo noon at ngayon. Ilan sa mga ulat ang nagsasabi na bahagi ng na-neutralized ang grupo dahil sa pagkakadakip ng ilan sa kanilang matataas na opisyal. Ilan din sa kanilang mga aktibong miyembro ay nagbalik-loob na sa pamahalaan at ang ilan naman ay napatay sa enkuwentro. Dumadanas din ang rebeldeng grupo ng problema sa pananalapi kung kayat nagsasagawa ang mga ito ng kidnap-for-ransom upang suportahan ang kanilang operasyon. Dahil sa mga pangyayari, nagpahayag ng CPP-NDF-NPA ng kanilang intensiyon na bumalik uli sa pakikipag-usap sa government panel tungkol sa naantalang peace talks. Ibig ipahiwatig ng grupo na sinsero sila sa pakikipagpulong subalit taliwas naman ito sa nangyayari sa ibang bahagi ng bansa. Ito ang dahilan kung bakit nagdududa ang mga mamamayan sa kredibilidad ng CPP-NDF-NPA.(Ulat ni Butch Quejada)</body>
<link>http://www.philstar.com/Article.aspx?articleId=191866&amp;publicationSubCategoryId=92</link>
</article>
<article>
<title>Presidente Arroyo nag-chacha na</title>
<author>Lilia Tolentino, Malou Rongalerios, Gemma Amargo at Rudy Andal</author>
<date>
<month>January</month>
<day>18</day>
<year>2003</year>
</date>
<body>Maging si Pangulong Gloria Macapagal-Arroyo ay pabor na rin sa Charter change o Chacha na isinusulong ng mayoryang miyembro ng Mababang Kapulungan ng Kongreso sa pamumuno ni Speaker Jose de Venecia. Sa isang panayam, sinabi ng Pangulo na kung magkakaroon ng susog sa Saligang Batas, ang gusto niya ay sa pamamagitan ng Constitutional Convention at hindi sa pagsasagawa ng Constituent Assembly na siyang nais ng mga mambabatas sa Kamara. Aniya, ang paghalal sa mga miyembro ng Constitutional Convention (Concon) ay dapat na isabay sa halalang pampanguluhan sa 2004. Ang mga miyembro ng Concon, ang siya na umanong dapat magpasya kung anong sistema ng gobyerno ang nararapat para sa bansa. Kung dapat panatilihin ang presidential system o palitan ito ng parliamentary. Niliwanag ng Pangulo na ang isyu sa Chacha ay nakapagpapagulo pa sa mamamayan dulot ng posibleng pagkakahati-hati at ang pagsususog umano sa Konstitusyon sa pamamagitan ng Concon ay hindi masyadong makapagpapahati sa bansa. Kaugnay nito, malaki ang hinala ni Bayan Muna Cong. Crispin Beltran na may sekretong kasunduan ang Malaca&amp;ntilde;ang at ang mga nagsusulong ng Chacha kaya naging neutral umano ang posisyon ng Pangulo. Hindi rin umano malinaw kung anong mga probisyon sa Konstitusyon ang nais na baguhin ng mga Kongresista kaya dapat ay isantabi na lang muna ito. Sinabi naman nina Reps. Augusto Sijuco ng Iloilo, Gilbert Remulla ng Cavite at Ted Failon ng Leyte, pawang sa minorya na kanilang haharangin ang panukalang pag-amyenda ng Konstitusyon matapos na i-endorso ng may 126 Kongresista ang nasabing panukala. Samantala, kinatigan ng Department of Justice ang panukalang pag-amyenda ng Saligang Batas. Sinabi kahapon ni Justice Sec. Simeon Datumanong na sa personal niyang opinyon, sang-ayon siyang baguhin ang Konstitusyon dahil sa mga depektong kanyang nakikita sa batas. May mga probisyon din umano sa Konstitusyon na dapat mabago upang maging angkop sa kasalukuyang kalagayan ng bansa. Maghahain naman ng resolusyon sa Senado sa Lunes upang suportahan ang naging panawagan ni Pangulong Arroyo na isabay sa 2004 elections ang paghalal sa magiging delegado ng ConCon. Sinabi ni Senate president Franklin Drilon, maging ang mga oposisyon na sina Senate Minority Leader Vicente Sotto III at Sen. John Osme&amp;ntilde;a ay lumagda sa resolusyon habang 5 miyembro naman ng administration bloc kabilang si Senate Majority Leader Loren Legarda ay lumagda sa nasabing resolusyon. Wika pa ni Drilon, anuman ang maging kalalabasan ng Con-Con sa pag-amyenda sa konstitusyon kahit na ito ay mangahulugan ng pagbuwag sa Senado at pagtatayo ng unicameral legislature ay tatanggapin nila ito. (Ulat nina Lilia Tolentino, Malou Rongalerios, Gemma Amargo at Rudy Andal)</body>
<link>http://www.philstar.com/Article.aspx?articleId=191964&amp;publicationSubCategoryId=92</link>
</article>
<article>
<title>CA, Ombudsman pinagpapaliwanag ng SC</title>
<author>Gemma Amargo</author>
<date>
<month>January</month>
<day>18</day>
<year>2003</year>
</date>
<body>Isang resolusyon ang ipinalabas ng Supreme Court (SC) na nag-uutos sa Court of Appeals (CA), Office of the Ombudsman at Bureau of Internal Revenue (BIR) na maghain ng kanilang paliwanag sa loob ng 10-araw upang sagutin ang petition for certiorari ni dating Pangulong Joseph Estrada. Ito ay matapos na hilingin ng dating Pangulo sa SC na atasan ang CA na baligtarin ang kanilang desisyon upang tuluyan nang alisin ang freeze order sa kanyang mga bank accounts. Base sa mga naunang desisyon noong Agosto 15 at Nobyembre 20, 2002 ng CA sa pamamagitan ni Associate Justice Teodoro Regio, walang kapangyarihan ang kanilang tanggapan na dinggin ang kaso ni Estrada dahil ang mga kasong kriminal na nadesisyunan ng Ombudsman ay hindi maaaring i-apela sa Appellate Court. Tanging ang mga kasong administratibo laban sa mga kawani ng gobyerno na nadesisyunan ng Ombudsman ang maaaring i-akyat sa CA para bigyan ng kaukulang hatol. Sa inihaing petisyon ni Estrada sa pamamagitan ng kanyang abogadong si Atty. Raymund Fortun, hiniling na ibasura ng SC ang naging hatol ng CA kung saan idinismis nito ang kaso ng dating Pangulo. Dapat lamang na bigyan ng SC ng hustisya si Estrada dahil sa umabuso umano sa kanilang tungkulin ang CA nang agarang ibasura ang petisyon ng una. (Ulat ni Gemma Amargo)</body>
<link>http://www.philstar.com/Article.aspx?articleId=191974&amp;publicationSubCategoryId=92</link>
</article>
<article>
<title>GMA pinuri ni Bush</title>
<author>Lilia Tolentino</author>
<date>
<month>January</month>
<day>18</day>
<year>2003</year>
</date>
<body>Umani ng papuri si Pangulong Gloria Macapagal-Arroyo kay United States President George Bush dahil sa desisyon ng una na hindi na kakandidato pa sa 2004 national elections. Nakasaad sa liham na ipinadala ng US President sa Malaca&amp;ntilde;ang na may petsang Enero 14, pinuri nito ang Pangulo kasabay ng pangakong ipagpapatuloy ng kanyang pamahalaan ang pagkakaloob ng tulong at pagsasanay sa Sandatahang Lakas ng Pilipinas para ganap na mapuksa ang Abu Sayyaf na idineklarang Foreign Terrorist Organization (FTO) at iba pang grupong terorista. Sinabi ng US President na tiyak niyang hindi naging madali kay Pangulong Arroyo ang pagpapasyang huwag nang kumandidato sa 2004 election kaya labis niyang hinahangaan ito dahil sa inuna niya umano ang kapakanan ng Pilipinas. Inimbita rin ni Bush ang Pangulo na dumalaw sa Washington sa kalagitnaan ng taong ito para mapag-usapan pa nila ng husto kung paano makakatulong ang US sa Pilipinas. (Ulat ni Lilia Tolentino)</body>
<link>http://www.philstar.com/Article.aspx?articleId=191980&amp;publicationSubCategoryId=92</link>
</article>
<article>
<title>OFW umuwing naka-wheel chair</title>
<author>Butch Quejada</author>
<date>
<month>January</month>
<day>18</day>
<year>2003</year>
</date>
<body>Isang Overseas Filipino Worker ang umuwing naka-wheelchair matapos na maparalisa ang kalahating katawan bunga ng matinding pahirap na dinanas sa kamay ng kanyang among Arabo sa Kuwait. Dumating kahapon sa Ninoy Aquino International Airport (NAIA) ang minaltratong OFW na si Merlyn Taberna, nasa hustong gulang, bandang ala-1 ng hapon sakay ng Saudi Arabian Airlines flight SV-862 . Bakas pa sa mukha ni Taberna ang matinding hirap na dinanas sa Kuwait matapos na dumulog sa tanggapan ng Overseas Worker Welfare Administration (OWWA) na nakabase sa NAIA upang humingi ng tulong bago tuluyang maka-uwi sa kanilang tahanan. Sa salaysay ng biktima, nagsimula ang kanyang kapansanan dahil sa halos maghapong pamamalantsa. At sa matinding pagod ay paulit-ulit pa rin siyang inuutusan ng kanyang among maglaba at kapag dumaing ng patinding pagod ay sinusuntok at tinatadyakan ito. Hanggang sa dumating ang oras na makaramdam ng pamamanhid sa katawan at di-makakilos ang mga paa ng biktima. Nang makita ni Hammad ang kalagayan ni Taberna ay dinala sa pagamutan subalit hindi na muling sinipot ito. Sa tulong ng mga kawani sa ospital ay inireport sa Philippine Consulate sa Kuwait ang sitwasyon ni Taberna sanhi upang matulungan ang nasabing OFW na makabalik sa bansa upang mabigyan ng sapat na medikasyon. Inihahanda na ang kasong isasampa laban kay Hammad. (Ulat ni Butch Quejada)</body>
<link>http://www.philstar.com/Article.aspx?articleId=191987&amp;publicationSubCategoryId=92</link>
</article>
<article>
<title>NPA recruits dinodroga</title>
<author>Joy Cantos</author>
<date>
<month>January</month>
<day>19</day>
<year>2003</year>
</date>
<body>Dinodroga muna bago tuluyang isabak sa labanan ng mga teroristang New Peoples Army (NPA) ang mga menor-de-edad na nakukumbinse nilang sumapi sa komunistang kilusan sa ibat ibang bahagi ng bansa. Ito ang ibinunyag kahapon ni Armed Forces of the Philippines (AFP) Spokesman Ret. Brig. Gen. Eduardo Purificacion. Ayon kay Purificacion, natuklasan ng tropa ng militar na tinuturuang gumamit ng ipinagbabawal na gamot ng mga rebeldeng NPA ang mga bata na nagkakaedad ng walo pataas at mga kabataang 18-anyos pababa. Inihalimbawa ng opisyal ang insidenteng naganap kamakailan sa isang kuta ng NPA matapos na salakayin ng mga sundalo sa Marihatag, Surigao. Naaktuhan ng militar ang mga batang rebelde na humihitit ng shabu at umiinom ng cough syrup upang tumapang sa pakikipagsagupaan sa tropa ng pamahalaan. Kinumpirma rin ng mga field commanders ng AFP na karamihan sa mga batang rebeldeng recruits ay pinapagamit ng droga upang mawala ang kanilang takot sakaling mapasabak sa engkuwentro. Anila, mga batang rebelde na hinihinalang pawang nakadroga ang humarang sa isang military vehicle sanhi ng kanilang pakikipag-engkuwentro kamakailan sa Surigao del Norte. Bunga nito, nanaig ang awa sa mga sundalo at halos hindi nila magawang makipagbakbakan sa mga batang rebelde. Gayuman, tiniyak ni Purificacion na magpapatuloy ang kanilang kampanya laban sa insureksyon sa bansa dahil sa ang lehitimong estado lamang aniya ng gobyerno ang dapat na maghari. (Ulat ni Joy Cantos)</body>
<link>http://www.philstar.com/Article.aspx?articleId=192088&amp;publicationSubCategoryId=92</link>
</article>
<article>
<title>Referendum sa Chacha, isabay sa election</title>
<author>Malou Rongalerios-Escudero</author>
<date>
<month>January</month>
<day>19</day>
<year>2003</year>
</date>
<body>Matapos suportahan ni Pangulong Gloria Macapagal-Arroyo ang panukalang Charter change o Chacha, inihain kahapon ni Negros Oriental Rep. Herminio Teves ang House Concurrent Resolution No.17 na humihiling na isagawa ang isang referendum kaugnay sa pag-amyemda ng Konstitusyon kasabay ng pagsasagawa ng 2004 national election. Dapat umanong alamin muna ng Malaca&amp;ntilde;ang at ng Kongreso ang tunay na loobin o sentimiyento ng taumbayan bago ituloy ang Chacha. Taliwas sa gusto ng Pangulo, sinabi ni Teves na hindi dapat isabay ang paghahalal ng mga uupo sa Constitutional Convention (Concon) sa May 2004 election at mas mainam kung isasabay ang referendum kung saan maaaring ipahayag ng mamamayang Pilipino kung pabor ba silang magkaroon ng Chacha at kung dapat ding palitan ang porma ng gobyerno. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=192091&amp;publicationSubCategoryId=92</link>
</article>
<article>
<title>P700 tubo ng coco levy fund ilalabas</title>
<author>Lilia Tolentino</author>
<date>
<month>January</month>
<day>19</day>
<year>2003</year>
</date>
<body>Ipalalabas na ni Pangulong Gloria Macapagal Arroyo ang P700 milyong tubo ng P120 bilyong coco levy fund para sa kapakinabangan ng mga magsasaka ng niyog sa lalawigang may produksyong niyog. Sa isang talumpati sa Sectoral Council Assembly sa Rizal Park sa bisperas ng pagdiriwang ng ika-2 taong anibersaryo ng panunumpa niya sa tungkulin, sinabi ng Pangulo na ang detalye ng hakbanging ito ay ihahayag niya sa isang &amp;quot;policy speech&amp;quot; sa Lunes. Aniya, ang pondo ng coco levy ay nasa United Coconut Planters Bank at ang P700 milyong tubo nito sa bangko ay pakikinabangan ng malaki ng 1.6 milyong pamilyang sangkot sa industriya ng niyog sa bansa. Magugunitang ipinabawi ng Pangulong Arroyo noong Enero 26,2001 ang dalawang executive order ng dating Pangulong Joseph Estrada na nag-uutos sa pagpapalabas ng kinita sa coco levy funds para sa organisasyong kumakatawan sa industriya ng niyog sa bansa. (Ulat ni Lilia Tolentino)</body>
<link>http://www.philstar.com/Article.aspx?articleId=192103&amp;publicationSubCategoryId=92</link>
</article>
<article>
<title>RP gagawing Calamansi Capital of the World</title>
<author>Malou R. Escudero</author>
<date>
<month>January</month>
<day>19</day>
<year>2003</year>
</date>
<body>Makikilala ang Pilipinas bilang calamansi capital sa buong mundo. Ito ang isusulong ni Compostela Valley Rep. Manuel &amp;quot;Way Kurat&amp;quot; Zamora upang mabigyan ng pagkakakitaan ang mga mahihirap na mamamayang Pilipino. Ayon kay Zamora, hindi kailangan ng malaking kapital ang pagtatanim at pangangalaga ng puno ng calamansi kaya puwede itong gawin ng mga walang hanapbuhay o nagnanais ng dagdag na kita. Hindi rin kailangan ng malaking lupang pagtatamnan o palagiang pagdidilig at paglalagay ng fertilizer sa tanim na calamansi. Mula sa propagation technique na napag-aralan ni Zamora, lahat ng mga bakanteng lupa ay posible ng mataniman ng puno ng kalamansi. Gamit ang nasabing technique ay kasalukuyang nagpapadami ng tanim na kalamansi sa Kamara si Zamora upang maipamahagi nito sa mga empleado para sa nakatakdang &amp;quot;kick off dispersal activity&amp;quot; sa Marso. (Ulat ni Malou R. Escudero)</body>
<link>http://www.philstar.com/Article.aspx?articleId=192105&amp;publicationSubCategoryId=92</link>
</article>
<article>
<title>Pagpapatupad ng 10% VAT ipagpaliban  Oreta</title>
<author>Rudy Andal</author>
<date>
<month>January</month>
<day>19</day>
<year>2003</year>
</date>
<body>Hiniling kahapon ni Senador Tessie Aquino-Oreta sa Department of Finance na ipagpaliban muna ang pagpapatupad ng karagdagang 10 porsyentong Value Added Tax sa mga propesyunal kabilang na ang mga artista habang nagsasagawa ng konsultasyon sa mga apektadong sektor. Sinabi ni Oreta, ang karagdagang buwis na ito na papatong sa mga professionals ay aakuin at papasanin lamang ng mga ordinaryong mamamayan dahil sa mangangahulugan ito ng pagtaas sa singil ng mga doktor at abogado sa kanilang serbisyo habang inaasahang tataas din ang tiket sa sinehan. Aniya, dapat mag-isip ng ibang pamamaraan si Finance Sec. Jose Isidro Camacho upang makunan ng tama at eksaktong tax ang mga professional na ito katulad ng ipinapataw sa mga suwelduhang manggagawa. (Ulat ni Rudy Andal)</body>
<link>http://www.philstar.com/Article.aspx?articleId=192115&amp;publicationSubCategoryId=92</link>
</article>
<article>
<title>Computerized election sa 2004 tuloy na</title>
<author>Lilia Tolentino</author>
<date>
<month>January</month>
<day>19</day>
<year>2003</year>
</date>
<body>Tiniyak kahapon ni Pangulong Gloria Macapagal-Arroyo na gagamit na ng computer sa buong bansa mula sa pagbibilang ng boto sa tabulasyon hanggang sa bilangan ng resulta ng halalan sa 2004. Ayon sa Pangulo, ang computerized election ang kanyang nakikitang angkop na hakbang para sa ipinangako nitong malinis at maayos na halalan sa 2004. &amp;quot;Sa anibersaryo ng EDSA 2 sa darating na Lunes, ihahayag ko naman kung paano natin titiyaking magiging malinis at maayos ang eleksyon sa susunod na taon,&amp;quot; anang Pangulo. Sinabi pa ng Pangulo na ang paggamit ng computer sa bilangan ng balota at resulta ng halalan sa tabulasyon ng boto ang siyang inaasahang makapagpapabilis sa pagkuha ng resulta ng halalan kung isasabay ang botohan sa mga opisyal pang-nasyunal at lokal sa paghahalal ng mga miyembro ng Constitutional Convention para sa Charter change o Chacha. (Ulat ni Lilia Tolentino)</body>
<link>http://www.philstar.com/Article.aspx?articleId=192116&amp;publicationSubCategoryId=92</link>
</article>
<article>
<title>New People's Army: Ang problema ng Pilipinas</title>
<author>Butch Quejada</author>
<date>
<month>January</month>
<day>19</day>
<year>2003</year>
</date>
<body>Kahit ang sariling kasamahan ng NPA ay hindi rin nila pinatatawad. Ang pagkakadiskubre sa isang killing field sa Mindoro, Quezon, Laguna at ilang lalawigan ay isang patunay na walang kinikilala ang NPA, maging ang mga ito man ay kanilang comrades. Kapag napaghinalaang mga ahente ng militar ang iba nitong kasamahan ay kaagad na pinapatay at inililibing ng ganoon na lamang. Kahit ipakita at ipadama ng pamahalaan ang kanilang taos-pusong pakikipag-usap sa NPA para sa kapayapaan, patuloy pa rin ang pagsasagawa ng rebeldeng grupo ng krimen katulad ng ambush, bombings, panununog, pananakot at pangingikil. Ang pagdedeklara ng NPA ng &amp;quot;all out war&amp;quot; laban sa pamahalaan ay patunay lamang ng isang desperadong aksyon ng mga komunista. Pursigido ang NPA na ipagpatuloy ang kanilang pakikibaka at isulong ang kanilang bulag na adhikain upang patunayan lamang sa madla na sila ay makapangyarihan. Kahit anong gawin ng NPA upang pagandahin at pangalagaan ang kanilang imahe, hindi puwedeng kalimutan ng mamamayan ang kanilang mga kasalanan sa lipunan. Hindi sila puwedeng maghugas ng kamay sa mga krimen na kanilang ginawa at ibinibintang sa iba. Patuloy silang uusigin ng kanilang konsensiya kahit saan sila magtago. Ang hangarin ng NPA na pabagsakin ang pamahalaan at patuloy na linlangin ang mamamayan ay hindi na bago. Ang NPA ay nananatiling mapanganib at traydor na kaaway ng Pilipinas. (Ulat ni Butch Quejada)</body>
<link>http://www.philstar.com/Article.aspx?articleId=192119&amp;publicationSubCategoryId=92</link>
</article>
<article>
<title>Pastor dinedo sa trapik</title>
<author>Danilo Garcia</author>
<date>
<month>January</month>
<day>20</day>
<year>2003</year>
</date>
<body>Malagim ang sinapit ng isang pastor ng Born Again Christian matapos barilin ng isang hindi nakilalang suspek dahil lamang sa pagtatalo sa trapiko kamakalawa ng gabi sa Davao del Norte. Patay na nang isugod sa pagamutan ang biktimang si Roel Alibio, 27, pastor ng Four Square Evangelical Church at residente ng Purok 1, Katipunan, Madaum, Tagum City, nasabing lalawigan. Nagsasagawa ng imbestigasyon ang pulisya upang matukoy ang salarin at sa posibleng pinagtataguan nito. Sa ulat ng Davao del Norte Provincial Police Office, dakong alas-6:45 ng gabi nang maganap ang di-inaasahang insidente sa Purok 4, Madaum, naturang lungsod. Nauna rito, nabatid na nasangkot sa isang aksidente ang bayaw ni Alibio na si Bonifacio Armada. Sakay umano si Armada ng isang motorsiklo nang makabanggaan niya ang isa pang motorsiklo na minamaneho ng isang Marlo Ladla hanggang sa magtalo ang mga ito. Dumating sa nasabing lugar si Alibio upang alamin ang nangyari sa kanyang bayaw subalit bigla na lamang binaril ng dalawang beses ng hindi kilalang lalaki. Nang matiyak na patay ang biktima ay mabilis na tumakas ang suspek. Isinasailalim sa pagtatanong ng pulisya si Armada at Ladla upang mabatid kung may kaugnayan ang pagpatay sa naturang pastor sa insidente. (Ulat ni Danilo Garcia)</body>
<link>http://www.philstar.com/Article.aspx?articleId=192227&amp;publicationSubCategoryId=92</link>
</article>
<article>
<title>Pagpataw ng 10% VAT sinuspinde</title>
<author>Ely Saludar/Rudy Andal</author>
<date>
<month>January</month>
<day>20</day>
<year>2003</year>
</date>
<body>Pansamantalang pinakalma ng Palasyo ng Malaca&amp;ntilde;ang ang galit ng mga artista at propesyunal matapos na magpasya si Finance Secretary Jose Isidro Camacho na ipagpaliban ng isang buwan ang pagpapataw ng 10 porsyentong Value Added Tax (VAT) sa mga ito. Nagpasya si Camacho na ipagpaliban ng isang buwan ang implementasyon ng VAT sa harap ng pag-angal ng mga artista at professionals kasunod ng kanilang bantang kilos-protesta. Natapos na ang suspensyong E-VAT noong Disyembre, 2002 kung kaya dapat na sa katapusan ng Enero ay nakapagparehistro na ang mga professionals at mga artista sa BIR. Nagbigay ng palugit ang pamahalaan hanggang sa katapusan ng Pebrero at tiniyak na ipapatupad na ang nasabing batas. Kinumpirma ni Camacho na ipapa-veto nito kay Pangulong Gloria Macapagal-Arroyo ang anumang batas na ipapasa ng Kongreso hinggil sa VAT. Sinabi naman ni Presidential Spokesman Ignacio Bunye na handa nilang harapin ang galit ng mga taga-industriya ng pelikula kaugnay sa pagpapataw ng 10 porsyentong VAT. Ipinahiwatig ni Presidential Spokesman Ignacio Bunye na hindi kakampihan ng Palasyo ang mga nag-aalburutong artista. Inatasan ng Malaca&amp;ntilde;ang si Camacho at BIR Commissioner Guillermo Parayno na makipagdayalogo sa mga artista hinggil sa VAT. Nagpahayag na kamakailan ang DOF at BIR na desidido ang mga ito na ipatupad ang batas sa dagdag sa buwis bagamat kumilos na rin ang ilang Senador at Kongresista upang masuspinde ang implementasyon nito. Samantala, inaasahang lulusob ngayon ang mga sikat na artista at iba pang propesyunal sa Senado upang igiit sa mga Senador na huwag ipatupad ang pagpapataw sa kanila ng 10 porsyentong VAT. Ayon kay Ret. Gen. Jose Balajada, Senate Sgt. At Arms, gaya ng mga militanteng grupo na nagsasagawa ng rally ay hindi nila papayagan ang mga artistang ito na makapasok sa compound ng Senado. Papayagan lamang ang mga ito na magdaos ng kanilang kilos-protesta sa labas ng compound ng Senado partikular sa freedom park. (Ulat nina Ely Saludar/Rudy Andal)</body>
<link>http://www.philstar.com/Article.aspx?articleId=192230&amp;publicationSubCategoryId=92</link>
</article>
<article>
<title>Penal colony gagawing pananiman</title>
<author>Lordeth Bonilla</author>
<date>
<month>January</month>
<day>20</day>
<year>2003</year>
</date>
<body>Dahil sa kakulangan ng supply na pagkain sa libu-libong bilanggo, nakatakdang gawing agrikultura ang mga lupain na pag-aari ng anim na penal colony sa bansa sa ilalim ng pamamahala ng Bureau of Corrections (Bucor). Ayon kay Bucor Director Ricardo Macala, kanilang ilulunsad ang Food Prison Agro-Industry Program upang mataniman ng prutas at gulay ang malaking bahagi ng lupain ng mga penal colony gaya ng Iwahig sa Palawan upang makatulong sa &amp;quot;food shortage&amp;quot; sa mga preso. Bukod dito, nauna nang naglunsad ang Pambansang Bilangguan ng isang konsyerto at may 20 preso na may mga talento sa pagkanta mula sa Maximum Security ng NBP sa Muntinlupa City ang pansamantalang pinalaya upang magsagawa ng mini-concert sa Lipa City. Isusulong ng NBP ang pagkakaroon ng high-tech facilities mula sa computerization program; ang pagpapatupad ng mahigpit na seguridad, pagpapalawak ng edukasyon sa mga presong nais mag-aral at pagbibigay ng sapat na supply ng tubig. Maglalagay ng shower sa bawat banyo ng mga selda at magpapatayo rin ng Therapeutic Community Centers. (Ulat ni Lordeth Bonilla)</body>
<link>http://www.philstar.com/Article.aspx?articleId=192242&amp;publicationSubCategoryId=92</link>
</article>
<article>
<title>Selebrasyon ng EDSA 2, simple lang</title>
<author>Ely Saludar</author>
<date>
<month>January</month>
<day>20</day>
<year>2003</year>
</date>
<body>Idineklara ng Malaca&amp;ntilde;ang na simple lang subalit makahalugan ang gagawing paggunita sa makasaysayang Edsa Dos na nagpatalsik kay dating Pangulong Joseph Estrada na pangungunahan ni Pangulong Gloria Macapagal-Arroyo. Ayon kay Presidential Spokesman Ignacio Bunye na isang misa ang dadaluhan ng Pangulo sa Edsa shrine ngayong hapon. Isasabay ng Pangulo ang kanyang policy statement partikular sa kampanya laban sa katiwalian at ang mga hakbang sa pagtiyak na magiging malinis at maayos ang 2004 national elections. Magsisilbing regalo ng Pangulo ang pagpapalabas ng P700 milyong tubo ng coco levy fund para sa mga magniniyog. Ipinaubaya naman ng Malaca&amp;ntilde;ang sa PNP at AFP ang pagmamantine ng kaayusan sa paligid ng Edsa shrine sa gitna ng mga bantang sasalubungin ito ng kilos protesta ng mga militanteng grupo. (Ulat ni Ely Saludar)</body>
<link>http://www.philstar.com/Article.aspx?articleId=192244&amp;publicationSubCategoryId=92</link>
</article>
<article>
<title>NPA: Problema ng Pilipinas</title>
<author>Butch Quejada</author>
<date>
<month>January</month>
<day>20</day>
<year>2003</year>
</date>
<body>Ang sinseridad ng rebeldeng grupo sa pakikipag-usap sa pamahalaan para sa kapayapaan ay isang malaking katanungan, subalit patuloy pa ring ginagawa ng pamahalaan ang lahat upang magkaroon ng kapayapaan, bantayan ang demokrasya, at pigilin ang mga komunista na ibagsak ang gobyerno. May kahirapan para sa pamahalaan na lipulin ang NPA. Kailangang maging alerto at handa. Hindi lang dapat umasa ang mamamayan sa AFP, PNP at iba pang law enforcement agencies upang malutas ang problema. Bilang mamamayan, dapat din nating gampanan ang ating tungkulin upang labanan ang komunismo. Kailangan nating magkaisa ang ating mga puso at magkapit bisig para sa kapayapaan, kalayaan at demokrasya dahil gagawin ng NPA ang lahat upang magtagumpay, kahit madamay pa ang sinuman maipagpatuloy lamang nila ang kanilang layunin. Ilang taon na ang nakararaan subalit patuloy pa rin nating dinadanas ang problema sa komunismo. Taun-taon, ay nagiging agresibo at lalong umiinit ang NPA upang maipagpatuloy ang kanilang gawain. Hindi maitatago na lumalakas ang NPA sa pagdaraan ng mga araw. Kahit may mga ulat na ng kanilang paghina, patuloy pa ring nagiging bangungot ng bansa ang NPA. Ano ang dapat nating gawin? Kailangan nating iproklama ang hustisya, ang katotohan at ang tama. Dapat mabuhay tayong may pananalig at tiwala sa gobyerno at dapat tayong magdasal ng taimtim. (Ulat ni Butch Quejada)</body>
<link>http://www.philstar.com/Article.aspx?articleId=192251&amp;publicationSubCategoryId=92</link>
</article>
<article>
<title>Impeachment vs GMA isinampa</title>
<author>Malou Rongalerios/Doris Franche/Danilo Garcia at Angie dela Cruz</author>
<date>
<month>January</month>
<day>21</day>
<year>2003</year>
</date>
<body>Kasabay ng pagdiriwang ng makasaysayang Edsa People Power 2, tuluyan nang isinulong kahapon ng kampo ni dating Pangulong Joseph Estrada ang impeachment o pagpapatalsik sa kapangyarihan kay Pangulong Gloria Macapagal-Arroyo. Sa ginanap na press conference kahapon sa Club Filipino sa Greenhills, San Juan, pinangunahan nina dating Senador Juan Ponce Enrile, Francisco &amp;quot;Kit&amp;quot; Tatad at Peoples Consultative Assembly (PCA) Secretary General Linda Montayre ang paglagda sa isang dokumento para sa isinampang impeachment laban kay Pangulong Arroyo. Ang dokumento hinggil sa Impeach Gloria Coalition ay isinumite nina Enrile sa Mababang Kapulungan ng Kongreso para mapasimulan na ang proseso upang litisin ang Punong Ehekutibo. Sa 22-pahinang reklamo, sinampahan ng impeachment si Pangulong Arroyo dahil sa umanoy paglabag sa Saligang Batas, bribery, graft and corruption at betrayal of public trust. Sinabi ni Enrile na malakas ang kaso laban sa Pangulo. Nakagawa umano ito ng malaking pagkakasala sa bayan kaugnay ng kampaya laban sa terorismo sa pakikipag-alyansa sa Estados Unidos na hindi aprubado ng Kongreso. Sinira rin umano ng Pangulo ang propesyunalismo sa hanay ng mga opisyal ng Armed Forces of the Phils. (AFP) Sinabi naman ni Tatad na dapat nang magbitiw sa puwesto ang Pangulo kung di nito ibig na tanggalin rin siya sa posisyon. Iginiit ng nasabing koalisyon na illegal ang panunungkulan sa posisyon ni Pangulong Arroyo dahilan sa inagaw lamang nito ang posisyon kay dating Pangulong Estrada na siyang tunay na iniluklok sa kapangyarihan ng taumbayan. Impeachment di magtatagumpay Hindi umano magtatagumpay ang layunin ng nasabing koalisyon na impeachment laban kay Pangulong Arroyo. Sinabi ni Congressman Didagen Dilangalen ng Maguindanao na walang reasonable ground upang i-endorso sa Kamara ang impeachment complaint laban sa Presidente. Aminado si Dilangalen na hindi sapat ang bilang ng oposisyon upang i-endorso ang reklamo laban sa Pangulo. Maging si Ilocos Norte Rep. Salacnib Baterina ay naniniwalang hindi makukuha ng kinakailangang bilang ng mga mambabatas ang mga naghain ng impeachment complaint upang maipasa ito sa Senado. Kinuwestyon naman ni Tarlac Rep. Noynoy Aquino III ang motibo ng mga naghain ng impeachment complaint. Sinabi ni Aquino na nakapagtatakang ang isang dating Senador na katulad ni Enrile na naging bahagi ng Edsa 1 ang isa sa maghahain ng reklamo. GMA hindi na tatagal ng Hunyo 2003 Hindi na umano tatagal ng hanggang Hunyo 30, 2003 sa posisyon si Pangulong Arroyo. Ito ang prediksyon ng tumatayong abogado ng &amp;quot;Impeach Gloria Movement&amp;quot; na si dating Immigration Commissioner Atty. Homobono Adaza, sa isang panayam sa Club Filipino. Sinabi ni Adaza na kung hindi babaguhin ng Pangulo ang sistema ng kanyang pamamalakad sanhi ng pagbulusok ng ekonomiya kasabay ng pagdanas ng matinding kahirapan ng mamamayan ay hindi na tatagal pa ito hanggang Hunyo. Edsa Dos marahas Naging marahas ang pagdiriwang ng Edsa Dos nang lusubin ng may 5,000 demonstrador kasabay ng isinasagawang misa ni Manila Archbishop Jaime Cardinal Sin dakong alas-11:45 ng tanghali sa Edsa shrine na dinaluhan ni Pangulong Arroyo. Nagsimula ang kaguluhan nang pigiling padaanin ng mga tauhan ng Central Police District Station 7 at ibang nakatalagang dispersal team ang mga miyembro ng Kilusang Magbubukid, Bayan Muna, Gabriela, Sanlakas at Kilusang Mayo Uno upang makarating sa Edsa shrine. Napilitan ang mga pulis at bumbero na i-water canon ang mga raliyista dahil na rin sa pagpupumilit na makalusot sa Santolan at sa tapat ng Camp Crame sa, Quezon City patungo sa Edsa shrine. Dahil dito, nagkatulakan at nagkapaluan hanggang sa mag-engkuwentro ang grupo ng mga raliyista at pulis matapos ang mga maanghang na salita. Maraming raliyista ang nasugatan at isinugod sa pagamutan bunga ng mga palo ng batuta ng mga anti-riot policemen. May 20 pulis ang nasaktan samantalang tatlo sa mga raliyista ang inaresto. Inokupa ng mga militanteng grupo ang Southbound lane ng Edsa bunsod ng pagkabuhul-buhol ang trapiko hanggang sa tuluyang isara ng mga awtoridad ang kahabaan ng nasabing highway. Binatikos ng militanteng grupo ang Pangulo dahil sa bigo ito na tuparin ang kanyang mga ipinangako sa mamamayan. (Ulat nina Malou Rongalerios/Doris Franche/Danilo Garcia at Angie dela Cruz)</body>
<link>http://www.philstar.com/Article.aspx?articleId=192340&amp;publicationSubCategoryId=92</link>
</article>
<article>
<title>3 bagong Gabinete nanumpa</title>
<author>Ely Saludar</author>
<date>
<month>January</month>
<day>21</day>
<year>2003</year>
</date>
<body>Pinangunahan ni Pangulong Gloria Macapagal-Arroyo ang panunumpa sa tungkulin ng tatlong miyembro ng Gabinete. Isinabay sa flag raising ceremony sa Malaca&amp;ntilde;ang ang oath-taking nina Press Secretary Hernani Braganza, Agrarian Reform Secretary Roberto Pagdanganan at Presidential Spokesman Ignacio Bunye. Itinaon ang panunumpa sa tungkulin ng tatlong opisyal sa paggunita ng ikalawang taon sa puwesto ng Pangulo. Kaugnay nito tiniyak ni Braganza na walang magaganap na censorship ng impormasyon at mananatili siyang transparent at accessible sa media. Tiniyak din ni Braganza na magiging maayos ang kanilang teamwork at koordinasyon ni Bunye upang maiwasan ang karaniwan nang di- pagkakaunawaan ng Press Secretary at Presidential Spokesman. (Ulat ni Ely Saludar)</body>
<link>http://www.philstar.com/Article.aspx?articleId=192344&amp;publicationSubCategoryId=92</link>
</article>
<article>
<title>Pagkawala ng P272-M benefits fund iimbestigahan ng senado</title>
<author>Danilo Garcia</author>
<date>
<month>January</month>
<day>21</day>
<year>2003</year>
</date>
<body>Ipinasa na ni Philippine National Police (PNP) chief, Director General Hermogenes Ebdane ang imbestigasyon sa senado ng umanoy nawawalang P272 milyong pondo para sa mga benepisyo ng mga retiradong pulis. Sinabi ni Ebdane na mas magandang talakayin ang nabanggit na usapin sa senado upang mas mabusisi nang husto at maipakita na walang pagtatakip na ginagawa ang PNP ukol sa naturang isyu. Nilinaw din ni Ebdane na mayroon lamang P1.3 bilyong pondo ang PNP na nakalaan sa mga benepisyo ng mga retiradong pulis at lubhang kulang para sa mga nagretiro na kaya nagkaroon ng pagpapatupad na &amp;quot;first come, first serve basis&amp;quot;. Sa kabila nito, itinanggi nito na totoong nawawalan sila ng nabanggit na halaga dahil sa sadyang kulang lamang ang kanilang pondo. Ipinaliwanag ni Ebdane na ang P272 milyon na sinasabing nawawala ay bahagi lamang ng P1.3 bilyong nakalaan sa mga retirado subalit ng nakaraang taon. Umabot pa umano sa mahigit P1.6 bilyon ang kanilang naipalabas dahil sa dami ng mga claimants. May 12,000 police retirees ang kumukwestiyon sa pamunuan ng PNP sa pagkawala ng nasabing pondo. (Ulat ni Danilo Garcia)</body>
<link>http://www.philstar.com/Article.aspx?articleId=192354&amp;publicationSubCategoryId=92</link>
</article>
<article>
<title>300 Custom Bonded Warehouse ipinasara</title>
<author>Lilia A. Tolentino</author>
<date>
<month>January</month>
<day>21</day>
<year>2003</year>
</date>
<body>Ipinasara ni Pangulong Gloria Macapagal-Arroyo ang mahigit sa 300 Customs Bonded Warehouse at iniutos ang pagbuwag sa &amp;quot;bonded trading warehouses&amp;quot; na siyang natukoy na pinagmumulan ng pagpupuslit ng kontrabando sa bansa. Ang direktiba ay pinalabas ng Pangulo sa Bureau of Customs kasabay ng kautusang ipagbawal na sa pagpasok ng mga inangkat na produkto sa mga warehouse na ito. Inatasan din ng Pangulo ang BIR Commissioner na alisin na ang bisa ng mga umiiral na 45,000 Letters of Authority na ginawa noong mga nakaraang administrasyon. Hiniling din ng Pangulo sa Kongreso ang pagpapatibay ng batas na lilikha sa National Authority for Revenue Administration para ang BIR ang maging isang ahensiyang libre sa katiwalian at may epektibong serbisyo para masugpo ang corruption. (Ulat ni Lilia A. Tolentino)</body>
<link>http://www.philstar.com/Article.aspx?articleId=192357&amp;publicationSubCategoryId=92</link>
</article>
<article>
<title>Accreditation permits ng car importers manufacturers susuriin ng LTO</title>
<author>Angie dela Cruz</author>
<date>
<month>January</month>
<day>21</day>
<year>2003</year>
</date>
<body>Iniutos kahapon ni Land Transportation Office (LTO) Chief Roberto Lastimoso sa lahat ng Registration Chiefs ng ahensya na pag-aralan ang lahat ng accreditation permits ng lahat ng car importers, manufacturers at distributors sa buong bansa. Ang hakbang ay isinagawa ni Lastimoso matapos na iulat sa kanya ni LTO-RD Chief Merceditas Gutierrez na mayroong nadiskubreng limang car importer operators ang lumalabag sa ibat ibang LTO rules and regulations. Ang tatlo sa limang car importers ay ang Eagles Services na may tanggapan sa Farmers Plaza, Quezon City; Valerie Product Manufacturer ng Stock Exchanged Building sa Makati City at Mandy Marketing, ng No. 23 Fema Road, Bahay Toro, Quezon City. Ilan sa mga paglabag ng tatlong nabanggit ay ang kawalan ng tindahan, sign boards at permit. &amp;quot;The order of my chief was very strict, revoked or banned those car importers, manufacturers ad distributors who would found continually ignored LTO rules and regulations,&amp;quot; ani Gutierrez. Base sa panghuling rekord ng LTO-RD, umaabot sa 423 car importers, manufacturers at distributor applicants ang nag-renew ng kanilang accreditation certificates. (Ulat ni Angie dela Cruz)</body>
<link>http://www.philstar.com/Article.aspx?articleId=192364&amp;publicationSubCategoryId=92</link>
</article>
<article>
<title>Style n'yo bulok  GMA</title>
<author>Ely Saludar</author>
<date>
<month>January</month>
<day>22</day>
<year>2003</year>
</date>
<body>Style nyo bulok. Ito ang mensahe ni Pangulong Gloria Macapagal-Arroyo sa isinampang impeachment case laban sa kanya na aniyay &amp;quot;lumang tugtugin na paulit-ulit&amp;quot;. Binansagan pa ng Pangulo sa pamamagitan ni Presidential Spokesman Ignacio Bunye ang mga nagpapasimuno sa impeachment sa pangunguna nina ex-Senador Juan Ponce Enrile at Francisco Tatad na &amp;quot;gutom lang sa publisidad&amp;quot;. Ayon kay Bunye, hindi dapat ikumpara ang liderato ng Pangulo sa dating administrasyon ng kanyang mga kalaban dahil napakalayo ng diperensya. Kinastigo ng Malaca&amp;ntilde;ang ang grupong nagsusulong ng impeachment case laban sa Pangulo dahil isa umanong malinaw na pamumulitika at may kinalaman sa 2004 national elections. Sinabi pa ng Malaca&amp;ntilde;ang na kulang lang sa pansin ang nasabing grupo. Masyado rin umano ang maagang paglulunsad nina Enrile at Tatad ng kanilang senatorial campaign. Kumpiyansa ang Malaca&amp;ntilde;ang na hindi makakalusot ang impeachment case dahil wala umano itong basehan. Inihayag ng Mababang Kapulungan ng Kongreso na bagaman hindi pa nila nakikita ang impeachment complaint ay tiniyak na hindi ito uusad. Mismong si Speaker Jose de Venecia ang nagpahayag na ang reklamo ay mga dati ng alegasyon na ilang beses nang nalathala sa mga pahayagan. Tiniyak naman ni Minority Leader Carlos Padilla na wala silang ibinibigay na &amp;quot;commitment&amp;quot; o pananagutan sa Peoples Consultative Assembly (PCA) na susuportahan ng minorya ang impeachment complaint laban sa Pangulo. Idinagdag ni Padilla na kahit miyembro sila ng oposisyon, hindi ito nangangahulugan na awtomatiko silang pabor sa impeachment complaint laban sa Pangulo lalo na kung wala itong matibay na basehan. Inamin ng mambabatas na nilapitan siya kamakalawa ng gabi ni PCA Counsel Homobono Adaza subalit wala naman itong ipinakikitang dokumento na sumusuporta sa sinasabing impeachment complaint. (Ulat ni Ely Saludar)</body>
<link>http://www.philstar.com/Article.aspx?articleId=192473&amp;publicationSubCategoryId=92</link>
</article>
<article>
<title>Referendum sa Chacha ibinasura</title>
<author>Rudy Andal/Malou Rongalerios</author>
<date>
<month>January</month>
<day>22</day>
<year>2003</year>
</date>
<body>Ibinasura ng Senado ang mungkahi nina dating Pangulong Corazon Aquino at Manila Archbishop Jaime Cardinal Sin na magsagawa muna ng referendum ukol sa Charter change o Chacha bagkus ay isinulong ang pagpapatawag ng Constitutional Convention (Concon) kasabay ng 2004 national elections. Sinabi ni Senate President Franklin Drilon, 14 na Senador ang lumagda sa resolusyon upang magpatawag ng Concon kung saan ang mga delegado nito ang ihahalal kasabay ng 2004 presidential polls. Kabilang sa mga lumagda sa resolusyon ay sina Senators Drilon, Loren Legarda, Juan Flavier, Vicente Sotto III, John Osme&amp;ntilde;a, Robert Jaworski, Ramon Magsayasay Jr., Noli de Castro, Ralph Recto, Panfilo Lacson, Gringo Honasan, Loi Estrada, Ramon Revilla, Sr. at Francis Pangilinan. Ipinaliwanag pa ni Drilon na mangangailangan lamang ng 2/3 boto ng Senado ang nasabing resolusyon upang magpatawag ng Concon kung saan ang delegado nito ay ihahalal kasabay ng 2004 elections habang magsisimula naman ang trabaho ng mga delegado na amyendahan ang Konstitusyon sa Enero 2005. Ayon naman kay Senador Edgardo Angara, ang mungkahi nina dating Pangulong Aquino at Cardinal Sin ay magpapatagal lamang sa proseso ng pag-amyenda sa Konstitusyon kung magpapatawag muna ng referendum sa 2004 elections. Aniya, ito umano ang tamang panahon upang amyendahan ang ating Konstitusyon dahil ang nakaupong Pangulo ay walang interes na tumakbo sa presidential race sa 2004. Samantala, maging si dating Pangulong Joseph Estrada ay pabor sa pagbabago ng Konstitusyon subalit dapat itong gawain pagkatapos ng 2004 national elections. Hindi pabor ang dating Pangulo na ngayon idaos ang Chacha dahil mangangahulugan ito ng karagdagan pang tatlong taon sa termino ng kasalukuyang elected officials. (Ulat nina Rudy Andal/Malou Rongalerios)</body>
<link>http://www.philstar.com/Article.aspx?articleId=192480&amp;publicationSubCategoryId=92</link>
</article>
<article>
<title>IMPSA deal niluto sa Arroyo administration</title>
<author>Rudy Andal</author>
<date>
<month>January</month>
<day>22</day>
<year>2003</year>
</date>
<body>Lumalabas sa isinagawang pagsisiyasat ng Senado na ang IMPSA deal ay nilagdaan at naipatupad lamang ang kontrata sa administrasyon ni Pangulong Gloria Macapagal-Arroyo at hindi sa panahon ni dating Pangulong Joseph Estrada. Sinabi ni Senador John Osme&amp;ntilde;a, Chairman ng Senate Committee on Government Corporations and Public Enterprises, mismong sina Executive Sec. Alberto Romulo at Justice Usec. Merceditas Gutierrez na pawang nasa ilalim ng administrayon ni Pangulong Arroyo ang lumagda sa kontrata ng IMPSA para sa rehabilitasyon ng Caliraya-Botocan-Kalayaan (CBK) hydroelectric plant. Inigiit pa ni Osme&amp;ntilde;a na minadali ni Justice Secretary Hernando Perez ang pagpirma sa DOJ legal opinion hinggil sa IMPSA deal habang hindi pa matatag ang Arroyo government na naging daan upang magpalabas ng pondo ang mga creditors ng IMPSA dahil sa direktang garantiya. Dahil dito, nagkaroon umano ng lakas ng loob ang mga bangko na ilabas ang inuutang ng IMPSA dahil sa kasiguruhan na babayaran sila ng gobyerno sa sandaling mabigong makabayad ang IMPSA, CBK o Napocor. Sinabi naman ni Senador Edgardo Angara na hindi mahalaga kung ang IMPSA contract ay pinagkalooban ng direct o indirect guarantee ng gobyerno kundi kung kaninong rehimen nagkaroon ng kaganapan ang kontrata at lumabas na naaprubahan ito sa panahon ni Pangulong Arroyo at hindi sa rehimen ni Estrada. (Ulat ni Rudy Andal)</body>
<link>http://www.philstar.com/Article.aspx?articleId=192486&amp;publicationSubCategoryId=92</link>
</article>
<article>
<title>Corruption sa TESDA iimbestigahan ng kongreso</title>
<author>Malou Rongalerios-Escudero</author>
<date>
<month>January</month>
<day>22</day>
<year>2003</year>
</date>
<body>Isasalang sa imbestigasyon ng mga dating kasamahan sa Mababang Kapulungan ng Kongreso si Technical Education Skills Development Authority (TESDA) Director-General Dante Liban dahil sa napabalitang katiwalian sa kanyang tanggapan. Sa isang privilege speech, sinabi kahapon ni Bulacan Rep. Willie Villarama na dapat sagutin ni Liban ang mga akusasyong ibinabato sa kanya ng mga Overseas Filipino Workers(OFWs) dahil sa umanoy bentahan ng Artist Record Book (ARB) sa mga hindi kuwalipikadong talents sa halagang P25,000-P45,000. Kabilang din sa akusasyon ang ginawang pagpapalit umano ni Liban sa mga testing administrators mula sa kanyang congressional district. Ayon kay Villarama, sensitibo ang nasabing trabaho dahil ang TESDA ang nagsasala ng mga OFWs na magtrabaho sa labas ng bansa. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=192492&amp;publicationSubCategoryId=92</link>
</article>
<article>
<title>Permits ng mga tiwaling private emission testing centers pinakakansela</title>
<author>Angie dela Cruz</author>
<date>
<month>January</month>
<day>22</day>
<year>2003</year>
</date>
<body>Iniutos kahapon ni Land Transportation Office (LTO) Chief Roberto Lastimoso sa mga tauhan nito ang pagkansela ng permits ng mga tiwaling private emmission testing centers (PETC) sa buong bansa. Ang hakbang ay ginawa ni Lastimoso matapos na makipag-ugnayan si Senador Robert Jaworski sa kanya at ipinarating ang impormasyon na ilang tiwaling PETC ay hindi nagsusuri ng sasakyan kapalit ng mataas na bayad. Dahil dito, agad na inatasan ni Lastimoso ang kanyang mga tauhan na i-monitor na mabuti ang operasyon ng mga PETC upang matiyak na hindi makapanloloko ng mga motorista. Kasabay nito, nagbabala si Lastimoso na kanyang sisibakin sa tungkulin ang sinuman sa kanyang mga tauhan na mahuhuli at mapapatunayang nakikipagkutsaba sa mga tiwaling PETC. Ang smoke emission test ay isang requirement upang mai-renew ang rehistro ng mga sasakyan sa buong bansa. (Ulat ni Angie dela Cruz)</body>
<link>http://www.philstar.com/Article.aspx?articleId=192498&amp;publicationSubCategoryId=92</link>
</article>
<article>
<title>Hapones nag-suicide sa NAIA</title>
<author>Butch Quejada</author>
<date>
<month>January</month>
<day>23</day>
<year>2003</year>
</date>
<body>Nabulabog ang operasyon ng Ninoy Aquino International Airport (NAIA) Centennial 2 matapos na isang Japanese national ang magtarak sa leeg nito habang nasa tapat ng x-ray machine sa NAIA-Gate 2 kahapon sa Pasay City. Kinilala ni P/Supt. Efren C. Labiang, 1st RASO Chief ng NAIA ang biktima na si Koji Sawaguchi, 34, nasa kritikal na kondisyon sa San Juan de Dios Hospital sa nasabing lungsod. Nagkagulo ang mga tao habang nakapila at ilang staff ng NAIA-Centennial 2 malapit sa check-in counter ng North Wing area nang maglabas ng kitchen knife si Sawaguchi at mabilis na tinarakan ang leeg nito kasunod ay parang manok na nangingisay at bumagsak sa sahig. Ayon kay Labiang, naganap ang insidente dakong alas-2 ng hapon sa nasabing lugar. Ayon sa mga saksi, nakita nila ang biktima na tila wala sa sarili at mapula ang mata habang naglalakad patungo sa departure area. May kinakapa umano ang biktima sa kanyang bulsa at panay himas ng kanyang dibdib habang nagsasalitang mag-isa na walang kausap. Nagulat na lamang ang lahat ng nakitang bumunot ng swiss knife ito sabay saksak sa kanyang kanang bahagi ng leeg. Sa rekord, dumating si Sawaguchi sa Pilipinas noong Enero 8, taong kasalukuyan at pansamantalang nanirahan sa Aberdeen Hotel sa Quezon City. Nabatid na unang beses pa lamang ang biktima na makatuntong sa bansa. Isang kakilala ng biktima na nagngangalang Ruth Swin, 36, ng Caloocan City at dating entertainer sa Japan ang kanilang inimbitahan upang magbigay-linaw sa tangkang pagpapatiwakal ng naturang Japanese national. (Ulat ni Butch Quejada)</body>
<link>http://www.philstar.com/Article.aspx?articleId=192589&amp;publicationSubCategoryId=92</link>
</article>
<article>
<title>Impeachment vs GMA di tinanggap ng Kamara</title>
<author>Malou Escudero</author>
<date>
<month>January</month>
<day>23</day>
<year>2003</year>
</date>
<body>Hindi man lamang naka-first base ang impeachment complaint laban kay Pangulong Gloria Macapagal-Arroyo na inihain kahapon ng Philippine Consultative Assembly (PCA) na pinamumunuan nina dating Senador Juan Ponce Enrile at Francisco Tatad matapos itong tanggihan ng Mababang Kapulungan ng Kongreso. Hindi tinanggap ni House Secretary General Roberto Nazareno ang impeachment complaint nang dalhin bandang alas-4:30 ng hapon sa Kamara ni Lynda Montayre, Chairman ng PCA at ng iba pa nitong mga kasamahan. Base sa impeachment rules, kinakailangang may mag-endorsong Kongresista bago tanggapin ng House Sec. Gen ang anumang impeachment complaint. &amp;quot;The rules are very clear. A complaint for impeahment filed by private complainant can only be entertained if there is a corresponding endorsement from a member or members of the House,&amp;quot; ani Nazareno. Sinabi naman ni Montayre na dapat ay tinanggap ang reklamo alang-alang sa tinatawag na due-process. Nagtataka si Montayre kung bakit nagmamatigas ang Kongreso sa pagtanggap ng kanilang ihahaing impeachment complaint laban sa Pangulo. (Ulat ni Malou Escudero)</body>
<link>http://www.philstar.com/Article.aspx?articleId=192596&amp;publicationSubCategoryId=92</link>
</article>
<article>
<title>Bersyon ng Senado sa Absentee Voting Bill, aprubado na</title>
<author>Rudy Andal</author>
<date>
<month>January</month>
<day>23</day>
<year>2003</year>
</date>
<body>Inaprubahan na ng bicameral conference committee ang mga pinagtatalunang probisyon sa Absentee Voting Bill. Napagkasunduan ng komite na iboboto ng may 7 milyong Overseas Filipino Workers (OFWs) na nasa ibang bansa ang mga kandidato mula sa Pangulo hanggang sa partylist representatives. Ayon kay Sen. Aquilino Pimentel, kabilang pa sa mga probisyon na inaprubahan ng Senate-house panel sa Absentee Voting Bill ay ang pangangampanya ng mga kandidatong presidente, bise-presidente, senador at partylist representative sa ibang bansa na may absentee voters. Kabilang sa papayagang makaboto ay ang mga OFWs, seafarers at mga immigrants at permanent residents o green card holders na Pilipino sa ibang bansa. Ang mga kuwalipikadong bumoto ay dapat magparehistro sa mga embahada at konsulada ng Pilipinas sa ibat ibang bansa dalawang buwan bago sumapit ang 2004 elections habang ang mga seafarers o tripulante ay papayagan na makaboto sa loob ng 60 araw. Pinagtatalunan pa ng komite ang &amp;quot;sunset or sunrise version&amp;quot; ng Kamara kung saan nais ng mga Kongresista na i-implementa lamang sa 2004 elections ang nasabing batas at gagawa muli ng panibagong batas matapos ito. (Ulat ni Rudy Andal)</body>
<link>http://www.philstar.com/Article.aspx?articleId=192603&amp;publicationSubCategoryId=92</link>
</article>
<article>
<title>2 Pangulo ng employees association ng TESDA kinasuhan</title>
<author>Angie dela Cruz</author>
<date>
<month>January</month>
<day>23</day>
<year>2003</year>
</date>
<body>Sinampahan kahapon ng kasong libelo sa Quezon City Prosecutors Office ni Technical Education Skills and Development Authority (TESDA) Director General Dante Liban ang dalawang Presidente ng TESDA employees association dahil sa paratang sa kanya na siya ay isang corrupt official at umanoy sangkot sa maraming anomalya. Ang mga kinasuhan ay sina Annie Geron at Sonia Lipio, Presidente ng Samahang Malaya at Magkakaisang Kawani ng TESDA at TESDA Association of Concerned Employees Union. Bukod dito, sinampahan din ni Liban ng libelo ang pahayagang Tempo dahil sa aniyay ginawang pakikipagkutsabahan kina Geron at Lipio noong Enero 18, 2003 na nagsasabing ang TESDA chief ay nagkaroon umano ng katiwalian at malversation ng pondo. Inakusahan ang tanggapan ni Liban na sangkot sa anomalya ng pagbebenta ng Artist Record Book (ARB) at payola scheme sa pagitan ng TESDA officials at testing center owners. (Ulat ni Angie dela Cruz)</body>
<link>http://www.philstar.com/Article.aspx?articleId=192609&amp;publicationSubCategoryId=92</link>
</article>
<article>
<title>Kampanya laban sa private army pinaigting ng PNP</title>
<author>Danilo Garcia</author>
<date>
<month>January</month>
<day>23</day>
<year>2003</year>
</date>
<body>Bilang maagang paghahanda sa darating na national at local election sa 2004, pinaigting na ng PNP ang kampanya laban sa mga private army ng mga pulitiko lalo na sa mga probinsiya. Sinabi ni PNP spokesman Senior Supt. Leopoldo Bataoil na inatasan na sila ni DILG Secretary Joey Lina na lansagin ang mga private army at ipasuko ang mga armas ng mga ito na walang kaukulang dokumento. Kasalukuyang kinikilala na umano nila ngayon kung sinu-sino ang mga politiko na nagtataglay ng mga private army upang pakiusapang tanggalin na ang mga ito habang maaga. Sinabi pa ng pulisya na nagsagawa na sila ng pakikipag-ugnayan sa mga politiko sa Negros Occidental at Cotabato City na kilalang madugong nagsasagupa ang mga pamilya ng mga politiko kung saan may ilan ang nakipagtulungan na sa kanila at isinuko ang mga baril habang ang iba naman ay tumatanggi pa. Masusi namang minomonitor ngayon ng pulisya ang naturang puwersa ng mga politiko at patuloy na nakikipagkoordinasyon sa kanila para maiwasan ang mas madugong eleksyon. Kaugnay nito, kasalukuyang ipinatitigil ni PNP chief Director General Hermogenes Ebdane ang pag-iisyu ng permit to carry at lisensiya sa mga pribadong indibiduwal matapos ang naganap namang pamamaril sa Ateneo Law graduate na si Jose Llamas sa Pasay City. Nagpahayag pa ang PNP na mas magiging tahimik ang darating na eleksyon dahil sa maaga nilang paghahanda at sa pagpapalabas ng pondo ni Pangulong Arroyo para ma-icomputerize na ang election process. (Ulat ni Danilo Garcia)</body>
<link>http://www.philstar.com/Article.aspx?articleId=192615&amp;publicationSubCategoryId=92</link>
</article>
<article>
<title>Pugot-ulo palit sa iniksyon</title>
<author>Gemma Amargo at Lordeth Bonilla</author>
<date>
<month>January</month>
<day>24</day>
<year>2003</year>
</date>
<body>Upang makatipid ang gobyerno, nais ni Justice Secretary Simeon Datumanong na pugot-ulo na lamang ang gawin sa mga bilanggong nakapila sa lethal injection chamber sa New Bilibid Prison (NBP). Ang personal na opinyon ni Datumanong ay inihayag matapos na bumisita kahapon sa Bureau of Corrections (Bucor) at silipin ang lethal injection chamber sa NBP. Niliwanag ni Datumanong na noong Kongresista pa lamang siya ay iminungkahi na niya ang pugot -ulo sa mga death convicts bilang paraan ng pagpapataw ng parusang kamatayan upang makatipid ang pamahalaan sa gastusin. Hindi aniya malaki ang kinakailangang salapi ng gobyerno upang ipatupad ang pagpapataw ng parusang bitay kumpara sa lethal injection na gumagastos ng P50,000 sa bawat isasalang na bibitayin mula sa ituturok na nakamamatay na gamot. Nais igaya ng Justice Secretary sa Pilipinas ang pagpapataw ng kamatayan sa pinaiiral ng pamahalaang Saudi Arabia sa pamamagitan ng pagpugot ng ulo sa mga napatunayang nakagawa ng karumal-dumal na krimen. Samantala, nangako si Datumanong kay Bucor Director Ricardo Macala na tutulong ito na mataasan ang food allowance ng mga bilanggo sa ibat ibang kolonya ng NBP. Nabatid na umaabot lamang sa P29 kada araw ang food allowance ng bawat bilanggo kaya plano ng Kalihim na taasan ito ng P40 kada araw. Nakatakdang kausapin ng Kalihim si Pangulong Gloria Macapagal-Arroyo upang magbigay ng executive clemency sa mga kuwalipikadong bilanggo na nararapat nang lumaya para makapagbagong -buhay. Kaugnay nito, inulan ng batikos si Datumanong sa kanyang nais na pugot-ulo kapalit ng lethal injection. Maging ang ilang opisyal ng NBP ay tutol sa opinyong pugot-ulo ng Kalihim dahil ito ay sa barbaric na pamamaraan at lalong magagalit ang mga religious groups. Anila, kaya lamang nasabi ni Datumanong ito dahil isa siyang Muslim at hindi uubra ito sa sistemang maka-Kristiyano. (Ulat nina Gemma Amargo at Lordeth Bonilla)</body>
<link>http://www.philstar.com/Article.aspx?articleId=192704&amp;publicationSubCategoryId=92</link>
</article>
<article>
<title>Solon na uupo sa Constituent Assembly, walang sahod</title>
<author>Malou R. Escudero</author>
<date>
<month>January</month>
<day>24</day>
<year>2003</year>
</date>
<body>Tiniyak kahapon ng isang mambabatas na hindi makakatikim ng dagdag na sahod ang mga Senador at Kongresista na bubuo ng Constituent Assembly, maging ang kanilang staff. Ayon kay Biliran Rep. Gerardo Espina, bahagi ng trabaho ng mga mambabatas ang kanilang gagawin sakaling matuloy ang isinusulong na pagsususog ng Konstitusyon o Charter change (Chacha) sa pamamagitan ng Constituent Assembly . Nakapaloob aniya sa Article XVI ng l987 Constitution na mandate ng Kongreso ang pag-amyenda sa Saligang Batas. Naniniwala si Espina na matatapos sa loob lamang ng limang buwan ang pag-amyenda ng Saligang Batas kapag nagtrabaho sila ng tatlong beses sa isang linggo sa isang specific provision na aamyendahan. Ang natitirang dalawang araw ang ilalaan umano ng mga Senador at Kongresista sa kanilang regular na sesyon. (Ulat ni Malou R. Escudero)</body>
<link>http://www.philstar.com/Article.aspx?articleId=192714&amp;publicationSubCategoryId=92</link>
</article>
<article>
<title>Expiration ng gun license, permit to carry itataas ng 3 taon</title>
<author>Danilo Garcia</author>
<date>
<month>January</month>
<day>24</day>
<year>2003</year>
</date>
<body>Isinusulong ng pamunuan ng Philippine National Police na itaas sa tatlong taon ang expiry date ng lisensya ng baril at permit to carry ngayong taon. Sinabi ni PNP chief, Director General Hermogenes Ebdane na kabilang ito sa ipinanukala sa ilalabas na mga requirements ng Firearms and Explosives Division (FED). Sa kasalukuyan, dalawang taon lamang ang bisa ng lisensya ng baril at permit to carry para sa mga pribadong gun owners. Nagkakahalaga ng P4,150 ang permit to carry habang may P600-P1,000 ang halaga ng lisensya depende sa uri ng baril. Kaugnay nito, nagmalaki si Ebdane na madali nilang matutukoy ang sinumang nagpaputok ng baril kahit na sa pamamagitan lamang sa narekober na basyong bala o slug mula sa Firearms and Ballistic Information System gamit ang database para sa isang computer analysis upang matukoy ang mga fingerprints ng gumamit nito. (Ulat ni Danilo Garcia)</body>
<link>http://www.philstar.com/Article.aspx?articleId=192721&amp;publicationSubCategoryId=92</link>
</article>
<article>
<title>TESDA 'igigisa' sa illegal trafficking</title>
<author>Malou Rongalerios-Escudero</author>
<date>
<month>January</month>
<day>24</day>
<year>2003</year>
</date>
<body>Hindi lamang ang umanoy mga anomalyang nagaganap sa Technical Education Skills and Development Authority (TESDA) sa pamumuno ni Dir.Gen. Dante Liban ang iimbestigahan ng Mababang Kapulungan ng Kongreso kundi maging ang posibilidad na sangkot din ang nasabing ahensya sa women trafficking. Isang resolusyon ang inihain kahapon ni Ilocos Norte Rep. Imee Marcos na humihiling sa House Com. on Women at Labor and Employment na imbestigahan ang TESDA hinggil sa illegal trafficking sa mga Pilipina kasabwat ang mga illegal recruiter. Ang TESDA lamang aniya ang nag-iisang ahensya ng gobyerno na may kapangyarihang magbigay ng Artist Record Book kaya dapat sinisiguro nito na mga kuwalipikadong entertainers lamang na nasa tamang edad ang naipadadala sa ibang bansa ng mga lehitimong recruitment agencies. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=192727&amp;publicationSubCategoryId=92</link>
</article>
<article>
<title>Gamot sanhi ng strokes pinatatanggal sa botika</title>
<author>Malou Rongalerios-Escudero</author>
<date>
<month>January</month>
<day>24</day>
<year>2003</year>
</date>
<body>Dahil sa taglay na toxic chemicals, ilang mga gamot na nagiging sanhi ng strokes ang ipinagbabawal nang ibenta sa mga botika. Ang mga toxic chemical na idineklarang hindi ligtas noong l988 United Nations Convention laban sa elicit traffic ng narcotic drugs ay ang norephedrine o phenylpropanolamine (PPA) na diumanoy nagiging sanhi ng strokes at pagdugo ng utak ng tao. Ayon kay Cavite Rep. Gilbert Remulla, ang PPA ay idineklara ring hindi ligtas ng US Food and Drugs Administration noong Nobyembre 2000 matapos matuklasan sa pag-aaral ng mga scientists sa Yale University na may 500 na PPA ang nagiging dahilan ng strokes sa Amerika taun-taon. Ang taong na-expose sa PPA ay may 15 beses na tiyansang magkaroon ng hemorrhagic strokes kaysa sa mga hindi pa nakakagamit nito. Ang unang nakagamit nito ay may tatlong beses na tiyansang ma-stroke. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=192732&amp;publicationSubCategoryId=92</link>
</article>
<article>
<title>Bagong hepe ng PEA at PPA hinirang</title>
<author>Lilia Tolentino</author>
<date>
<month>January</month>
<day>24</day>
<year>2003</year>
</date>
<body>Itinalaga kahapon ni Pangulong Gloria Macapagal-Arroyo sina Federico Taguinod bilang bagong General Manager ng Public Estates Authority (PEA) at Ret. AFP Chief of Staff Diomedio Villanueva bilang Postmaster General ng Philippine Postal Authority (PPA). Ayon kay Presidential Spokesman Ignacio Bunye, bukod sa dalawang nabanggit na opisyal, hinirang din ng Pangulo sina Tomas Alcantara at Datu Ibrahim Paglas III bilang mga Director ng PEA. Sinabi ni Bunye na bagaman nagpahayag kamakailan ang Pangulo na kanyang bubuwagin ang PEA dahil sa pagkakasangkot ng ilang matataas na opisyal hinggil sa overpricing ng Diosdado Macapagal Boulevard, kailangan pa nito na may mangasiwa sa operasyon habang hindi pa nabubuwag ito. Niliwanag nito na dapat pang magpasa ng isang batas sa Kongreso na magpapatibay ng ganap na pagbuwag ng PEA. (Ulat ni Lilia Tolentino)</body>
<link>http://www.philstar.com/Article.aspx?articleId=192734&amp;publicationSubCategoryId=92</link>
</article>
<article>
<title>3 Cabinet members babanatan ng NPA</title>
<author>Ely Saludar, Grace Amargo</author>
<date>
<month>January</month>
<day>25</day>
<year>2003</year>
</date>
<body>Pinahigpitan ni Pangulong Gloria Macapagal-Arroyo ang seguridad ng tatlong miyembro ng kanyang Gabinete matapos na lumabas na kabilang ang mga ito sa target ng New Peoples Army urban guerilla hit squad na kasalukuyang kumikilos sa Metro Manila. Base sa natanggap na report ng Malaca&amp;ntilde;ang, kabilang sa hit list sina Presidential Chief of Staff Rigoberto Tiglao, Press Secretary Nani Braganza at Defense Secretary Angelo Reyes. Nagdagdag na ng tauhan na magpo-protekta sa tatlong nabanggit na miyembro ng Gabinete. Ayon sa Pangulo, mayroon siyang kopya ng hit list at marapat na doblehin din ang pagsisikap na matamo ang kapayapaan at kaayusan ng bansa sa pamamagitan ng pagdurog sa mga guerilla units. Task Force Kintanar binuo Bumuo kahapon si Pangulong Gloria Macapagal-Arroyo ng isang special task force na siyang mag-iimbestiga sa kaso ni dating NPA leader Romulo Kintanar at tutugis sa mga salarin. Si Chief Supt. Romeo Maganto, tumatayo ring hepe ng Task Force Cervantes, ang itinalaga ng Pangulo bilang pinuno ng Task Force Kintanar kasama sina Chief Supt. Roberto Delfin at Sr. Supt. Roberto Mendoza. Binigyan ng Pangulo ng kapangyarihan ang Task Force Kintanar upang gamitin ang lahat sa ilalim ng democratic arsenal para tuparin ang kautusan nito na i-neutralize ang grupo na responsable sa pamamaslang sa dating lider ng NPA. Professional hired killer Sinabi ni Central Police District Dir., Sr. Supt. Napoleon Castro na mga professional hired killers ang bumaril at pumatay kay Kintanar. Dahil sa estilo ng pamamaril ay may matinding galit aniya sa biktima at tiniyak na patay ito bago iwanan. Lumalabas sa medico legal na may 10 tama ito ng kalibre. 45 pistol at super .38 na baril. Nakatakdang imbitahan ng pulisya si film director Willie Milan upang magbigay-linaw sa insidente. May komunikasyon umano ang biktima at Milan hinggil sa pagsasapelikula ng buhay ng una. Lumilitaw na magkakasama sa tatlong magkakadikit na mesa sina Kintanar, Milan, Ruel Mekani, isang alyas Budoy at dalawang iba pa sa Kamameshi restaurant nang maganap ang pamamaril. Nilinaw ng pulisya na walang naganap na palitan ng putok at sa halip ay tinamaan din sina Mekani sa braso, Edmundo Ruiz, 49, coordinator ng Phil. National Oil Co. (PNOC) at Richard Beltran, 39, negosyante. Sinabi ni Chief Insp. Rodolfo Jaraza, Hepe ng CPD-District Police Intelligence Unit na nawawala ang clutch bag ni Kintanar na may lamang baril at ang kanyang ID sa Bureau of Immigration (BI) bilang consultant. Bago pinaslang si Kintanar, inamin nito na may mga death threats mula kay Ka Roger Rosal, spokesman ng NPA. Pinag-aaralan din ng pulisya ang anggulong iniuugnay sa Nida Blanca case ang kasong pagpatay sa dating NPA leader matapos na lumabas sa ulat na kilala nito ang mastermind sa pagpatay sa aktres. Joma tumanggi sa Kintanar slay Itinanggi ni National Democratic Front founding Chairman Jose Maria Joma Sison na may kinalaman siya sa pagpatay kay Kintanar. Sa isang fax statement sa Malaca&amp;ntilde;ang, sinabi nito na tatlong teorya ang lumulutang sa naganap na insidente. Naging ahente si Kintanar ng paniniktik ng militar at pulisya sa ilalim ng pagiging consultant at security chief ng BI. Nasangkot umano ito sa ibat ibang operasyon at maaring mayroon siyang nasagasaang mga karibal at kaaway. Bukod dito, maaari ring ginantihan si Kintanar ng kanyang dating kinaaniban na kilusan dahil sa mga naging kasalanan nito mula ng naging intelligence agent. Iginiit ni Sison na posible ring may kinalaman ang Central Intelligence Agency ng Estados Unidos sa pagkamatay ni Kintanar. NPA hit squad Kinumpirma ni Directorate for Intelligence Robert Delfin ng PNP na dalawang hit squad ng NPA ang nagplano at trumabahong patayin si Kintanar. Pinamumunuan umano ito nina Philip Limjuco at Melchor Bartolome na nasa ilalim ng liderato ni Leo Velasco na siyang pumalit sa puwesto ni Kintanar sa kilusan. Kasalukuyang nag-ooperate ang dalawang hit squad na ito sa Metro Manila upang likidahin ang mga dating kasapi nila sa kilusan na tumiwalag. Sinabi naman ni NBI Director Reynaldo Wycoco na magsasagawa ang NBI ng sariling imbestigasyon hinggil sa kaso ni Kintanar. Nagtungo kahapon ang Pangulong Arroyo sa burol ni Kintanar sa Funeraria Paz sa Araneta Ave., QC upang ipakita ang kanyang pakikiramay sa pamilya Kintanar. (Ulat nina Ely Saludar, Grace Amargo)</body>
<link>http://www.philstar.com/Article.aspx?articleId=192834&amp;publicationSubCategoryId=92</link>
</article>
<article>
<title>1 pang ex-NPA lider tinodas</title>
<author>Danilo Garcia</author>
<date>
<month>January</month>
<day>25</day>
<year>2003</year>
</date>
<body>Matapos na paslangin ang dating lider ng New Peoples Army (NPA) na si Romulo Kintanar sa loob ng isang Japanese restaurant sa Quezon City kamakalawa ng hapon, isinunod ang isa pang dating kumander ng NPA na si Ka Luis Reyes sa Brgy. Pungo, Calumpit, Bulacan kahapon ng umaga. Agad na namatay si Reyes bunga ng tinamong mga tama ng bala sa katawan. Sa report ng Bulacan Provincial Police Office, bandang alas-8 ng umaga nang papasukin ni Reyes ang dalawang suspek na kakilala nito sa kanyang kantina na siya nitong ikinabubuhay matapos na magbalik-loob sa pamahalaan. Inasikaso at pinakain pa umano nito ang mga suspek at nang matapos ay isinamang maglakad-lakad sa labas. Nagulat na lamang ang mga kasamahan ng biktima nang makarinig ng sunud-sunod na putok sa di-kalayuan ng kantina. Nang kanilang tunguhin ito ay nakitang naliligo sa sariling dugo ang dating NPA commander. Tinitingnan naman ng pulisya kung may kaugnayan ang pagpaslang kay Kintanar sa pagpatay kay Reyes. (Ulat ni Danilo Garcia)</body>
<link>http://www.philstar.com/Article.aspx?articleId=192844&amp;publicationSubCategoryId=92</link>
</article>
<article>
<title>Solon pumabor sa pugot-ulo</title>
<author>Malou Rongalerios</author>
<date>
<month>January</month>
<day>25</day>
<year>2003</year>
</date>
<body>Nakahanap ng kakampi si Justice Secretary Simeon Datumanong sa panukala nitong pugutan na lamang ng ulo ang mga death convicts sa New Bilibid Prison (NBP) kaysa turukan ng lethal injection matapos na umayon ang isang mambabatas sa Mababang Kapulungan ng Kongreso. Sinabi kahapon ni Surigao del Norte Rep. Robert Ace Barbers, Chairman ng House Committee on Accounts na pabor siya sa pagpapatupad ng capital punishment kahit pa sa paanong paraan gaya ng pagpugot ng ulo. Iginiit ni Barbers, ang mahalaga sa ngayon ay muling ibalik ang pagpapatupad ng parusang bitay dahil nakasaad naman ito sa batas. Idinagdag ni Barbers na nagiging inutil ang Death Penalty Law dahil sa pagpapa-antala ng gobyerno sa pagpapatupad nito. Bagamat maituturing aniyang marahas ang nasabing batas, ito lamang ang paraan upang mabigyan ng leksyon ang mga gumagawa ng karumal-dumal na krimen. Idinagdag nito na maaaring pag-aralan ng Kongreso ang panukala ni Datumanong na pugutan na lamang ng ulo ang mga nasa death row upang maamyendahan ang nasabing batas. Ayon naman sa isang mambabatas, kung matutuloy ang pagsususog ng Saligang Batas ay maaari na ring alisin ang probisyon na nagbabawal sa pagputol sa alin mang bahagi ng katawan ng isang tao bilang parusa sa isang krimen upang maipatupad ang pagpugot sa ulo ng mga bilanggong nakapila sa lethal injection chamber. (Ulat ni Malou Rongalerios)</body>
<link>http://www.philstar.com/Article.aspx?articleId=192850&amp;publicationSubCategoryId=92</link>
</article>
<article>
<title>NPA mga economic saboteurs</title>
<author>Butch Quejada</author>
<date>
<month>January</month>
<day>25</day>
<year>2003</year>
</date>
<body>Ang pag-atake sa walang kalaban-labang tao o mamamayan ay maituturing na isang karuwagan sa parte ng mga komunista. Hindi nila kayang harapin ang kanilang biktima na walang takip ang kanilang mukha. Kung talagang sila ay matatapang at handang mamatay para lamang sa kanilang simulain, bakit hindi nila kayang humarap na walang takip ang mukha? Karamihan sa mga komunista na nagsasagawa ng pagpatay ay walang pagkakilanlan. Nagsusuot sila ng maskara o bonnet upang maitago ang kanilang tunay na pagkatao at upang hindi tugisin at maparusahan. Sa kanilang organisasyon, walang nakakaalam ng kanilang tunay na pagkatao. Kung kailan titigil ang mga komunista sa kanilang walang humpay na pagpatay at pagsira ng ari-arian ay walang nakakaalam. Hindi dapat iasa ang lahat sa gobyerno at militar. Dapat may partisipasyon ang bawat mamamayan. Unti-unting nagbubunga ng maganda ang kooperasyon ng mamamayan dahil marami ng kampo ng CPP-NPA ang nabawi ng militar, nabawasan din ang pagrerecruit ng mga kabataan at napigil ang ilang pagtatangka ng mga komunista na magpuslit ng mga gamit sa paggawa ng bomba. (Ulat ni Butch Quejada)</body>
<link>http://www.philstar.com/Article.aspx?articleId=192856&amp;publicationSubCategoryId=92</link>
</article>
<article>
<title>GMA: Militar isasabak sa NPA hit squad</title>
<author></author>
<date>
<month>January</month>
<day>26</day>
<year>2003</year>
</date>
<body>Ihaharap na ni Pangulong Gloria Macapagal-Arroyo ang malawakang paggamit ng sandatahang militar sa urban guerilla hit squad ng New Peoples Army (NPA) o alinmang grupo na gumagamit ng dahas at puwersa para buwagin ang inisyatibong pangkapayapaan ng gobyerno. Sa isang talumpati ng Pangulo sa General Membership Meeting at Convention ng Philippine Military Academy (PMA) Alumni Association sa Camp Aquinaldo kahapon, sinabi nito na hindi niya pahihintulutan ang patuloy na pamamaslang at pananakot sa mga dating rebelde na nagbalik-loob sa pamahalaan at ngayon ay tumutulong sa programang pangkaunlaran gaya ng sinapit ni dating NPA leader Romulo Kintanar. Pagkaraang mapaslang si Kintanar, nagpalabas ng babala ang mga rebeldeng Communist Party of the Philippines (CPP)-NPA na nasa kanilang hit list ang tatlong miyembro ng Gabinete na sina Defense Secretary Angelo Reyes, Press Secretary Nani Braganza at Presidential Chief of Staff Rigoberto Tiglao na kanilang isusunod na lilikidahin. Sinabi ng Pangulo na bagaman hindi patatawarin ng kanyang administrasyon ang karahasang ginagawa ng mga rebelde, bukas pa rin ang pamahalaan sa usapang pangkapayapaan upang maresolba ang problema sa rebelyon. Inaprubahan na ng Pangulo ang pinal na balangkas ng peace talks sa CPP-NPA na aniyay umaayon sa tadhanain ng Saligang Batas at pagpapairal ng sovereignty o kataas-taasang kapangyarihan ng bansa. &amp;quot;Our internal security shall continue to rest upon a balance of focused security operations and peace initiatives. We cannot disregard the paramount need for law and order,&amp;quot; anang Pangulo. Inatasan na rin ng Punong Ehekutibo si Philippine National Police Chief Dir. Gen. Hermogenes Ebdane, PMA Class 70 na agad na bumuo ng isang special task force na siyang tutugis sa urban guerilla hit squad na posibleng may operasyon sa Metro Manila. Eagle Squad itatapat vs sparrow units Isasabak ang binuong task force ng gobyerno sa sinasabing palihim subalit mabangis na pagkilos ng National Partisan Council-Special Operations Group ng CPP-NPA na umanoy nasa likod ng liquidation operations sa Metro Manila. Ang Eagle Squad ay isang covert unit na binubuo ng mga elite forces mula sa kapulisan at militar na naatasang harangin ang paghahasik ng NPA-SOG na pinamumuan umano ng isang Leo Velasco at dalawang kasamahan nitong sina Philip Limjuco at Bartolome Melchor, pawang tinaguriang NPA hardcore at masugid na tagasunod ni Jose Maria Joma Sison. Sinabi naman ni PNP Directorate for Operations Chief P/Dir. Edgardo Aglipay na may nakahanda ng tauhan si P/Chief Supt. Romeo Maganto, itinalaga na mamuno sa Task Force Kintanar. Nakahanda aniya rin ang PNP na bigyan ng seguridad ang iba pang opisyal ng pamahalaan na target ng NPA kabilang na si Bayan Muna Rep. Satur Ocampo. 100 NPA liquidation squad members nakakalat May 100 kasapi ng NPA liquidation squad ang nakakalat na umano sa buong Metro Manila upang isakatuparan ang kanilang kill plot sa mga target na opisyal ng gobyerno. Ito ay base sa intelligence report ng PNP at Armed Forces of the Phils. (AFP) at humahanap na umano ng tiyempo ang nasabing grupo upang isagawa ang kanilang plano. Bukod sa tatlong miyembro ng Gabinete ng Pangulo, kabilang sa nakatala sa hit list si Intelligence Service of the Armed Forces of the Phils. (ISAFP) Chief Col. Victor Corpus. Dahil dito, all out war ang PNP at AFP matapos ang naging direktiba ng Pangulo kahapon na puksain ang terorismo sa bansa hanggang sa mismong ugat o recruitment ng mga rebelde. Nanawagan naman si AFP Chief of Staff Gen. Dionisio Santiago sa mamamayan na makipagkooperasyon laban sa mga terorista. Sinabi ni Santiago na sa ngayon ay ginagawa na ang lahat ng hakbang ng militar sa pakikipagtulungan ng PNP upang makontrol ang pagkilos ng NPA hit squad sa Kamaynilaan. Kaugnay nito, inihayag ni Joma na may cover-up ang pamahalaan sa kasong pagpatay kay Kintanar kaya ibinibintang ito sa grupo ng NPA. Iginiit ni Joma na hindi interesado ang pulisya at militar na lutasin ang kaso ni Kintanar upang tukuyin ang tunay na responsable dito kaya agad na ibinintang sa NPA.</body>
<link>http://www.philstar.com/Article.aspx?articleId=192967&amp;publicationSubCategoryId=92</link>
</article>
<article>
<title>Erap pabor din sa Chacha</title>
<author>Lilia Tolentino</author>
<date>
<month>January</month>
<day>26</day>
<year>2003</year>
</date>
<body>Tulad ni Pangulong Gloria Macapagal-Arroyo, pabor din si dating Pangulong Joseph Estrada at nais niyang Constitutional Convention ang mag-amyenda sa Saligang Batas. Sa eksklusibong panayam kay Estrada, sinabi nito na dahil magastos na maghalal pa ng miyembro ng Concon, puwede na rin aniya ang ginawa noon ni dating Pangulong Corazon Aquino na ang presidente ang pumili ng miyembro ng assembly. Sinabi ni Estrada na bukod sa magastos ang paghahalal sa Concon, nasisiguro niyang ang mananalo lang sa halalan ay yaong mga dating pulitiko na natalo sa eleksyon ang kanilang mga asawa at iba pang kamag-anakan at may salaping magagamit sa kampanya. Sa pagpili aniya ng mga miyembro sa Concon, ang ibat ibang grupong sektoral tulad ng mga magsasaka, edukador, mangingisda, propesyunal, civil society at maging grupong relihiyoso ang siyang magbibigay ng nominasyon sa Presidente kung sino ang nais nilang kumatawan sa kanilang grupo sa convention. Ang Presidente ang siya namang pipili sa nominadong kinatawan para sa Concon at ang pagsususog sa Konstitusyon ay magkakabisa lang pagkaraan ng halalan sa 2004. Ang pagpili ng mga miyembro ng Concon ay magaganap lamang pagkaraan ng ika-100 araw ng panunungkulan ng mahahalal na Presidente sa eleksyon sa Mayo 2004. (Ulat ni Lilia Tolentino)</body>
<link>http://www.philstar.com/Article.aspx?articleId=192974&amp;publicationSubCategoryId=92</link>
</article>
<article>
<title>Kintanar under surveillance - Witness</title>
<author>Doris Franche</author>
<date>
<month>January</month>
<day>26</day>
<year>2003</year>
</date>
<body>Matagal na umanong under surveillance si dating New Peoples Army (NPA) leader Romulo &amp;quot;Rolly&amp;quot; Kintanar bago ito pinatay habang kumakain sa Kamameshi restaurant sa Quezon City noong Huwebes ng hapon. Ayon sa testigong si Engr. Ruel Murokani, 30, tubong Cebu City, sinabi sa kanya ni Kintanar na maraming umaaligid sa bahay nito at sa mga lugar na kanyang pinupuntahan kaya ipinasya nitong ikuha ng lisensiya at permit to carry ang kanyang baril. Matatandaang sinabi ni Sr. Supt. Roberto Delfin ng Intelligence Group ng PNP na sinabi rin sa kanya ni Kintanar na may death threats ito mula kay NPA Spokesman Rogelio Rosal. Mula sa Camp Crame ay isinama ang testigo ng biktima sa QC Memorial Circle upang kumain at hinintay nilang dumating sina film director Willie Milan at ibang kasamahan. (Ulat ni Doris Franche)</body>
<link>http://www.philstar.com/Article.aspx?articleId=192981&amp;publicationSubCategoryId=92</link>
</article>
<article>
<title>Tiglao at Satur nagkainitan</title>
<author>Malou Rongalerios-Escudero</author>
<date>
<month>January</month>
<day>26</day>
<year>2003</year>
</date>
<body>Sumiklab kahapon ang word war sa pagitan nina Bayan Muna Rep. Satur Ocampo at Presidential Management Staff Chief Rigoberto Tiglao, mga dating lider ng Communist Party of the Philippines (CPP) matapos paratangan ng huli na lider pa rin ng CPP-NPA ang Kongresista at dapat nitong linawin ang napapabalitang assassination plot laban sa kanya. Sinabi ni Ocampo na hindi niya nagustuhan ang ginawang pagtukoy sa kanya ni Tiglao na lider pa rin siya ng CPP-NPA samantalang katulad niya (Tiglao) ay matagal na siyang tumiwalag sa makakaliwang grupo. Pinangalanan ni Tiglao na mga lider ng CPP sina Jose Ma. Sison, Benito Tiamzon, Gregorio Rosal at Partylist Rep. Ocampo. Sinabi ni Ocampo na walang karapatan si Tiglao na isama siya sa listahan ng mga lider ng CPP dahil isa na siyang kinatawan sa Kongreso. Isiniwalat ng mambabatas na ilang beses siyang tinawagan ni Tiglao kaugnay sa diumanoy hit list ng NPA kung saan kasama ang huli sa nakatakdang ilikida ng guerilla hit squad na nasa Metro Manila. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=192987&amp;publicationSubCategoryId=92</link>
</article>
<article>
<title>Nationwide strike ikakasa ng PISTON</title>
<author>Doris Franche</author>
<date>
<month>January</month>
<day>26</day>
<year>2003</year>
</date>
<body>Nagbanta ang mga miyembro ng Pinagkaisang Samahan ng mga Tsuper at Operators Nationwide o PISTON na magsasagawa ng nationwide strike matapos na muling magtaas ng presyo ng produktong petrolyo ang Caltex Phils. Ayon kay PISTON president Medardo Roda, ang kanilang gagawing boykot ay bilang paghahanda na rin sa pagsunod ng dalawa pang kumpanya ng langis sa pagdadagdag ng presyo ng gasolina. Aniya, ilang araw lamang ang palilipasin ng Shell at Petron at tiyak na susunod na rin ang mga ito na magtataas ng presyo ng langis. Sinabi ni Roda na buking na ng mga maliliit na tsuper ang kilos ng Caltex, Shell at Petron hinggil sa presyo ng petroleum products sa tuwing magkakaroon ng bantang giyera sa Gitnang Silangan. Tinawag ni Roda na ganid ang tatlong higanteng kumpanya ng langis. (Ulat ni Doris Franche)</body>
<link>http://www.philstar.com/Article.aspx?articleId=192992&amp;publicationSubCategoryId=92</link>
</article>
<article>
<title>Joma kakasuhan ng murder at frustrated murder</title>
<author>Doris Franche</author>
<date>
<month>January</month>
<day>26</day>
<year>2003</year>
</date>
<body>Sasampahan ng kasong murder at frustrated murder ng Department of Interior and Local Government (DILG) si National Democratic Front (NDF) founding chairman Jose Maria Joma Sison dahil sa umanoy pagpatay kina Cagayan Congressman Rodolfo Aguinaldo noong Hulyo 12,2001; Chief of Police Supt. Cesar Santader ng Lopez, Quezon at SPO1 Nestor Santiago at ikinasugat ng iba pang pulis, nakalipas na taon. Sinabi ni Interior Sec. Jose Lina, ang pagsasampa ng kaso laban kay Sison ay bunsod sa pag-amin ng ilang miyembro ng Fortunato Camos Command na pinamumunuan ni Armando Liwanag na sina Ruben Guevarra at Franklin Rubeliza, mga tumiwalag sa kanyang grupo at nagpasyang magbalik-loob sa pamahalaan. Siya ang itinuturong responsable sa krimen. Ayon kay Lina, may probable cause at sapat na ebidensya ang kaso laban sa NDF founding chairman. (Ulat ni Doris Franche)</body>
<link>http://www.philstar.com/Article.aspx?articleId=192996&amp;publicationSubCategoryId=92</link>
</article>
<article>
<title>NPA umamin na sa Kintanar</title>
<author>Joy Cantos</author>
<date>
<month>January</month>
<day>27</day>
<year>2003</year>
</date>
<body>Pormal nang inamin ng Communist Party of the Philippine-New Peoples Army (CPP-NPA) ang pagpaslang sa dating NPA leader na si Romulo &amp;quot;Rolly&amp;quot; Kintanar. Sa isang press statement ni CPP Spokesman Gregorio Rosal alyas Ka Roger na may petsang Enero 25,2003, inisa-isa ng kilusan ang mga kasalanan umano ni Kintanar na dahilan ng kanyang pagkakapatay. Ayon kay Ka Roger, matagal nang dapat arestuhin si Kintanar upang maiharap sa Peoples Court noon pang 1993 pero itoy umiiwas sa pagdakip. Napatunayan umano ng Peoples Court ang mga paglabag ni Kintanar at pinatawan ng pinakamabigat na parusa bunga ng mga kasong korupsyon, kriminal at counter-revolutionary. Si Kintanar umano ang project officer ng grupong itinatag noong Mayo 2000 para ipadala ng gobyerno sa Netherlands upang iligpit si CCP leader Jose Maria Joma Sison subalit nabigo ang mga ito. Sinabi ni Ka Roger na bumuo si Kintanar ng isang Special Operations Group noong panahon nito at isinama ang ilang mga kriminal na inatasan niyang magsagawa ng kidnap-for-ransom, panghoholdap, counter operations na lingid sa kaalaman ng buong kilusan. Una umano siyang nag-operate sa Davao City na tinaguriang killing capital noong 1980s at pinalawak sa buong bansa. Responsable umano si Kintanar sa pagdukot sa Hapones na si Nabayuki Wakaoji noong 1986 at kumita sila ng $10 milyong ransom. Tumabo rin ang grupo nito ng P15 milyon sa pagkidnap kay Bombo Radio owner Roger Florante noong 1989 sa tulong ni CPP Visayas Commission Secretary Arturo Tabara. Nagnakaw umano ito ng pondo ng kilusan na umaabot sa P30 milyon. Nadiskubre lamang ito noong 1991 nang maaresto siya ng pamahalaan matapos na magtapat ang kanyang mga dating kasamahan sa pamunuan ng CPP-NPA. Guilty rin umano si Kintanar sa tangkang pagwasak sa kilusan nang hikayatin niya ang ilan sa mga kadre at miyemro ng kilusan na magsagawa ng kampanya laban sa partido noong l992 nang talikuran na sila nito at umanib sa pamahalaan. Siya rin umano ang pumilit kina Felimon &amp;quot;Ka Popoy&amp;quot; Lagman at Arturo Tabara na umalis sa partido at buuin ang Revolutionary Protection Army (RPA) at tumayo bilang adviser nito. Si Kintanar ang naging dahilan umano ng pagsuko nina Ka Popoy, Tabara at Carapali Lualhati sa pamahalaan. Ibinunyag ng NPA na bago nila pinatay si Lagman ay nagsisilbi itong consultant sa Armed Forces of the Philippine (AFP) at Philippine National Police sa kabila ng pagkuha nito ng kanyang suweldo sa Bureau of Immigration bilang adviser. Kasabay nito, nilinaw ni Ka Roger na hindi kasama sa kanilang hit list si Presidential Chief of Staff Rigoberto Tiglao. Iginiit na hindi all-out campaign ang kanilang isinagawa bagkus ay ipinatupad lamang nila ang paglikida kay Kintanar dahil sa tambak na mga kasalanan nito at hindi ang pagtalikod sa kilusan. 50 suporters ni Kintanar reresbak May 50 tagasuporta ni Kintanar ang umanoy gaganti sa NPA guerilla hit squad na responsable sa pagpatay sa nabanggit na dating NPA leader. Ayon sa source, hindi lamang ang pulisya at militar ang nagmo-monitor sa galaw ng NPA kundi maging ang dating mga kasamahan ng napaslang. Gaya ni Kintanar, ang kanyang asawang si Joy ay isang dating top member ng NPA na may mataas pa ring pagkilala mula sa kanilang mga pinagkakatiwalaang kasamahan at tagasuporta. &amp;quot;Tiyak galit ang mga kasama ni Rolly.  Yan ang gusto nila magtumbahan&amp;quot; ani isang mataas na opisyal. Kaugnay nito, nanawagan si PNP Director for Intelligence Chief Supt. Robert Delfin sa mga grupong nagpaplanong gumanti sa pagkamatay ni Kintanar na huwag nilang ilagay sa kanilang kamay ang batas. Ka Roger at Joma kakasuhan Matapos na akuin ng NPA ang pagpatay kay Kintanar, pinakakasuhan ng Malaca&amp;ntilde;ang ang mga lider ng CPP-NPA na sina Joma at Ka Roger. Sinabi ni Presidential Spokesman Ignacio Bunye, nagbigay na ng direktiba ang Pangulo sa pulisya at militar na makipag-ugnayan sa Department of Foreign Affairs upang ma-monitor ang international community upang makakuha ng sapat na ebidensya laban sa CPP-NPA at magsampa ng kaso laban sa mga lider nito na tumakas sa bansa upang makaiwas sa hustisya. Ayon naman kay Chief Insp. Rodolfo Jaraza, hepe ng Central Police District- District Police Intelligence Unit (CPD-DPIU), ang cartographic sketch ng suspect sa Kintanar murder ay tumutugma sa hit man ng SOG ng NPA na si Leo Velasco. Lumilitaw na tatlo ang bumaril kay Kintanar habang tatlo pa ang nagsilbing look-out sa labas ng Kamameshi restaurant bago tuluyang sumakay sa isang kotse at Toyota Revo patungong East Ave, QC. Joma nuknukan ng sinungaling!  Golez Tinawag ni National Security Adviser Roilo Golez si Joma na isang nuknukan ng sinungaling dahil sa ginawang pag-amin ni Ka Roger sa pagpaslang kay Kintanar. Sinabi ni Golez na napahiya si Joma sa ginawang pag-amin ni Ka Roger dahil sa naunang pagtanggi nito sa pagpatay kay Kintanar. Magugunita na itinuro pa ni Joma ang Central Intelligence ng Estados Unidos na siyang may pakana ng asasinasyon. Nangangahulugan, ani Golez na nararapat na sampahan ng kasong kriminal sina Joma at Ka Roger dahil sa pagpatay kay Kintanar. (Ulat ni Joy Cantos)</body>
<link>http://www.philstar.com/Article.aspx?articleId=193100&amp;publicationSubCategoryId=92</link>
</article>
<article>
<title>40% sa House katig sa Chacha</title>
<author>Malou Escudero</author>
<date>
<month>January</month>
<day>27</day>
<year>2003</year>
</date>
<body>Binigyan diin kahapon ng mga kabataang mambabatas sa Mababang Kapulungan ng Kongreso na umaabot sa 40 porsyento sa pangunguna ni Surigao del Norte Cong. Ace Barbers na ang pagsusulong ng Charter Change o Chacha ay hindi daan sa pgbubunsod ng interes pulitikal ng ilang pulitiko kundi pagtugon sa kahilingan ng mamamayan sa pagbabago sa kanilang pamumuhay. Nagpahayag ng pangamba si Barbers at mga mambabatas na hindi tuluyang nauunawaan ng mamamayan ang Chacha dahil malawakan ang propaganda ng mga anti-Chacha advocates sa media para isulong ang public distrust. Sinabi ni Barbers na maisasagawa ito kaagad para samantalahin ang pagkakataon na hindi na tatakbo sa panguluhan si Pangulong Gloria Macapagal-Arroyo sa taong 2004 at nagkasundo na rin ang mga lider pulitiko at economic planners na susugan ang Saligang Batas. Inihalimbawa ng Kongresista na ang pagtatag ng isang unicameral legislature ay mabilis na maisasagawa ng isang Constituent Assembly na milyong piso umano ang matitipid ng pamahalaan. Hinamon ni Barbers ang mga pulitiko, lalo na ang mga tinatawag na Trapo na isipin ang kinabukasan ng mga kabataan, ang susunod na henerasyon kasabay ng paghikayat sa mga lider pulitiko, academic, pribadong sektor at negosyo na gawin ang katungkulan nila na ma-educate ang publiko sa isyu. (Ulat ni Malou Escudero)</body>
<link>http://www.philstar.com/Article.aspx?articleId=193107&amp;publicationSubCategoryId=92</link>
</article>
<article>
<title>Oil price hike pinasisiyasat ng Palasyo</title>
<author>Ely Saludar</author>
<date>
<month>January</month>
<day>27</day>
<year>2003</year>
</date>
<body>Inatasan kahapon ng Malaca&amp;ntilde;ang si Energy Secretary Vince Perez na alamin kung makatarungan ang panibagong pagtataas sa presyo ng produktong petrolyo. Ayon kay Presidential spokesman Ignacio Bunye, hindi naman awtomatiko na kapag nagtaas ang presyo sa world market ay agad na aangat ang presyo nito sa lokal na pamilihan. Ito ay matapos na humiling na rin ng dagdag na singil sa pasahe ang ilang transport groups dahil sa pagtaas ng presyo ng petrolyo kasabay ng kanilang banta na nationwide strike. Pinabubusisi ng Malaca&amp;ntilde;ang kung umaabuso ang mga oil companies sa pagtataas ng presyo ng produktong petrolyo. (Ulat ni Ely Saludar)</body>
<link>http://www.philstar.com/Article.aspx?articleId=193114&amp;publicationSubCategoryId=92</link>
</article>
<article>
<title>Seguridad ng 4th World Meetings tagumpay</title>
<author>Danilo Garcia/Ely Saludar</author>
<date>
<month>January</month>
<day>27</day>
<year>2003</year>
</date>
<body>Idineklara ng Philippine National Police na tagumpay ang ibinigay na seguridad sa mga dayuhang delegado at kinatawan ng ibat ibang bansa sa pagtatapos kahapon ng 4th World Meeting of Families sa Maynila. Ipinagmalaki ni Chief Supt. Vidal Querol, Acting Director for Operations na sa loob ng limang araw na pagbabantay ng pulisya ay naging matahimik ang nasabing pagtitipon. Aniya, ito ay dahil sa ibinigay na preparasyon ng pulisya sa lugar na pagdarausan ng 4th World Meeting of Families at sa pagbibigay ng mga personal escorts sa mga delegado para tiyakin ang kanilang seguridad. Pinakahuling binigyan ng seguridad si Vice President Teofisto Guingona at ibang opisyales ng pamahalaan na dumalo sa pinakahuling misa sa Quirino Grandstand. Kaugnay nito, muling inisnab ni Pangulong Gloria Macapagal-Arroyo ang thanksgiving mass ng 4th World Meeting of Families kahapon. Sinimulan ang misa bandang alas-7 ng umaga na dinaluhan, bukod kay Guingona nina Senate Pres. Franklin Drilon, mga dating Pangulong sina Fidel Ramos at Corazon Aquino. Walang opisyal na paliwanag ang Malaca&amp;ntilde;ang hinggil sa hindi pagsipot ng Pangulo sa panghuling araw ng nasabing okasyon. Nauna rito, hindi rin dumalo ang Pangulo sa pagbubukas ng seremonya ng 4th World Meeting of Families sa Phil. Intl Convention Center dahil hindi ito nakabalik mula sa Mindanao bunga ng masamang lagay ng panahon. (Ulat nina Danilo Garcia/Ely Saludar)</body>
<link>http://www.philstar.com/Article.aspx?articleId=193120&amp;publicationSubCategoryId=92</link>
</article>
<article>
<title>Pamilya Kintanar target din</title>
<author>Danilo Garcia at Doris Franche</author>
<date>
<month>January</month>
<day>28</day>
<year>2003</year>
</date>
<body>Binigyan na ng Philippine National Police (PNP) ng ibayong seguridad ang naiwanang pamilya ng pinaslang na dating chief of staff ng New Peoples Army (NPA) na si Rolly Kintanar dahil sa pangamba na sila naman ang isunod ng mga dating kasamahan nito. Sinabi ni Police Security Protection Office chief, C/Supt. Prospero Noble na nakahanda silang bigyan ng seguridad ang pamilya ni Kintanar matapos na hilingin ito ng asawa nito na si Joy Kintanar dahil sa natatakot siyang balikan siya ng mga rebelde. Niliwanag naman ni Chief Supt. Romeo Maganto, hepe ng binuong Task Force on Urban Hit Squad na hahabol sa mga killer ni Kintanar na hindi isang vigilante group ang kanyang pinakilos ngunit mga grupong sibilyan na tanging intelligence gathering lamang ang magiging tungkulin sa kanyang misyon. Ito rin umano ang mga grupo na tumulong sa kanya noon para tugisin ang mga Sparrow Unit ng NPA noong 1980s. Upang hindi naman umano sila mahaluan ng mga taong may intensiyong manabotahe, bibigyan nila ng mga identification card ang mga miyembro ng civilian organization. Kabilang sa mga grupong kanyang pinakilos laban sa NPA ay ang National Crusaders for Peace and Democracy, National Alliance for Democracy Anti-Communist Group at Citizens Crime Watch na umaabot na sa milyon ang mga miyembro. Matatandaan na si Maganto rin ang namumuno sa Task Force Cervantes na naatasan ring tumugis kay Col. Rafael Carde&amp;ntilde;o na itinuturong mastermind sa pagpatay kay Army Capt. Baron Cervantes. Sa kabila ng pagbibigay ng full blanket of authority ng Malaca&amp;ntilde;ang, pinaalalahanan naman ni Directorate for Police Community Relations Ricardo de Leon si Maganto na makipag-koordinasyon sa Directorate for intelligence ng PNP sa mga hakbang na gagawin sa paghahanap sa mga rebelde. Tinutugis ni Maganto ang dalawang miyembro ng Special Operations Group ng NPA na nag-ooperate sa Metro Manila at target likidahin ang mga dating opisyal ng kilusan na bumaligtad sa kanila at ilang mga opisyales ng pamahalaan. Hindi NPA ang pumatay Bagamat inamin ni Ka Roger ang pagpatay kay Kintanar, hindi naman kumbinsido ang pamunuan ng Central Police District dito. Sa pahayag ni Chief Insp. Rodolfo Jaraza, hepe ng DPIU, kung NPA ang tumumba kay Kintanar, aaminin agad ito ng makakaliwa at hindi na tatagal pa ng apat na araw. Aniya, satellite phone ang gamit ni Rosal kaya madali nitong maihahayag kung totoo na sila ang lumikida kay Kintanar. Madali din umanong magpadala ng mga statement ang kahit na sino upang ilihis ang imbestigasyon ng pulis sa krimen. Ayon kay Jaraza, hindi rin umano matatanggap sa korte bilang ebidensiya ang ipinalabas na statement ni Rosal ng pag-amin sa pamamaslang kay Kintanar sa Kamameshi restaurant sa Quezon City. Itoy bunsod naman ng kautusan ni Maganto na magsampa ng kaso laban kay Rosal dahil na rin sa ginawa nitong pag-ako sa pagpatay. Nabatid sa opisyal na tinitingnan nila ang anggulo na may nasagasaang grupo ng smugglers si Kintanar sa Bureau of Immigration. (Ulat nina Danilo Garcia at Doris Franche)</body>
<link>http://www.philstar.com/Article.aspx?articleId=193213&amp;publicationSubCategoryId=92</link>
</article>
<article>
<title>Lacson presidential bet ng oposisyon</title>
<author>Malou Escudero</author>
<date>
<month>January</month>
<day>28</day>
<year>2003</year>
</date>
<body>Si Senator Panfilo Lacson na ang patatakbuhin ng oposisyon sa presidential race sa susunod na taon matapos umurong na sa labanan si action king Fernando Poe Jr. Kinumpirma ni Angelito Banayo, dating adviser on political affairs ni dating Pangulong Estrada na desidido na si Erap na ibigay ang basbas kay Sen. Lacson bilang standard bearer ng Partido ng Masang Pilipino. Suko na umano si Estrada na mapatakbo si FPJ. Ilang lider ni FPJ ang nangangalap ngayon ng 1 milyong lagda upang kumbinsihin siyang tumakbo sa susunod na taon, subalit ayon kay Estrada, hindi kayang kumbinsihin ng kahit na 1 milyong lagda ang kanyang matalik na kaibigan. Magugunitang tatlong pangalan ang naunang pinalutang ni Estrada na posibleng maging kandidato ng oposisyon sa May 2004 elections. Ito ay sina FPJ, businessman Danding Cojuangco at Senator Lacson. Malabo na ring patakbuhin ng oposisyon si Cojuangco dahil nagpahayag na ang huli na nais na lamang nitong manatili bilang isang businessman. Ayon naman kay Lacson, nakahanda siyang tumakbo kung pipiliin siya ng oposisyon. Idinagdag ni Banayo na suportado ng political opposition ang kandidatura ni Lacson. Samantala, may sorpresa ang oposisyon para sa magiging running mate ni Lacson. Nagpahiwatig si Banayo na malamang galing pa sa administrasyon ang makakatambal ng senador. May usap-usapan na alin kina Senators Loren Legarda at Juan Flavier ang napipisil ng partido. (Ulat ni Malou Escudero)</body>
<link>http://www.philstar.com/Article.aspx?articleId=193220&amp;publicationSubCategoryId=92</link>
</article>
<article>
<title>Peace agreement tinanggihan ng CPP-NPA</title>
<author>Lilia Tolentino/Ely Saludar</author>
<date>
<month>January</month>
<day>28</day>
<year>2003</year>
</date>
<body>Tinanggihan ng Communist Party of the Philippines-New Peoples Army (CPP-NPA) ang panukalang kasunduang pangkapayapaan na binalangkas ng gobyerno dahil hindi sila kasama sa pagbuo nito. Sa isang radio interview kahapon, sinabi ni CPP-NPA spokesman Gregorio &amp;quot;Ka Roger&amp;quot; Rosal na ang planong kasunduan ay tulad ng balangkas ng peace agreement sa MILF na nagdedeklara ng kanilang pagsuko sa gobyerno. Sa panig ng Malaca&amp;ntilde;ang, sinabi ni Presidential Spokesman Ignacio Bunye na inilabas na ng Palasyo ang 29 pahinang draft peace agreement na naglalayong wakasan ang armadong labanan sa pagitan ng pamahalaan at rebeldeng komunista. Ito ay bumubuo sa apat na bahagi tulad ng karapatang pantao at international humanitarian law, repormang panlipunan at ekonomiya, political at constitutional reforms, pambansang pagkakaisa at re-integration ng rebel forces sa lipunan. Nasa kamay na umano ng CPP-NPA ang pag-usad ng usapang pangkapayapaan. Gayunman, sinabi ni Bunye na maghihintay pa rin ang grupong negosyador ng pamahalaan sa mga susunod na pangyayari hanggang lumambot ang panig ng grupong rebelde. Umaasa ang Malaca&amp;ntilde;ang na maaaring mabago pa ang posisyon ng grupong makakaliwa. (Ulat nina Lilia Tolentino/Ely Saludar)</body>
<link>http://www.philstar.com/Article.aspx?articleId=193227&amp;publicationSubCategoryId=92</link>
</article>
<article>
<title>Joma pababalikin upang harapin ang mga kaso</title>
<author>Lilia Tolentino/Gemma Amargo</author>
<date>
<month>January</month>
<day>28</day>
<year>2003</year>
</date>
<body>Ikakampanya ng pamahalaan ang pagpapabalik sa bansa ni CPP founding chairman Jose Maria Sison para papanagutin sa pagpaslang kay dating NPA leader Romulo Kintanar at iba pang mga biktima ng kanilang karahasan. Ayon kay Presidential Spokesman Ignacio Bunye, pabor ang pamahalaan na hingin ang extradition ni Sison dahil mas mabibigyan ng pagkakataon na maharap nito ang mga kasong kriminal kung ito ay babalik sa bansa. Ayon kay Bunye, ang pag-amin ng CPP-NPA na sila ang may kagagawan sa pagpaslang kay Kintanar ay sapat nang dahilan para sampahan sila ng kaso para bigyang katarungan ang pagkamatay ng dating NPA leader. Nabatid na sa kasalukuyan ay wala pa ring extradition treaty sa pagitan ng Pilipinas at Netherlands kaya nagiging dahilan ito upang maging taguan ni Sison ang nabanggit na bansa. Magugunita na inirekomenda pa lamang ni Defense Secretary Angelo Reyes sa DOJ na ibilang ang bansang Netherlands sa listahan ng mga bansang may extradition treaty upang puwersahin ang mga kriminal na nagtatago doon na pabalikin sa bansa. Bukod kay Sison, kasama rin nito na nagtatago ngayon sa Netherlands ang rebeldeng pari na si Luis Jalandoni. (Ulat nina Lilia Tolentino/Gemma Amargo)</body>
<link>http://www.philstar.com/Article.aspx?articleId=193233&amp;publicationSubCategoryId=92</link>
</article>
<article>
<title>Batas vs human cloning</title>
<author>Rudy Andal</author>
<date>
<month>January</month>
<day>28</day>
<year>2003</year>
</date>
<body>Hinikayat kahapon ni Senate Majority Leader Loren Legarda ang kanyang mga kasamahan sa Kongreso na magkaroon ng batas na magbabawal sa human cloning sa bansa. Sinabi ni Sen. Legarda na dapat makiisa ang Pilipino na huwag payagan ang human cloning na ito na produkto ng cloning laboratory. &amp;quot;Every child should be born from the consumation of love and not from a petri dish or the cold apparatus of a laboratory,&amp;quot; paliwanag ni Legarda. Aniya, hindi guinea pig ang tao para padamihin at maging instrumento ng scientists na nagsusulong ng human cloning sa mundo. Ang human cloning na dati ay isa lamang science fiction ay naging isang katotohanan matapos matagumpay na maipanganak ang clone baby na si Eve sa isang cloning laboratory kamakailan. Dahil dito, giniit ni Legarda na hindi dapat payagan sa ating bansa na dominado ng Katoliko ang human cloning dahil labag ito sa batas ng Diyos at kalikasan. (Ulat ni Rudy Andal)</body>
<link>http://www.philstar.com/Article.aspx?articleId=193239&amp;publicationSubCategoryId=92</link>
</article>
<article>
<title>'Hoodlums in robes and barongs' may paglalagyan</title>
<author>Gemma Amargo</author>
<date>
<month>January</month>
<day>28</day>
<year>2003</year>
</date>
<body>Ito ang naging babala kahapon nina Supreme Court (SC) Chief Justice Hilario Davide Jr. at Justice Secretary Simeon Datumanong matapos na dumalo ang una sa paglulunsad ng United National Development Project sa Department of Justice (DOJ). Nagkaroon ng kasunduan sina Davide at Datumanong na magsanib ng puwersa upang palakasin ang takbo ng hustisya sa bansa sa pamamagitan ng paglalapit ng kanilang mga programa sa taumbayan. Nagbabala si Davide na walang paglalagyan sa hudikatura ang mga tiwaling hukom at mahistrado dahil patuloy ang kanilang ginagawang paglilinis kasabay ng panawagan sa publiko na bukas ang kanilang mga tanggapan sa anumang reklamo laban sa mga tiwaling huwes at piskal sa ilalim ng kanilang hanay. Kaagad din umanong aaksiyunan ni Davide sa lalong madaling panahon ang reklamo sa SC nina DILG Sec. Joey Lina at Philippine Drug Enforcement Agency (PDEA) director Anselmo Avenido laban kay QC Regional Trial Court (RTC) Branch 224 Judge Emelio Leachon. Nabatid na inireklamo si Judge Leachon dahil sa ginawa nitong pagpapalaya sa pitong hinihinalang drug traffickers na nagtutulak umano ng dalawang bilyong halaga ng ipinagbabawal na gamot. Sinampahan nila ng kasong gross ignorance of the law si Judge Leachon. Ayon kay Davide, dadaan sa normal na proseso ang kasong administratibo ni Judge Leachon tulad ng preliminary investigation na isasagawa ng Office of the Court Administrator ng SC. (Ulat ni Gemma Amargo)</body>
<link>http://www.philstar.com/Article.aspx?articleId=193245&amp;publicationSubCategoryId=92</link>
</article>
<article>
<title>Bank account ni JV pinabubulatlat</title>
<author>Malou Escudero</author>
<date>
<month>January</month>
<day>28</day>
<year>2003</year>
</date>
<body>Personal na hiniling kahapon ni San Juan Mayor Jose Victor &amp;quot;JV&amp;quot; Ejercito na huwag isama sa pagsisiyasat ang kanyang mga bank accounts dahil hindi naman siya akusado sa plunder case na kinakaharap ng kanyang amang si dating Pangulong Estrada. Personal na hiniling ni Ejercito sa korte na bigyan siya ng sapat na oras upang sagutin ang subpoena na inilabas ng korte laban sa kanyang account. Ayon kay Ejercito, paglabag sa bank secrecy law ang pag-inspeksiyon sa kanyang account bukod sa harassment lang umano iyon sa kanya. Naghihinala ang alkalde na mayroong taga-loob ng bangko ang naglabas ng confidential information dahil hindi lamang general request ang hiningi ng prosekusyon kundi nilista pa ang mga specific document na nais na mailabas. Binigyan si Ejercito ng hanggang Enero 29 para maisumite ang kanyang sagot at Enero 31 naman sa prosekusyon para mag-reply. (Ulat ni Malou Escudero)</body>
<link>http://www.philstar.com/Article.aspx?articleId=193249&amp;publicationSubCategoryId=92</link>
</article>
<article>
<title>Bayani Fernando itutumba ng NPA</title>
<author>Lordeth Bonilla</author>
<date>
<month>January</month>
<day>29</day>
<year>2003</year>
</date>
<body>Nagdagdag nang di mabilang na mga bodyguard si Metro Manila Development Authority (MMDA) Chairman at Department of Public Works and Highways (DPWH) Secretary Bayani Fernando bunsod ng umanoy pagbabanta sa kanyang buhay ng rebeldeng grupong New Peoples Army (NPA) dahil sa pagiging brutal umano nito sa mga illegal vendors. Sa pakikipagpulong kahapon ni Fernando sa mga mamamahayag, ipinahiwatig nito na natatakot rin siya para sa kanyang kaligtasan at ng kanyang pamilya at ang karagdagang mga bodyguard ay seguridad upang protektahan siya at ang kanyang pamilya. &amp;quot;Akala niyo matapang ako, duwag din ako,&amp;quot; pabirong pahayag ni Fernando. Sinabi ni Fernando na trabaho lamang ang kanyang ginagawa at walang personalan at para naman aniya ito sa bayan. Nilinaw rin ni Fernando na wala silang pinagsasamantalahang mga tao kapag nagsasagawa sila ng clearing operations laban sa mga illegal vendors. Inamin ni Fernando na duwag rin siya at hindi siya matapang kaya takot rin siya at nag-aalala na baka pati kanyang pamilya ay madamay sa pagtupad niya sa kanyang mga tungkulin. Pero sa isang radio interview ay pinabulaanan ng tagapagsalita ng NPA na si Gregorio &amp;quot;Ka Roger&amp;quot; Rosal na nasa &amp;quot;hit list&amp;quot; nila si Fernando. Gayunman, may pagbabanta o wala, tiniyak ni Fernando na tuluy-tuloy ang programang ipinatutupad nila sa MMDA at DPWH at matigas na inihayag na pasensiyahan na lamang sa mga masasagasaan ng kanyang kampanya. (Ulat ni Lordeth Bonilla)</body>
<link>http://www.philstar.com/Article.aspx?articleId=193354&amp;publicationSubCategoryId=92</link>
</article>
<article>
<title>Bansag na terorista sa NPA alisin muna</title>
<author>Lilia Tolentino/Joy Cantos</author>
<date>
<month>January</month>
<day>29</day>
<year>2003</year>
</date>
<body>Upang umusad umano ang naudlot na usapang pangkapayapaan, iminungkahi kahapon ni Sen. Rodolfo Biazon na tanggalin muna ang grupong Communist Party of the Philippines-New Peoples Army (CPP-NPA) bilang ika-34 sa talaan ng Foreign Terrorist Organization (FTO) sa buong mundo. Sa isang ambush interview, sinabi ni Biazon, vice chairman ng Senate committee on national defense, na isa sa mga nakikita niyang paraan para manumbalik ang peace talks ay alisin ang nasabing pagdedeklara sa CPP-NPA ni Jose Ma. Sison bilang mga dayuhang teroristang dapat kasindakan. Isa sa kahilingan ng CPP-NPA para tanggapin ang &amp;quot;draft accord&amp;quot; na alok ng gobyerno ay alisin muna ang pagkakadeklara sa kanilang terorista bago bumalik sa negosasyon. Pero walang plano si Pangulong Arroyo na bawiin ang bansag na terorista sa NPA bagaman patuloy na isinusulong ng pamahalaan ang negosasyong pangkapayapaan sa grupo. Ayon kay Presidential Spokesman Ignacio Bunye, mahirap bawiin ang ikinapit na taguring terorista sa NPA kahit na hinihiling nila ito para manumbalik ang peace agreement. Ayon kay Bunye, ang pangkat ng mga opisyal ng Department of Foreign Affairs ay nagpunta noon sa Netherlands para lakarin ang pagkakapit ng bansag na terorista sa NPA at hindi ito basta-basta maiaatras. (Ulat nina Lilia Tolentino/Joy Cantos)</body>
<link>http://www.philstar.com/Article.aspx?articleId=193364&amp;publicationSubCategoryId=92</link>
</article>
<article>
<title>Krisis sa kuryente nakaamba</title>
<author>Ely Saludar</author>
<date>
<month>January</month>
<day>29</day>
<year>2003</year>
</date>
<body>Ibinabala kahapon ni Pangulong Arroyo na maaaring muling makaranas ang bansa ng krisis sa enerhiya sa mga susunod na taon. Sa kanyang mensahe sa pagpapasinaya ng 500 megawatt San Lorenzo combined-cycle power plant sa Batangas, sinabi ng Pangulo na kung hindi kikilos ang gobyerno ay daranas ng krisis sa enerhiya sa Visayas sa taong 2004 hanggang 2005, sa Mindanao ay sa taong 2006 at sa Luzon ay sa taong 2008. Upang maiwasan ang krisis ay isusulong na ng Pangulo ang pagsasapribado ng transmission facilities ng Napocor. Ang hakbang ng Pangulo ay kahit hindi pa naisasabatas ng dalawang kapulungan ng Kongreso ang Transco bill para sa prangkisa nito. Bunga nito, nanawagan ang Pangulo sa mga senador na humarang sa Transco bill na agad na palusutin ang panukala upang makaiwas ang bansa sa krisis. Gayunman, nilinaw ng Malaca&amp;ntilde;ang na hindi naman mangangahulugan na ang posibilidad na krisis sa enerhiya ay mag-aapruba ng dagdag na independent power producers (IPPs) na siyang ugat ng inirereklamong power purchased adjustment (PPA). Ayon kay Presidential Spokesman Ignacio Bunye, mas tututukan ng Palasyo ang privatization sa sektor ng enerhiya at hindi ang IPPs. (Ulat ni Ely Saludar)</body>
<link>http://www.philstar.com/Article.aspx?articleId=193371&amp;publicationSubCategoryId=92</link>
</article>
<article>
<title>US magbibigay ng advance warning sa RP kung aatake na sa Iraq</title>
<author>Ellen Fernando</author>
<date>
<month>January</month>
<day>29</day>
<year>2003</year>
</date>
<body>Siniguro kahapon ng Amerika sa Pilipinas na magbibigay ito ng &amp;quot;advance warning&amp;quot; kapag nagdesisyon na ang Washington na maglunsad ng military strike laban sa Iraq. Ayon kay National Security Adviser Roilo Golez, tiniyak sa kanya ni US State Deputy Secretary Richard Armitage na walang dapat ikaalarma sa report ng UN weapons inspection team at International Atomic Energy Agency sa Iraq. Ngayong araw ay magpapahayag si US President George Bush sa harap ng US Congress ng kanyang mensahe hinggil sa kanilang planong pag-atake sa Iraq. Inihayag na ni US Secretary of State Colin Powell na handa na ang tropa ng US na nakaposisyon sa Iraq sa anumang pag-atake. Bunga nito, patuloy ang isinasagawang preparasyon para sa nakatakdang paglilikas sa ligtas na lugar ng may 1.3 milyong Pilipino sa Middle East dahil sa posibleng pagsiklab ng giyera sa pagitan ng US at Iraq anumang araw ngayon. Sa isinagawang press briefing kahapon, sinabi ni Middle East Preparedness Team (MEPT) Roy Cimatu na mahigpit ang komunikasyon ng mga opisyal ng 15 embahada at consular office ng Pilipinas sa Gitnang Silangan matapos na ibaba ng pamahalaan ang &amp;quot;highest alert&amp;quot; doon bilang paghahanda sa evacuation at relokasyon sa mga overseas Filipino workers (OFWs). Bahagi ng komunikasyong ito ang inilunsad ng mga OFWs na &amp;quot;text brigade&amp;quot; dahil sa hiling ng mga Pilipino bilang kanilang pinakamadaling komunikasyon hanggang dito sa Pilipinas. Hinihintary na lamang ng MEPT ang go-signal ni Pangulong Arroyo kung ililikas na o ililipat lamang ang mga OFW sa mga bansang sinasabing ligtas mula sa mga inihandang relocation site ng MEPT. Nakaalerto na ang mga OFWs na nagtatrabaho sa mga oil fields sa Gitnang Silangan dahil ang mga ito ang posibleng unahing atakihin ng US troops. Unang inihayag ni Cimatu na uunahing ilikas ang may 60,000 OFWs sa Kuwait dahil ito ang pinaka-kritikal na bansa sa ME sakaling bombahin ng US ang Iraq. Bukod sa Kuwait, kasama sa critical areas ang Baghdad, Saudi Arabia, Abu Dhabi, Qatar at Oman. (Ulat ni Ellen Fernando)</body>
<link>http://www.philstar.com/Article.aspx?articleId=193377&amp;publicationSubCategoryId=92</link>
</article>
<article>
<title>Lacson sa 2004 presidential polls walang dating sa Lakas</title>
<author>Lilia Tolentino</author>
<date>
<month>January</month>
<day>29</day>
<year>2003</year>
</date>
<body>Hindi nakasorpresa sa administration party Lakas-NUCD ang pag-aanunsiyo ng oposisyon na si Senador Panfilo Lacson ang kanilang gagawing standard bearer sa halalan sa 2004. Ayon kay Presidential Adviser on Political Affairs Joey Rufino, sa umpisa pa lang ay alam na ng Lakas na tatakbong presidente si Lacson. Inihayag din ni Rufino na kung gusto ng action king na si FPJ na sumali sa Lakas ay bukas ang kanilang pinto para sa kanya. Ayon kay Rufino, si FPJ ay puwede nilang ikandidatong senador at kung gusto niyang kumandidatong gobernador, puwede rin. Subalit sinabi ni Rufino na ang posisyong presidente ay isang sensitibong puwesto at kung nais ni FPJ na kumandidato sa pinakamataas na posisyon sa bansa kailangan niyang dumaan sa proseso ng pilian. (Ulat ni Lilia Tolentino)</body>
<link>http://www.philstar.com/Article.aspx?articleId=193383&amp;publicationSubCategoryId=92</link>
</article>
<article>
<title>Murder isinampa vs Joma</title>
<author>Gemma Amargo</author>
<date>
<month>January</month>
<day>29</day>
<year>2003</year>
</date>
<body>Pormal nang sinampahan ng PNP ng kasong murder sa Department of Justice si CPP-NPA leader Jose Maria Sison dahil sa pagpatay kay dating Cagayan Rep. Rodolfo Aguinaldo at sa security nitong si PO2 Joey Garo noong Hunyo 12, 2001 sa Tuguegarao City. Sa apat na pahinang complaint affidavit sa DOJ ng PNP, dalawang kasong murder ang isinampa laban kay Sison, Victor Servidores, Evangeline Rapanut, Wilfredo Valencia, Victoria Tesorio, Manuel Calumbano, Santiago Dolarte at Randy Malayao. Ang pagsasampa ng kasong murder ay bunsod sa pag-amin ng mga opisyal ng Cagayan Valley Regional Committee ng NPA na sila ang responsable sa pagpatay kay Aguinaldo. Kumilos na rin ang PNP para sampahan ng kaso ang grupo ni Sison dahil sa pagkakapaslang kay dating NPA leader Rolly Kintanar. (Ulat ni Gemma Amargo)</body>
<link>http://www.philstar.com/Article.aspx?articleId=193388&amp;publicationSubCategoryId=92</link>
</article>
<article>
<title>Giyera sa Iraq tuloy na</title>
<author>Ellen Fernando/Ely Saludar/Jhay Mejias</author>
<date>
<month>January</month>
<day>30</day>
<year>2003</year>
</date>
<body>War is &amp;quot;imminent&amp;quot; in Iraq! Ito ang binigyang diin kahapon ni Pangulong Arroyo bilang reaksiyon sa State of the Union address ni US President George Bush. Ayon sa Pangulo, kahit nagdeklara pa si President Bush na kokonsultahin muna ang United Nations Security Council sa February 25 at gagawa muna ng presentasyon sa umanoy violations ng Iraq, tiyak nang puputok ang giyera sa Middle East. Sa kanyang pagharap sa US Congress, muling inulit ni Bush ang banta nito na lulusubin ang Iraq kapag hindi inalis ni Iraqi President Saddam Hussein ang weapons of mass destruction nito. Pinatindi ni Bush ang panawagan niyang pulbusin na ang Iraq dahil sa umanoy pagmamatigas ni Saddam na baklasin ang mga sandata nito. Sinabi ni Bush na hindi na dapat magpatumpik-tumpik pa sa paggiyera sa Iraq dahil hindi na maasahan ang katinuan ng isip ni Saddam. Lahat anya ng pandaraya ay ginawa ng gobyerno ni Saddam para lokohin ang UN inspection team. Binanggit nito na ang buong mundo ay naghintay ng 12 taon sa Iraq na madisarmahan subalit walang nangyari kaya hindi na matatanggap ng Amerika ang seryosong mga pagbabanta mula sa kanilang mga kalaban. &amp;quot;If Saddam Hussein does not fully disarm for the safety of our people, and for the peace of the world, we will lead a coalition to disarm him,&amp;quot; pahayag ng mensahe ni Bush sa mga Iraqis kasabay ng paalala na ginagawa ito ng Amerika sa ngalan ng kapayapaan. Liban sa Britanya, hindi pa malinaw kung aling bansa ang sasapi sa coalition. Sa Linggo ay nakatakdang ipamahagi ng US sa UN ang karagdagang ebidensiya laban sa Iraq. Evacuation ng OFWs handa na Gagamitin ng pamahalaan ang cellphone, radyo at tv sa Middle East para ipaalam sa mga overseas Filipino workers doon kung panahon na para lumikas mula sa kanilang kinalalagyan. Ayon kay Mid-East Preparedness Team Chief Roy Cimatu, kasalukuyang namamahagi na sila ng cellphone sa bawat grupo ng OFWs para madaling ipaalam ang anumang direktiba ng pamahalaan. Sinabi ni Cimatu na sa pamamagitan ng pagti-text ay mapapalaganap ang anumang babala. Binigyan naman ng transistor radios ang ibang OFWs, partikular ang mga domestic helpers para makapag-monitor ng anunsiyo. Kumuha ang pamahalaan ng dalawang oras araw-araw na radio program sa Kuwait para sa regular na update. Magbibigay din ang pamahalaan ng regular na advisory sa pamamagitan ng telebisyon. Gayunman, sinabi ni Cimatu na may 20 OFWs na nagtatrabaho sa oil fields ng Kuwait na malapit sa Iraqi border ang di pa nila nakakausap dahil liblib ang lugar at mahirap ang komunikasyon. Sisikapin ng grupo ni Cimatu na makausap ang mga Pinoy sa kanyang pagbabalik sa Mid-East sa Sabado. Samantala, hindi umano sapat ang pondo ng pamahalaan para sa paglilikas ng mga OFWs na maapekthan sakaling atakihin ng US ang Iraq. Samantala, sinabi ni OWWA Administrator Virgilio Angelo na maliit na porsiyento lamang ng 1.3 milyong OFWs ang nais na bumalik sa Pilipinas kapag sumiklab ang giyera sa pagitan ng US at Iraq. Mas mahalaga umano na may pera kahit may giyera. (Ulat nina Ellen Fernando/Ely Saludar/Jhay Mejias)</body>
<link>http://www.philstar.com/Article.aspx?articleId=193481&amp;publicationSubCategoryId=92</link>
</article>
<article>
<title>FVR next president</title>
<author>Joy Cantos</author>
<date>
<month>January</month>
<day>30</day>
<year>2003</year>
</date>
<body>Bagaman itinuturing na isa nang &amp;quot;Dark Horse&amp;quot; ay sisikat at posible umanong makabalik sa kapangyarihan si dating Pangulong Fidel Ramos sakaling magdesisyon itong muling tumakbo sa 2004 presidential elections. Ito ang naging prediksiyon kahapon ng kilalang psychic sa bansa na si Danilo Atienza sa ginanap na forum sa Citio Fernandina sa Greenhills, San Juan. Ayon kay Atienza, may kaakibat na suwerte para sa sinumang tatakbo sa pagkapangulo ang mga letrang EL at OS na kapwa magkasunod na makikita sa pangalan at apelyido ni Ramos. Si Ramos umano ay isang matinding banta laban sa hanay ng mga presidential bet ng bawat partido pulitikal na bagaman di gaanong mabango sa kasalukuyan ay siguradong hahataw naman ilang araw bago ganapin ang halalang pampanguluhan. Sakali naman umanong hindi kumandidato si Ramos, isa pa sa nakikita niyang dadapuan ng suwerte ay si House Speaker Jose de Venecia Jr. na natalo at pumangalawa lamang kay dating Pangulong Joseph Estrada noong 1998 presidential elections. Inihalimbawa nito na ang mga sinuwerteng presidentiables na may EL at OS sa pangalan ay sina dating Pangulong Elpidio Quirino at Sergio Osme&amp;ntilde;a. Bagaman nagwagi umano sa eleksiyon si dating Pangulong Ramon Magsaysay ay hindi ito nagtagal sa puwesto dahil walang EL at OS o kaakibat na suwerte para magtapos ang kanyang termino matapos na bumagsak ang eroplanong sinasakyan nito noong 1957. Sa kabila naman umano ng kasikatan ni dating Education secretary Raul Roco ng Aksiyon Demokratiko, sakaling magwagi umano ito ay hindi nito matatapos ang kanyang termino dahil nga walang EL at OS ang pangalan nito. Maging si da king Fernando Poe Jr. ay hindi rin umano magtatagal sa posisyon kapag sinuwerteng manalo sa halalan. Samantala si Senador Panfilo Lacson na sinasabing malamang na iindorsong presidential bet ng oposisyon bagaman may L, O at S sa pangalan ay magkakalayo umano ito kayat mamalasin lang at di mananalo sa eleksiyon dahil magulo ang &amp;quot;trending&amp;quot; ng mga letra ng pangalan nito sa numerology para sa posisyon ng lider ng bansa. (Ulat ni Joy Cantos)</body>
<link>http://www.philstar.com/Article.aspx?articleId=193491&amp;publicationSubCategoryId=92</link>
</article>
<article>
<title>Lakas pinapipili na ng presidential bet</title>
<author>Malou Escudero</author>
<date>
<month>January</month>
<day>30</day>
<year>2003</year>
</date>
<body>Upang hindi maulit ang naging pagkatalo ni House Speaker Jose de Venecia nang tumakbo itong pangulo ng bansa noong 1998, iminungkahi ni Davao Rep. Prospero Nograles na simulan na ang proseso para sa pagpili ng magiging standard bearer ng partidong Lakas-NUCD para sa presidential election sa 2004. Ayon kay Nograles, nagkaroon ng internal conflict ang mga presidentiables ng partido noong nakaraang presidential elections kaya hindi nakaporma si de Venecia at natalo ito ni dating Pangulong Estrada. Napakarami aniyang resources ang naaksaya dahil sa pagla-lobby ng mga presidentiables sa kanilang mga ka-partido na umaasang sila ang magiging standard bearer ng Lakas-NUCD. Nagresulta ito sa pagkakaroon ng splinter groups tulad ng Probinsiya Muna (PROMDI) ni dating Cebu Governor Lito Osme&amp;ntilde;a at Reporma ni dating Defense Sec. Renato de Villa na kumalas sa partido matapos piliin bilang panlaban si JDV. Naniniwala si Nograles na kung hindi nagkawatak-watak ang partido ay posibleng tinalo ni JDV si Estrada. Noon namang 1992 ay natalo rin sa presidential race si dating Speaker Ramon Mitra ng Laban ng Demokratikong Pilipino na dating ruling party, dahil sa ginawang pagbubuo ni dating Pangulong Ramos ng partidong Lakas. Posible anyang seryoso ang oposisyon na si Sen. Panfilo Lacson ang ilalaban nito sa presidential race kaya dapat na ring ihayag ng Lakas ang kanilang pantapat kay Lacson. Bagaman mas may advantage ang administration party dahil sa resources at machinery na hawak nito, hindi umano dapat maliitin si Lacson na isang seryosong presidential contender. (Ulat ni Malou Escudero)</body>
<link>http://www.philstar.com/Article.aspx?articleId=193498&amp;publicationSubCategoryId=92</link>
</article>
<article>
<title>Extradition ni Joma hihingin na</title>
<author>Lilia Tolentino/Ely Saludar/Gemma Amargo</author>
<date>
<month>January</month>
<day>30</day>
<year>2003</year>
</date>
<body>Hihilingin na ng pamahalaan sa gobyerno ng Netherlands ang pagpapabalik sa bansa ni Communist Party of the Philippines-New Peoples Army founding chairman Jose Maria Sison na nahaharap na ngayon sa kasong kriminal sa Pilipinas. Ayon kay Presidential Spokesman Ignacio Bunye, si Sison kasama ang pitong iba pang miyembro ng CPP-NPA ay sinampahan na ng kasong 2 counts of murder at attempted murder ng PNP dahil sa pagpaslang kay Cagayan Rep. Rodolfo Aguinaldo at bodyguard nitong si PO2 Joey Garo noong Hunyo 12, 2001. Nasugatan naman ang isang Amelia Soriano. Sinabi ni Bunye na pinag-aaralan na ng Department of Justice kung paano pababalikin si Joma dahil wala namang extradition treaty sa pagitan ng Pilipinas at Netherlands. Tiwala ang pamahalaan na mismong Dutch govt na ang magpapatalsik kay Joma dahil malinaw umano na wanted si Joma dito sa Pilipinas hindi sa political crimes kundi dahil sa criminal acts. Samantala, ikinagalak ng Palasyo ang paglilinaw ng National Democratic Front (NDF) na hindi pa nito tuluyang ibinabasura ang peace talks sa pamahalaan. Ani Bunye, umaasa ang Malaca&amp;ntilde;ang na tuluyan nang manunumbalik ang usapang pangkapayapaan at mawakasan na ang insurgency sa bansa. (Ulat nina Lilia Tolentino/Ely Saludar/Gemma Amargo)</body>
<link>http://www.philstar.com/Article.aspx?articleId=193504&amp;publicationSubCategoryId=92</link>
</article>
<article>
<title>4 Pinoy boats pinalubog ng Indonesians</title>
<author>Ellen Fernando</author>
<date>
<month>January</month>
<day>30</day>
<year>2003</year>
</date>
<body>Pinalubog ng Indonesian Navy ang apat na bangkang pangisda na kinalululanan ng 49 Pinoy ng magtangkang tumakas ang mga mangingisda matapos mahuli sa karagatan ng North Sulawesi, Indonesia noong Lunes ng gabi. Nabatid na namataan ang mga Pinoy fishermen na pumasok sa teritoryo ng Indonesia. Nagwarning shot ang mga Indonesian pero hindi umano huminto ang mga mangingisda kaya nagkaroon ng habulan at pagbabarilin ang mga ito. Agad namang nasagip ang 49 Pinoy at nakatakdang iturn-over sa Immigration doon para sa repatriation. (Ulat ni Ellen Fernando)</body>
<link>http://www.philstar.com/Article.aspx?articleId=193510&amp;publicationSubCategoryId=92</link>
</article>
<article>
<title>Baril sa sibilyan bawal na</title>
<author>Lilia Tolentino,Danilo Garcia at Malou Escudero</author>
<date>
<month>January</month>
<day>31</day>
<year>2003</year>
</date>
<body>Dahil sa tumataas na bilang ng krimen na sangkot ang mga lisensiyadong baril, ipinag-utos kahapon ni Pangulong Arroyo kay PNP Chief, Director Gen. Hermogenes Ebdane ang tuluyang pagsususpinde sa pagbibigay ng permit to carry (PTC) firearms sa mga pribadong indibidwal. Sa kanyang pagdalo sa ika-12 anibersaryo ng PNP na ginanap sa Camp Crame, inatasan rin ng Pangulo ang PNP na limitahan na ang permit na magbabawal sa pribadong may-ari ng baril na dalhin ito sa labas ng bahay at mga pampublikong lugar. Tanging mga pulis at militar na nakauniporme lamang ang hahayaan na magdala ng baril sa mga public places kasama na rin ang mga awtorisadong indibidwal. Bibigyan naman ng special permit ng pulisya ang mga gun owners na nagta-target shooting upang mailabas ang kanilang baril ng bahay ngunit dapat na hindi ito lagyan ng bala habang hindi nakakapasok sa target range. Magtatalaga ng mas maraming checkpoint ang pulisya para hulihin ang magdadala ng baril. Sinabi naman ni Sen. Robert Barbers na epektibo pa rin ang mga hindi pa nag-eexpire na permit to carry ng mga kasalukuyang gun owners at maaari pang dalhin ang mga ito sa public places. Maghahain rin umano siya ng isang resolusyon sa Senado upang susugan ang naturang kautusan. Ang hindi pagdadala umano ng baril ay isang mabisang paraan para mabawasan ang krimen dahil sa mga away sa trapiko. Nanawagan rin si Pangulong Arroyo sa publiko na suportahan ang PNP Txt 2920 at ilagay sa kanilang mga cellphone ang naturang numero para pagsumbungan ng mga abusado, kotongero, bastos na mga pulis at mga krimen. Samantala, umalma ang ilang mambabatas sa ginawang kanselasyon ng lahat ng naipalabas na PTC dahil ang tatamaan nito ay mga sibilyang sumusunod sa batas na walang kakayahang ipagtanggol ang sarili. Naniniwala si Iloilo Rep. Augusto Syjuco na tanging ang mga kriminal lamang ang makikinabang sa kautusang ito dahil magiging defenseless na ngayon ang mga sibilyan. Ayon pa kay Syjuco, dahil sa nagiging inutil na umano ang pulisya sa pagpapatupad ng peace and order, maraming mamamayan ang bumili ng baril at nabigyan naman ng PTC upang magsilbing proteksiyon nila. (Ulat nina Lilia Tolentino,Danilo Garcia at Malou Escudero)</body>
<link>http://www.philstar.com/Article.aspx?articleId=193617&amp;publicationSubCategoryId=92</link>
</article>
<article>
<title>Mga ipokrito sa simbahan mag-resign</title>
<author></author>
<date>
<month>January</month>
<day>31</day>
<year>2003</year>
</date>
<body>Hinimok ng Partido ng Masang Pilipino (PMP) ang iba pang mga Obispo at opisyal ng Simbahang Katoliko na agarang magbitiw sa kanilang mga puwesto upang maibalik ang tiwala ng taumbayan sa Simbahan at mailigtas ito sa mga dagdag pang kahihiyan. Ang panawagan ay ginawa ng PMP matapos mabulgar ang pagbibitiw ni Antipolo Bishop Crisostomo Yalung sa kanyang pagkapari matapos umano nitong mabuntis at maanakan ang isang babaeng nangumpisal sa kanya. Ang pambubuntis ni Yalung ay kasalukuyang nasa imbestigasyon ng Vatican kung saan direktang ipinadala ni Yalung ang kanyang pagbibitiw. Ang resignation ni Yalung, ayon sa mga ulat, ay tinanggap ng Vatican noon pang Disyembre 7, 2002. Ayon kay PMP spokesman Jesus Crispin Remulla, dapat lang tularan &amp;quot;ng mga natitira pang ipokrito&amp;quot; sa Simbahang Katoliko ang ginawa ni Bishop Yalung dahil kahihiyan at pabigat umano ang mga ito sa kredibilidad at integridad ng Simbahan. Noong nakaraang Nobyembre, si Yalung ay nagpunta ng Amerika upang maitago sa publiko ang ginawa nito at doon na rin paanakin ang babaeng nabuntis nito. Si Yalung ay itinuturing na isa sa mga protege ni Cardinal Sin. Naging napakabilis ng pag-akyat nito sa pamunuan ng Simbahan sa Pilipinas, bagaman noon lamang 1979 ito na-ordina bilang pari. Sa edad lamang na 40 anyos, ganap nang naging Obispo si Yalung sa tulong ni Sin at naging pinuno ng Antipolo parish noon lamang Disyembre 2001.</body>
<link>http://www.philstar.com/Article.aspx?articleId=193627&amp;publicationSubCategoryId=92</link>
</article>
<article>
<title>Multi-bilyong 'Japayuki' mafia binuwag</title>
<author>Joy Cantos</author>
<date>
<month>January</month>
<day>31</day>
<year>2003</year>
</date>
<body>Matapos ang may 20 taong pamamayagpag, binuwag ng Technical Education and Skills Development Authority (TESDA) ang isang multi-bilyong &amp;quot;Japayuki&amp;quot; mafia na nambibiktima ng mga kababaihang Filipina na nagtutungo sa Japan. Ayon kay dating Quezon City Congressman at TESDA Director Dante Liban, ang matagumpay na pagkakabuwag sa nasabing multi-bilyong mafia na aktibong nag-ooperate sa bansa at sa Japan ay alinsunod sa mahigpit na direktiba ni Pangulong Arroyo na magsagawa ng reporma ang ahensiya o di kayay tuluyan ang mga itong magsipaglaho. Sinabi naman ni TESDA operations chief ret. Brig. Gen. Nestor Castillo na ang proseso para maitama ang tiwaling sistema ay ang wasakin ang monopolyo ng naturang mafia mula sa testing centers at recruting agencies. Karamihan umano sa mga nabibigyan ng certification bilang Overseas Performing Artists (OPAs) na patungong Japan ay humahantong sa prostitusyon. Nabatid na ang sektor ng Overseas Placement Industry ng OPA ay kumikita ng P30 bilyon kada taon. Bawat talent umano ay lumalagda ng kontrata sa mga club na pinagtatrabahuhan ng mga ito sa Japan ng $1,900 subalit $400 lamang ang kanilang natatanggap. Ang $1,500 ng kawawang talent ay napupunta umano sa recruitment agency, talent manager, talent scout at ng Japanese agency. Pinuna naman ni Liban na dahil sa naturang bulok na sistema ay mababa ang trato sa mga entertainers na Filipino sa Japan kung saan ay iniinsulto at halos hindi na nirerespeto. (Ulat ni Joy Cantos)</body>
<link>http://www.philstar.com/Article.aspx?articleId=193633&amp;publicationSubCategoryId=92</link>
</article>
<article>
<title>Unang PNP chief ilalagak na sa Libingan ng mga Bayani</title>
<author>Danilo Garcia</author>
<date>
<month>January</month>
<day>31</day>
<year>2003</year>
</date>
<body>Ilalagak na rin sa Libingan ng mga Bayani ang kauna-unahang Pilipino na hepe ng Philippine National Police na si Gen. Rafael Crame. Sa pagdiriwang ng ika-12 taong anibersaryo ng PNP kahapon, inihayag ni Pangulong Arroyo na naglaan na ng isang burial ground sa Libingan sa Fort Bonifacio, Makati City para sa mga labi ni General Crame. Si Crame ang kauna-unahang Pilipino na hepe ng pulisya matapos ang pamumuno ng mga Amerikanong pulis. Sa kanya isinunod ang pangalan ng punong himpilan ng PNP na kilala ngayong Camp Crame. Samantala sa naturang pagdiriwang ay nakatanggap naman si PNP Chief for Operations, C/Supt. Vidal Querol ng pinakamataas na parangal na Presidential Legion of Honor Award. Pinapurihan siya ng Pangulo dahil sa pangunguna sa matagumpay na dispersal ng mga demonstrador sa madugong May 1, 2001 Malaca&amp;ntilde;ang siege. Idineklara namang Regional Office of the Year ang Police Regional Office 3, habang kinilala ang Cagayan Provincial Police Office sa ilalim ni Supt. Rodrigo de Gracia bilang Provincial Office of the Year. Ang Cabanatuan City police station ang City Police Station of the Year at City Police Office naman ang Davao City police office. (Ulat ni Danilo Garcia)</body>
<link>http://www.philstar.com/Article.aspx?articleId=193639&amp;publicationSubCategoryId=92</link>
</article>
<article>
<title>Human cloning sa RP haharangin ng Kongreso</title>
<author>Malou Escudero</author>
<date>
<month>January</month>
<day>31</day>
<year>2003</year>
</date>
<body>Upang masiguro na hindi makakarating sa Pilipinas ang kontrobersiyal na human cloning, isang panukalang batas ang inihain kahapon sa Mababang Kapulungan ng Kongreso na nagbabawal sa pagsasagawa ng human cloning. Sa House Bill no. 5629 na inihain ni Batangas Rep. Victoria Reyes, sinabi nito na dapat maging maagap ang pamahalaan sa pagpasa ng batas upang maharang ang posibilidad na pagsasagawa ng human cloning sa bansa. Ang human cloning ay legal na sa United Kingdom, subalit pinagdedebatehan pa rin ito sa Amerika matapos isilang ang isang tupa na nagngangalang Dolly sa pamamagitan ng cloning. Ang cloning ay nagsisimula sa pamamagitan ng pagkuha ng DNA buhat sa egg cell ng isang babae at pinapalitan ito ng genetic material mula sa taong gustong gayahin o i-clone. Nangyayari ang development ng embryo sa laboratoryo saka ito ilalagay sa sinapupunan ng isang ina. Naniniwala si Reyes na ang legalisasyon ng cloning ay hindi lamang isang malaking kasalanan kundi pagmamanipula sa buhay ng tao. (Ulat ni Malou Escudero)</body>
<link>http://www.philstar.com/Article.aspx?articleId=193645&amp;publicationSubCategoryId=92</link>
</article>
<article>
<title>Netherlands payag ibalik si Joma</title>
<author>Ellen Fernando</author>
<date>
<month>January</month>
<day>31</day>
<year>2003</year>
</date>
<body>Tapos na ang maliligayang araw ni Communist Party of the Philippines-New Peoples Army (CPP-NPA) Chairman Jose Ma. Sison, itoy matapos na mangako kahapon ang pamahalaang The Netherlands na tutulong sa Pilipinas sa anumang paraan upang madakip ito at iba pa niyang kapanalig na kasalukuyang nasa naturang bansa at agarang ibalik sa Pilipinas. Ayon kay Foreign Affairs Secretary Blas Ople, nakausap niya si State Secretary for European Affairs Atzo Nicolai ng Netherlands at nangako ng kanilang kooperasyon para sa agarang pag-aresto kay Joma. Sinabi ni Ople na inimpormahan siya ni Nicolai na maging ang publiko sa Dutch ay nawawalan na ng interes kay Sison kaya posibleng ang mamamayan na rin sa Netherlands ang magsusuplong sa kinaroroonan nito. Nangako pa ang Netherlands na mananatiling kabilang sa foreign terrorist list si Sison at NPA. (Ulat ni Ellen Fernando)</body>
<link>http://www.philstar.com/Article.aspx?articleId=193651&amp;publicationSubCategoryId=92</link>
</article>
</data>