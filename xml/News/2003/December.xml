<?xml version="1.0" encoding="ISO-8859-1" ?>
<data>
<article>
<title>Eleksyon haharangin ng kudeta</title>
<author>Joy Cantos at Danilo Garcia</author>
<date>
<month>December</month>
<day>01</day>
<year>2003</year>
</date>
<body>Kinumpirma kahapon ni Defense Secretary Eduardo Ermita sa kumakalat na balita na may namumuo na namang destabilization o paglulunsad ng kudeta laban sa gobyerno ni Pangulong Gloria Macapagal-Arroyo ngayong Disyembre na haharang sa pagdaraos ng 2004 national elections. Umapela si Ermita sa mga destabilizers na huwag nang manggulo lalo pa at naghahanda aniya ang sambayanang Pilipino sa Pasko kaya huwag aniya silang gumawa ng mga pagkakasala. Una rito, ay kumalat ang manifesto ng nagpakilalang grupo ng Patriotic Filipino Soldiers of the Armed Forces of the Philippine (PFSAFP) na pinamumunuan ng isang nagpatago sa codename na 1st Lt. Andres Maypag-asa na tinuligsa ang talamak na katiwalian sa gobyerno. Binalaan ni Ermita ang mga plotters na hindi sila magtatagumpay dahil sa nananatiling matatag ang Sandatahang-Lakas at buo ang suporta nito sa pamahalaan. Hindi naman nila isinasantabi ang anumang mga nakakalap na tsismis o intelligence report dahil lahat ito ay bineberipika ng Armed Forces of the Philippines. Kaugnay nito, itinaas kahapon ng pamunuan ng Western Police District (WPD) ang maximum red alert status dahil sa ulat na isang kudeta ang nakaamba kasabay ng selebrasyon ng Bonifacio Day. Isinara ang mga gate ng WPD headquarters habang pawang naka-full battle gear ang mga tauhan ng pulisya sa pamumuno ni Chief Supt. Pedro Bulaong. Ipinatawag rin ang mga elemento ng WPD na nagsasagawa ng pagroronda upang dagdagan ang puwersa ng mga pulis. Dinagdagan rin ang puwersa ng mga pulis na nagbabantay sa US Embassy at sa paligid ng Malaca&amp;ntilde;ang na posibleng pinakatarget habang nagsasagawa ng demonstrasyon ang mga militanteng grupo sa Mendiola. Itoy matapos ang mga hindi kumpirmadong intelligence report na may isang unaccounted na malaking puwersa ng mga sundalo buhat sa Ternate, Cavite ang patungo sa Metro Manila upang isagawa ang naturang panibagong kudeta. (Ulat nina Joy Cantos at Danilo Garcia)</body>
<link>http://www.philstar.com/Article.aspx?articleId=229966&amp;publicationSubCategoryId=92</link>
</article>
<article>
<title>Black propaganda vs FPJ kumakalat sa e-mail</title>
<author>Edwin Balasa/Ely Saludar</author>
<date>
<month>December</month>
<day>01</day>
<year>2003</year>
</date>
<body>Matapos ang ginawang pagdedeklara ni action king Fernando Poe Jr. ay nagsimula na rin ang propaganda upang sirain ito matapos na kumalat ang isang open letter sa mga electronic mailbox na humihimok sa kanya na iligtas ang bayan sa pamamagitan ng pag-atras nitong tumakbo sa darating na 2004 presidential election. &amp;quot;We need as many people as possible to bombard FPJs mailbox, forward this letter to everyone you know via e-mail or fax,&amp;quot; pahayag ng nagpadala ng e-mail na hindi nagpakilala. Hindi naman inalis ng author na malinis na tao si Poe subalit hindi umano ito sapat upang pamunuan nito ang bansa. Idinagdag pa na hindi pa handa ang action king para maging pangulo ng bansa. Napakalaki umano ang posibilidad na manalo si Poe dahil sa popularidad nito subalit mawawalan umano ng kabuluhan ang kanyang pagod kung babagsak rin ang kanyang pamahalaan gaya ng nangyari sa kanyang matalik na kaibigang si Joseph Estrada. Samantala, pinasisilip na rin ng partidong Lakas-CMD ang tunay na citizenship at ibinabayad na buwis ng action king. Ayon kay Presidential adviser at Lakas spokesman Heherson Alvarez, dapat na magpaliwanag si FPJ sa isyu ng citizenship nito at ang ibinabayad na buwis sa gobyerno. Sinabi ni Alvarez na kung ang mga kandidato na mas mababa sa pagka-pangulo ay naglilinaw sa pagkamamamayan kahit senador ay kailangang gawin din ni FPJ at patunayan na ito ay natural born Filipino na siyang pangunahing hinihingi ng Konstitusyon sa sinumang presidential candidate. Iginiit na dapat ring magpaliwanag si FPJ sa usapin na tamang pagbabayad ng buwis. Aniya, kung magsisilbing pinuno ng bayan ay dapat magsilbing modelo si FPJ sa pagbabayad ng tamang buwis at sumunod sa umiiral na batas. (Ulat ni Edwin Balasa/Ely Saludar)</body>
<link>http://www.philstar.com/Article.aspx?articleId=229975&amp;publicationSubCategoryId=92</link>
</article>
<article>
<title>Roco nagproklama na sa pagka-pangulo</title>
<author>Rudy Andal</author>
<date>
<month>December</month>
<day>01</day>
<year>2003</year>
</date>
<body>Pormal nang nagdeklara kahapon ng kanyang kandidatura bilang pangulo sa darating na eleksyon si dating Education secretary Raul Roco sa ilalim ng Alyansa ng Pag-asa sa Folk Arts Theater sa Pasay City. Si Sec. Roco na ang magiging presidential bet ng koalisyong Aksyong Demokratiko, Reporma ni dating presidential adviser Renato de Villa at PROMDI ni dating Cebu Governor Lito Osme&amp;ntilde;a. Wala namang ideneklarang runningmate si Roco sa nasabing proklamasyon habang isasailalim naman sa screening ang 19 na senatoriables nito. Kabilang sa mga dadaan sa screening committee ng koalisyon ang mga senatoriable candidates na sina Sen. Rodolfo Biazon, de Villa, dating Health sec. Jimmy Galvez-Tan, Misamis Oriental Rep. Oscar Moreno, Atty. Batas Mauricio, Chief Supt. Romeo Maganto, bowler Bong Coo, dating Pasay Rep. Lorna Verano-Yap, Agriculture sec. Leonardo Montemayor, Sulu Rep. Ardem Ali, anak ni dating Pangulong Fidel Ramos na si Cristy Ramos-Jalasco, dating solicitor general Frank Chavez at broadcaster Jay Sonza. Ayon naman kay Aksyon Demokratiko secretary-general Jimmy Galvez-Tan, tinatayang may 10,000 supporters ni Roco ang dumagsa sa nasabing proclamation rally sa Folk Arts Theater. (Ulat ni Rudy Andal)</body>
<link>http://www.philstar.com/Article.aspx?articleId=229984&amp;publicationSubCategoryId=92</link>
</article>
<article>
<title>Velasco sisibakin sa NCRPO?</title>
<author>Joy Cantos</author>
<date>
<month>December</month>
<day>01</day>
<year>2003</year>
</date>
<body>Posibleng tamaan sa 3-strike policy ni Pangulong Arroyo si National Capital Region Police Office chief, Deputy Director Reynaldo Velasco na ipapatupad ngayong linggo. Ito ay kasunod ng pahayag ng isang mapapanaligang source sa Camp Crame na nakatakdang pangalanan ang bagong itatalagang hepe ng NCRPO kapalit ni Velasco. Nauna rito, nagbanta si Pangulong Gloria Macapagal-Arroyo na sisibakin ang sinumang hepe ng pulisya, district directors at iba pa kung may tatlong karumal-dumal na krimen sa kanilang hurisdiksyon partikular ang kidnap-for-ransom gang. Nilinaw naman ng source na ang pagtatalaga sa bagong pinuno ng NCRPO ay matagal nang inaabangan at ito ay normal lamang bilang bahagi ng organizational changes na isinasagawa sa PNP. Itinanggi namang kumpirmahin na may kinalaman ito sa mga naganap na serye ng malalaking kriminalad sa Kalakhang-Maynila bukod pa sa pinaiiral na rigodon at pagtatalaga ng bagong NCRPO chief. Sinabi ng source na isang police director na may katumbas na ranggong two star rank sa militar ang posibleng humalili sa puwesto ni Velasco. (Ulat ni Joy Cantos)</body>
<link>http://www.philstar.com/Article.aspx?articleId=229991&amp;publicationSubCategoryId=92</link>
</article>
<article>
<title>National ID system idinepensa ng Palasyo</title>
<author>Ely Saludar</author>
<date>
<month>December</month>
<day>01</day>
<year>2003</year>
</date>
<body>Agad na ipinagtanggol ng Malaca&amp;ntilde;ang ang pagbuhay ni Pangulong Arroyo sa kontrobersyal na national Identification systen na sinasabing magsisilbing ngipin sa kampanya ng pamahalaan laban sa kriminalidad. Sinabi ni Presidential spokesman Ignacio Bunye na kung mayroon mang tutol sa ID system ay kakaunti lamang at mas mayoryang Pinoy ang pabor dito. Ipinaliwanag ni Bunye na hindi dapat na pangambahan ang national ID system dahil hindi naman ito manghihimasok sa privacy ng bawat indibiduwal. Makakatulong aniya ito ng malaki sa mga Pilipino lalo na sa ibang mga transaksyon. Kahalintulad lamang umano ito ng mga ibinibigay na impormasyon sa pagkuha ng credit card at sa Social Security System. Niliwanag ni Bunye na subok na sa Amerika at iba pang dayuhang bansa ang pagpapatupad ng national ID system kung kayat walang dahilan upang katakutan ang panukala. (Ulat ni Ely Saludar)</body>
<link>http://www.philstar.com/Article.aspx?articleId=229997&amp;publicationSubCategoryId=92</link>
</article>
<article>
<title>Pag-veto ng selective automated counting, magkakadayaan</title>
<author>Rudy Andal</author>
<date>
<month>December</month>
<day>01</day>
<year>2003</year>
</date>
<body>Ibinunyag kahapon ni Senador Edgardo Angara na ang plano ni Pangulong Arroyo na i-veto ang pagpapatupad ng selective automated counting sa 2004 elections ay hakbang ng Palasyo upang magkaroon ng malawakang dayaan sa halalan sa kagustuhan na isailalim ang buong bansa sa automated counting. Sinabi ni Angara, nabuko nila ang planong ito ng Palasyo matapos hilingin mismo ng Commission on Elections (Comelec) sa joint congressional committee on election modernization na baguhin ang naaprubahang selective automation bagkus ay gawing nationwide dahil balak i-veto ng Pangulong Arroyo ang naunang napagkasunduan ng kongreso. Ayon kay Angara, malinaw na kaya nais i-veto ni Pangulong Arroyo ang nasabing joint congressional proposal na isailalim sa selective automated counting ang 2004 elections ay dahil sa balak nitong magsagawa ng pandaraya sa bilangan. &amp;quot;There are only 1,991 counting machines and spreading these to the 1,497 municipalities and 115 cities in the country could undermine the credibility of the entire elections and there was a consensus that the integrity of the 2004 elections will be questions if a number of machines bog down and there are not enough back-ups,&amp;quot; ani Angara. Sa napagkasunduan ng Comelec at joint congressional body ay ipapatupad lamang dapat ang automated counting sa Metro Manila, mga lungsod ng Baguio,Cebu, Mandaue, Lapu-Lapu, Talisay, Ilo-ilo, Bacolod, Cagayan de Oro, ARMM kabilang ang Cotabato, Isabela, at ang lalawigan ng Cebu, Bataan at Albay. (Ulat ni Rudy Andal)</body>
<link>http://www.philstar.com/Article.aspx?articleId=229999&amp;publicationSubCategoryId=92</link>
</article>
<article>
<title>Palasyo na &amp;quot;Wow Mali&amp;quot; sa kudeta</title>
<author>Joy Cantos</author>
<date>
<month>December</month>
<day>02</day>
<year>2003</year>
</date>
<body>Minsan pang &amp;quot;nakuryente&amp;quot; ang Malaca&amp;ntilde;ang ng maling impormasyon nang magdeklara ito ng red alert kamakalawa upang labanan ang isa na namang planong kudeta. Itoy matapos kumalat ang balita na may mga grupo ng mga sundalong sakay ng armored vehicle na lulusob sa Metro Manila upang maglunsad ng kudeta laban sa administrayon. Gayunman, nilinaw ni AFP Public Information Chief Lt. Col. Daniel Lucero na ang naturang troop movement ay awtorisado. &amp;quot;I think that was a false alarm, this came about when eight truck loads of newly recruited soldiers from the Navy were transported from Ternate, Cavite to the Bonifacio Naval Station. This movement was authorized and the AFP is taking some measures to prevent the public from being alarmed from any authorized troop movements,&amp;quot; paglilinaw ni Lucero. Nabatid na may tumawag sa Malaca&amp;ntilde;ang sa nakitang walong truck ng mga sundalo habang bumibiyahe patungo sa Metro Manila. Nagkaroon ng misinterpretasyon sa mga opisyal ng Palasyo kaya nagdeklara ng red alert si Col. Delfin Bangit, chief ng Presidential Security Group (PSG) at nagpalabas ng apat na armored personnel carrier (APC) at mga sundalong naka-full battle gear sa loob at paligid ng Malaca&amp;ntilde;ang partikular sa lugar na papasok sa Nagtahan at Ayala Bridge. Nagpakalat din ng police checkpoint ang mga armadong tauhan ng Western Police District sa buong bisinidad ng Malaca&amp;ntilde;ang. Subalit mabilis ring inalis ang &amp;quot;alert status&amp;quot; matapos makumpirmang ang pagkilos ng tropa ng militar ay bahagi ng Seabees ng Phil. Navy sa Sangley Point at ilang tropa mula sa Marines. Ipinatupad ang heightened alert dakong alas-4 ng hapon at tumagal hanggang alas-8 ng gabi nitong Linggo.(Ulat ni Joy Cantos)</body>
<link>http://www.philstar.com/Article.aspx?articleId=230083&amp;publicationSubCategoryId=92</link>
</article>
<article>
<title>'Wag matakot sa ID system -solon</title>
<author>Malou Rongalerios</author>
<date>
<month>December</month>
<day>02</day>
<year>2003</year>
</date>
<body>Wala anyang dapat na ikatakot ang mga taong sumusunod sa batas o law abiding citizens sa panukalang ID system dahil sisiguruhin ng Kongreso na mayroong sapat na safeguards upang masigurong hindi maabuso ang karapatang pantao ng publiko. Ito ang sinabi kahapon ni Davao City Rep. Prospero Nograles kaugnay sa National ID System na panukalang buhayin ni Pangulong Arroyo. Ayon kay Rep. Nograles, magagamit ang NIS para labanan ang krimen dahil magagamit itong mekanismo upang mapabilis ang proseso sa pagkakakilanlan o background ng isang tao. Idinagdag nito na wala siyang nakikitang dahilan upang hindi maipatupad ito sa Pilipinas dahil ang naturang sistema ay ginagamit din ng ibang bansa bilang reference system. Inihalimbawa nito ang Brazil at Germany kung saan ang kanilang ID na kasing laki ng credit card ay nagsasaad ng pangalan, thumbprint, litrato, date at place of birth, address, pangalan ng magulang, national status at serial number. Marami anya itong maitutulong tulad sa pagresolba sa problema sa squatters. Sa pamamagitan ng NIS, mabibigyan ng gobyerno ang mga lehitimong squatters ng bahay. Naniniwala din ang solon na makakatulong sa job deployment ang NIS at mamomonitor kung sino sa mga Pinoy ang walang trabaho. Isa aniyang &amp;quot;misperception&amp;quot; na gagamitin lamang ang ID system sa anti-crime ng gobyerno dahil mahalaga rin ito sa pagtugon ng gobyerno sa basic needs ng mga mamamayan. (Ulat ni Malou Rongalerios)</body>
<link>http://www.philstar.com/Article.aspx?articleId=230096&amp;publicationSubCategoryId=92</link>
</article>
<article>
<title>Velasco inalis sa NCRPO</title>
<author>Joy Cantos</author>
<date>
<month>December</month>
<day>02</day>
<year>2003</year>
</date>
<body>Tinanggal na kahapon sa posisyon si National Capital Region Police Office (NCRPO) chief P/Deputy Reynaldo Velasco matapos na mahagip sa malawakang revamp na ipinatupad ng PNP sa 32 matataas na opisyal. Sinabi ni PNP chief, Gen. Hermogenes Ebdane na aprubado ni Pangulong Arroyo ang reorganisasyon sa hanay ng mga opisyal ng pambansang pulisya. Ang panibagong rigodon ay nakapaloob sa General Orders No. 1429 thru 1434 na inisyu ng PNP-National Headquarters na epektibong ipinatupad kahapon. Si Velasco na itinalaga bilang bagong hepe ng Philippine Center on Transnational Crime (PCTC) ay pinalitan naman ni P/Director Ricardo de Leon, dating hepe ng PNP Directorate for Police Community Relations. Si P/Chief Supt. Victor Luga ang itinalagang kapalit ni de Leon. Itinalaga naman bilang bagong PNP spokesman si Sr. Supt. Joel Goltiao kapalit ni Sr. Supt. Leopoldo Bataoil na inilagay sa Police Community Relations Group. Una rito, nagbanta si Pangulong Arroyo na sisibakin ang sinumang hepe ng pulisya o district directors kung may tatlong karumal-dumal na krimen sa kanilang hurisdiksiyon partikular ang kidnap-for-ransom gang. Gayunman, itinanggi namang kumpirmahin na may kinalaman sa mga naganap na serye ng malalaking krimen sa kalakhang Maynila ang pagkakasibak kay Velasco. (Ulat ni Joy Cantos)</body>
<link>http://www.philstar.com/Article.aspx?articleId=230100&amp;publicationSubCategoryId=92</link>
</article>
<article>
<title>PPC bubuwagin bagong koalisyon bubuuin</title>
<author>Ely Saludar</author>
<date>
<month>December</month>
<day>02</day>
<year>2003</year>
</date>
<body>Nakatakdang bumuo ang administrasyon ng bagong koalisyon upang siyang magdala sa kandidatura ni Pangulong Arroyo sa 2004 presidential elections. Inihayag ito ni Housing Secretary Mike Defensor na siyang itinalaga ng Malaca&amp;ntilde;ang bilang political spokesman. Sinabi ni Defensor na pinag-iisipan pa kung ano ang magiging pangalan ng bagong koalisyon pero magiging miyembro nito ay pangungunahan ng partido Lakas-Christian Muslim Democrats, Liberal Party, Cabinet members, independent at ilang miyembro ng kumalas sa Reporma at Aksiyon Demokratiko. Bukod kay Defensor, hinirang din ang kolumnistang si Alex Magno bilang tagapagsalita sa kampanya sa eleksiyon. Layunin ng pagtatalaga kina Defensor at Magno na busalan daw ang bibig ng ilang masyadong madaldal tulad ni Lakas spokesman Heherson Alvarez. Samantala, sinabi ni Defensor na sa kalagitnaang ngayong buwan ng Disyembre ay ihahayag na ng administrasyon kung sino ang bise presidente na katambal ng pangulo at mga kandidatong senador ng administrasyon. (Ulat ni Ely Saludar)</body>
<link>http://www.philstar.com/Article.aspx?articleId=230110&amp;publicationSubCategoryId=92</link>
</article>
<article>
<title>$ 1-M kailangan ni Erap sa operasyon</title>
<author>Lilia Tolentino</author>
<date>
<month>December</month>
<day>02</day>
<year>2003</year>
</date>
<body>Hindi bababa sa $1 milyon o katumbas na mahigit sa P55 milyon ang kakailanganing pondo ni dating Pangulong Estrada para maisagawa ang operasyon niya sa tuhod ng kanyang manggagamot na si Dr. Christopher Mao. Ayon kay Estrada, kung siya lamang ang masusunod, mas gugustuhin nitong sa Amerika gawin ang operasyon dahil makakatipid siya ng malaki sa doctors fee dahil ang magagastos niya sa operasyon ay aabot lang ng $250,000. Sa panayam kay Estrada, sinabi nitong may malaking posibilidad na pumayag ang kanyang doktor na sa Pilipinas na gawin ang operasyon pero kailangan niyang matugunan ang malaking halaga na hinihingi ng doktor. Apat na doktor ang makakasama ni Dr. Mao sa kanyang pagdating sa bansa para siya maoperahan. Kasama sa gastos ang pasahe nila sa eroplano, titirhang hotel habang narito sa bansa at pasahe sa transportasyon ng mga gagamitin sa operasyon. Kailangan din anyang bayaran niya ang mawawalang kita ni Dr. Mao habang narito siya sa bansa dahil makakansela ang lahat nitong operasyon sa panahon ng kanyang pananatili sa bansa para gamutin si Estrada. (Ulat ni Lilia Tolentino)</body>
<link>http://www.philstar.com/Article.aspx?articleId=230113&amp;publicationSubCategoryId=92</link>
</article>
<article>
<title>Roco,recycled politician</title>
<author>Rudy Andal</author>
<date>
<month>December</month>
<day>02</day>
<year>2003</year>
</date>
<body>Inakusahan kahapon ni Senate Minority Leader Vicente Sotto III si presidentiable Raul Roco na isang recycled politician bilang sagot sa ginawang panlalait nito sa kakayahan ni Fernando Poe Jr. para patakbuhin ang bansa. Sinabi ni Sen. Sotto, totoo na walang karanasan sa pulitika si FPJ pero hindi nangangahulugan na wala na itong kakayahan na pamunuan ang ating gobyerno sakaling magwagi sa 2004 presidential election. Wala rin umanong katotohanan ang inaalok ng kampo ni Roco na &amp;quot;new politics&amp;quot; dahil ang nakapaligid sa kanya tulad nina dating Gov. Lito Osme&amp;ntilde;a ng Promdi at dating Defense Sec. Renato de Villa ng Reporma ay pawang talunang kandidato o mga traditional politicians. Iginiit pa ni Sotto, ang mga ginagawang panlalait ng kampo ni Roco kay FPJ ay hindi nakakabawas sa popularidad nito bagkus ay lalong nagpapa-angat sa kanyang kandidatura. (Ulat ni Rudy Andal)</body>
<link>http://www.philstar.com/Article.aspx?articleId=230121&amp;publicationSubCategoryId=92</link>
</article>
<article>
<title>Shabu sa Koreo nasabat</title>
<author>Danilo Garcia,Gemma Amargo at Ellen Fernando</author>
<date>
<month>December</month>
<day>03</day>
<year>2003</year>
</date>
<body>Dahil sa kahigpitan na mailusot sa mga paliparan at daungan ang shabu, ibinaling na ng mga sindikato ng droga ang shipment ng kanilang mga kemikal sa pamamagitan ng mail service matapos masabat ang milyun-milyong halaga ng ephedrine na pangunahing sangkap sa paggawa ng shabu na tinangkang ipasok, kahapon ng umaga sa Port Area, Maynila. Nabuko ng mga tauhan ng Philippine Postal Corp., Philippine Drug Enforcement Agency at Bureau of Customs ang 94.5 kilo ng ephedrine buhat sa Karachi, Pakistan nang dumaan sa x-ray machine ng Foreign Mail Surface Distribution Center ang limang parcels dito. Ang limang parcel ay naka-consign sa isang Arnold Sabia at Anthony Suso ng Consolacion, Cebu. Dahil sa pagkakatuklas ng ephedrine, iniutos na ni Philpost Postmaster General Diomedio Villanueva ang mahigpit na pag-iinspeksiyon sa mga parcel at sulat na pumapasok at lumalabas sa bansa dahil sa posibleng maging &amp;quot;tulay&amp;quot; ito ng mga drug traffickers. Naniniwala ang PDEA at Customs na ginagawa ngayong transhipment ang mga post office sa bansa upang mailusot ang droga dahil na rin sa kahigpitan ng kampanya laban dito. Bukod dito, may intelligence report rin na ginagamit na ng mga sindikato ang furniture importing business bilang front sa kanilang iligal na operasyon para makapagpuslit ng mga kemikal at iba pang drug substance. Matatandaan na nakasabat kamakailan ang PDEA ng may 40 drum na ephedrine habang sakay ito ng isang container van bago pa man makalabas ng compound ng Port of Manila. (Ulat nina Danilo Garcia,Gemma Amargo at Ellen Fernando)</body>
<link>http://www.philstar.com/Article.aspx?articleId=230212&amp;publicationSubCategoryId=92</link>
</article>
<article>
<title>VP bid ni Barbers suportado ng Lakas solons</title>
<author>Rudy Andal</author>
<date>
<month>December</month>
<day>03</day>
<year>2003</year>
</date>
<body>Hindi nangangamba ang mga mambabatas mula sa ruling Lakas-CMD party sa ipinakitang lakas ng mga brodkasters na sina Senators Noli de Castro at Loren Legarda sa vice presidential survey ng Pulse Asia kamakailan. Nagkaisa ng paniniwala sina Congressmen Prospero Nograles (Davao), Roque Ablan (Ilocos Norte), Antonio Cuenco (Cebu) at Prospero Pichay (Surigao del Sur) na ang resulta ng survey ay hindi naaayon sa kasalukuyang kalagayang pulitikal. Ayon sa kanila, ipinakikita ng survey na si Barbers ay may mataas na naitala mula sa ikatlo hanggang ika-siyam na antas kung pagbabatayan ay senatorial race. Nang isagawa ang survey sa pagitan ng Nob. 4 - 17, 2003 ay hindi pa naghahayag si Barbers ng kanyang intensiyong tumakbo sa vice presidential race. Si Barbers ay naghahangad maging ka-running mate ni Pangulong Arroyo sa 2004. Nakalalamang umano si Barbers kung pagbabatayan ay geographical representation dahil ito ay mula sa rehiyong Mindanao. Sinabi rin ng mga kongresista na ang Pulse Asia report ay kinasasangkutan ng maraming vice presidential preference na hindi naman determinadong tumakbo. Naniniwala naman si Pichay na ang pagwawagi sa darating na halalan sa susunod na taon ay hindi maibabase sa popularidad ng isang kandidato dahil ito ay isa lamang sa maraming bagay na ikinukunsidera ng mga botante. Magugunita na sa ginanap na national directorate meeting ng partido nitong nakalipas na buwan, inindorso si Barbers ng isang grupo ng mga gobernador, kongresista, alkalde, opisyales ng ARMM at anti-crime group organizations. (Ulat ni Rudy Andal)</body>
<link>http://www.philstar.com/Article.aspx?articleId=230222&amp;publicationSubCategoryId=92</link>
</article>
<article>
<title>ERC chairman pinasisipa</title>
<author>Malou Rongalerios/Rudy Andal</author>
<date>
<month>December</month>
<day>03</day>
<year>2003</year>
</date>
<body>Nais ng Partido ng Manggagawa (PM) na sipain na ng Malaca&amp;ntilde;ang sa kanyang puwesto si Energy Regulatory Commission (ERC) Chairman Manuel Sanchez kasabay ang pagtutol sa panibagong power rate hike na ipatutupad ng Manila Electric Company (Meralco) simula sa Enero 2004. Sinabi ni PM Party List Rep. Renato Magtubo, hindi dapat pinagbigyan ng ERC ang hirit ng Meralco na patungan ng 12 sentimo bawat kilowatt-hour ang singil nila sa kanilang consumer. Sa halip anya na maging masagana ang papasok na bagong taon ay panibagong pasanin ang kinakaharap ng mga electric consumers. Naniniwala naman si Sen. Aquilino Pimentel Jr. na ang pondong malilikom ng Meralco sa dagdag-singil sa kuryente ay gagamitin sa pagbabayad ng refund sa electric consumers at hindi sa sinasabing 42 bagong proyekto ng kumpanya. Matatandaan na natapos na ng Meralco ang phase 1 at 2 sa pagbabayad ng refund sa kanilang customers subalit malaking halaga pa rin ang kanilang ilalabas sa refund sa malakihang kumonsumo ng kuryente. Sakali mang totoo ang plano ng Meralco na gamitin ang pondong malilikom sa pagpapagawa ng mga bagong proyekto, hindi pa rin umano ito makatuwiran dahil hindi pa man nasisimulan ang proyekto ay kinakaltasan agad nila ang kanilang customer. Mababalewala lamang anya ang matatanggap na refund ng mga consumer ng Meralco kung muling magtataas ito ng singil at lalong mawawalang saysay ang ipinag-utos ng Pangulo na ibaba ang purchased power adjustment (PPA). (Ulat nina Malou Rongalerios/Rudy Andal)</body>
<link>http://www.philstar.com/Article.aspx?articleId=230232&amp;publicationSubCategoryId=92</link>
</article>
<article>
<title>17-anyos Pinoy sa Canada tinodas sa bugbog</title>
<author>Ellen Fernando</author>
<date>
<month>December</month>
<day>03</day>
<year>2003</year>
</date>
<body>Isang 17-anyos na Pilipinong estudyante sa Vancouver, Canada ang kinuyog at pinagtulung-tulungang bugbugin ng Indian-Canadian teenagers matapos na magtalo sa &amp;quot;racial discrimination&amp;quot; noong Sabado. Sa ulat na nakarating sa Department of Foreign Affairs (DFA), kinilala ang Pilipino na si Mao Jomar Lanot, nag-aaral sa Charles Tupper Secondary School sa Vancouver. Namatay si Lanot sa ospital ilang oras matapos na sumailalim ito sa operasyon bunga ng matinding bugbog at palo sa ibat ibang parte ng katawan. Pauwi na si Lanot kasama ang tatlo pang kaibigang Pinoy ng kantiyawan ng grupo ng mga suspek. Sinigawan at ininsulto umano sina Lanot dahil sa pagiging Pinoy kaya napikon ang mga biktima at nakipagpalitan ng maaanghang na salita. Naglabasan ang ibang Indian-Canadian teenagers sa kanilang sasakyan at pinagpapalo at ginulpi ang magkakaibigang Pinoy. (Ulat ni Ellen Fernando)</body>
<link>http://www.philstar.com/Article.aspx?articleId=230238&amp;publicationSubCategoryId=92</link>
</article>
<article>
<title>Jose Pidal bubuhayin</title>
<author>Rudy Andal</author>
<date>
<month>December</month>
<day>03</day>
<year>2003</year>
</date>
<body>Inaasahang magkakaroon ng showdown ngayon ang mga miyembro ng Senado dahil sa pinag-aawayang pagbubukas ng imbestigasyon sa iskandalong kinasasangkutan ni First Gentleman Mike Arroyo hinggil sa paggamit ng Jose Pidal account. Itoy dahil sa nakatakdang i-refer ngayon ni Senate President Franklin Drilon sa Senate blue ribbbon committee ang resolusyong pinirmahan ng 12 senador na kinabibilangan nina Sergio Osme&amp;ntilde;a III, John Osme&amp;ntilde;a, Edgardo Angara, Tessie Aquino-Oreta, Luisa Ejercito Estrada, Rodolfo Biazon, Vicente Sotto III, Gregorio Honasan, Loren Legarda, Panfilo Lacson, Juan Flavier at Aquilino Pimentel. Ayon kay Sen. Sergio Osme&amp;ntilde;a, kung ayaw ng blue ribbon na pahirapan ang magkapatid na Mike at Iggy Arroyo sa pagbubusisi sa kontrobersiyang Jose Pidal account, committee on banks na lang ang bahala na magsiyasat dito. Nais ng mga lumagda sa resolusyon na magsagawa ng hearing sa Jose Pidal account ang Senate committee on banks at committee on constitutional amendments. Matatandaan na itinigil ni Sen. Arroyo ang pag-iimbestiga sa Jose Pidal scandal dahil wala anyang ebidensiya na magtuturo na galing sa kaban ng bayan ang milyones na pumasok sa Pidal account at hinihintay pa nito ang kopya ng mga orihinal na ebidensiya laban kay FG Arroyo. Iginiit naman ni Lacson na sapat na ang ebidensiyang kanyang isinumite sa blue ribbon dahil responsibilidad umano ng komite ni Arroyo na hagilapin ang ibang ebidensiya. (Ulat ni Rudy Andal)</body>
<link>http://www.philstar.com/Article.aspx?articleId=230244&amp;publicationSubCategoryId=92</link>
</article>
<article>
<title>DOTC kinalampag sa kolorum na bus</title>
<author></author>
<date>
<month>December</month>
<day>03</day>
<year>2003</year>
</date>
<body>Nanawagan ang Southern Luzon Bus Operators Association (SOLUBOA) sa Department of Transportation and Communications (DOTC) na seryosohin ang gagawing pagpapalayas sa Melizza transport na patuloy na bumibiyahe pinagbawalan na sila ng Land Transportation Franchising and Regulatory Board (LTFRB) na mamasada sa Southern Luzon. Una rito, naglabasan sa ibat ibang pahayagan ang hinaing ng SOLUBOA sa Melizza transport na binigyang tugon ng DOTC kamakailan. Gayunman, isang beses lamang nagsagawa ng operasyon ang DOTC para puntahan ang illegal terminal ng Melizza bus sa Alabang, Muntinlupa. Wala silang nahuling kolorum na bus sa naturang operasyon dahil &amp;quot;natimbrehan&amp;quot; umano ito ng ilang tiwaling opisyal sa DOTC na naka-payola umano sa Melizza bus. Matapos ang operasyon ay kaagad nagsibalikan ang mga illegal na bus ng Melizza na nagpalit na umano ng pangalan ngayon bilang Jennylove transport. May 2 taon nang pinagbabawalan ng LTFRB na mamasada ang Melizza, ngunit sa hindi malamang dahilan ay patuloy itong nakakapasada sa Laguna at Batangas. Naniniwala ang SOLUBOA na kung kikilos lamang nang husto ang tanggapan ni DOTC Sec. Leandro Mendoza, hindi na muling makakapasada ang nabanggit na bus alang-alang na rin sa kapakanan ng mga pasahero at iba pang bus operators na tumutugon sa anumang ipinapatupad na batas at patakaran ng pamahalaan.</body>
<link>http://www.philstar.com/Article.aspx?articleId=230248&amp;publicationSubCategoryId=92</link>
</article>
<article>
<title>Tulong ng FBI vs kidnappers tinutulan</title>
<author>Joy Cantos at Lilia Tolentino</author>
<date>
<month>December</month>
<day>04</day>
<year>2003</year>
</date>
<body>Tinutulan ng Malaca&amp;ntilde;ang ang kahilingan ng Filipino-Chinese community na humingi ng tulong sa Federal Bureau of Investigation (FBI) ng Estados Unidos para masawata ang insidente ng pangingidnap sa bansa. Ayon kay Pangulong Arroyo, may kakayahan ang lokal na pulisya na masugpo ang problema ng kidnap-for-ransom sa tulong ng publiko. Sinabi pa ng Pangulo na puwede lamang humingi ang pamahalaan ng tulong ng dayuhang pulisya kung ang tinutugis ay pandaigdig na sindikato. Tugon ito ng Pangulo sa mungkahi ni Citizens Action Against Crime (CAAC) chairperson Teresita Ang See na kung hindi kaya ng PNP na maresolba ang lumalalang kidnapping sa bansa ay hihingiin na nila ang tulong ng FBI. Nagbanta rin ang Chinese community partikular ang mga negosyante na mapipilitan silang lumayas sa Pilipinas para matiyak lamang ang kanilang kaligtasan. Ang pahayag ay kasunod ng pagkidnap naman sa 2-anyos Tsinoy na anak ng isang Fil-Chinese businessman sa Muntinlupa kamakalawa ng umaga. Nabatid na dahilan sa nakakaalarmang pagtaas ng bilang ng kidnapping partikular na sa Metro Manila ay unti-unti ng nawawalan ng tiwala sa mga awtoridad ang mga Tsinoy. Ayon naman kay PNP spokesman Sr. Supt. Joel Goltiao, panloob na usapin ng Pilipinas ang mga nagaganap na kidnapping kaya hindi kailangan ang panghihimasok ng FBI sa kaso. Tulad anya ng FBI, may sapat na kakayahan at training ang mga awtoridad sa bansa. Maaari lamang silang tumanggap ng tulong mula sa FBI tulad ng mga kagamitan at training pero hindi sa pagsasagawa ng operasyon hinggil sa mga kidnaper. Gayunman, humingi ng sapat na panahon ang PNP para lutasin ang mga kaso ng kidnap-for-ransom. Umapela kahapon si National Anti-Kidnapping Task Force (NAKTAF) chairman Angelo Reyes sa Chinese community na habaan pa ang kanilang pasensiya sa gitna na rin ng krisis sa kidnapping sa bansa. Sinabi ni Reyes na hindi dapat mawalan ng pag-asa ang grupo ng mga Chinese dahil ginagawa naman nilang lahat ang kanilang makakaya para malutas ang naturang problema. (Ulat nina Joy Cantos at Lilia Tolentino)</body>
<link>http://www.philstar.com/Article.aspx?articleId=230338&amp;publicationSubCategoryId=92</link>
</article>
<article>
<title>FPJ no.1 na sa pres'l survey</title>
<author>Lilia Tolentino/Edwin Balasa</author>
<date>
<month>December</month>
<day>04</day>
<year>2003</year>
</date>
<body>Nanguna si action king Fernando Poe Jr. bilang pangunahing kandidato sa pagka-pangulo sa pinakahuling survey na isinagawa ng Social Weather Station (SWS)/Polistrat survey sa third quarter ng taon. Si FPJ ay pinili ng 25 porsiyento ng 1,200 respondents, na nagpapakita ng malaking nailamang nito mula ng magdeklara siyang lalahok sa 2004. Sinundan ito ni Sen. Noli de Castro, 24%, sumunod si dating DepEd secretary Raul Roco, 18% ; Pangulong Arroyo, 17% at pang-lima si Sen. Panfilo Lacson, Sa vice presidential race, nangunguna pa rin si de Castro na ibinoto ng 29% at bahagyang naungusan si Sen. Loren Legarda na nakakuha ng 23%, ikatlo si Sen. Ramon Magsaysay, 11%; Sen. Gregorio Honasan, 10%; Sen. Juan Flavier, 10%; Sen. Franklin Drilon, 5%; Sen. Robert Barbers, 4%; MMDA head Bayani Fernando, 3%, at 6% ang undecided. Samantala, bumaba naman ang public satisfaction rating ni Pangulong Arroyo, 40% ang satisfied at 43% ang &amp;quot;dissatisfied.&amp;quot; Ayon sa SWS, ilan sa mga nakapagpababa sa satisfaction rating ng Pangulo ay ang pagsira nito sa pangako niya na hindi na siya tatakbo at ang Jose Pidal account na kinasasangkutan ng kanyang asawang si First Gentleman Mike Arroyo. (Ulat nina Lilia Tolentino/Edwin Balasa)</body>
<link>http://www.philstar.com/Article.aspx?articleId=230350&amp;publicationSubCategoryId=92</link>
</article>
<article>
<title>NPAs nangingikil na sa mga kandidato</title>
<author>Joy Cantos</author>
<date>
<month>December</month>
<day>04</day>
<year>2003</year>
</date>
<body>Nagsisimula na umanong pairalin ng mga rebeldeng New Peoples Army (NPA) ang &amp;quot;permit to campaign fees&amp;quot; o ang pangingikil ng malaking halaga sa mga kandidatong tatakbo sa 2004 national elections. Ibinulgar kahapon ni AFP-Public Information Office chief Lt. Col. Daniel Lucero base sa impormasyon na nakarating sa kanilang tanggapan, sumisingil ang mga rebelde ng P500,000 sa mga tatakbong gobernador; mula P50,000 hanggang P300,000 at walong M16 armalite rifles sa mga tatakbong kongresista. Sumisingil naman ang mga ito ng P50,000-P300,000 na may kasamang apat hanggang dalawang M16 rifles sa mga kakandidatong alkalde sa siyudad; P50,000-P125,000 sa mga tatakbong alkalde sa mga munisipalidad; P10,000-P20,000 sa mga bise alkalde; P10,000 sa board member at P1,000-P5,000 sa mga councilor. Tinatakot umano ng mga NPA ang mga kandidato na isasabotahe ang pangangampanya sa mga balwarte nitong teritoryo sa bansa kapag hindi nagbayad ng &amp;quot;permit to campaign fees.&amp;quot; Kabilang umano sa mga lugar na grabe ang puwersahang panghihingi ng campaign fees ay ang lalawigan ng Compostela Valley partikular sa lugar ng mga minahan, Quezon, Mindoro, Negros, Surigao at Bicol region. Sinabi ni Lucero na gagawin lahat ng AFP ang paraan para hadlangan ang naturang illegal na aktibidad ng mga rebelde bastat makipagtulungan lamang ang mga ito sa militar. (Ulat ni Joy Cantos)</body>
<link>http://www.philstar.com/Article.aspx?articleId=230355&amp;publicationSubCategoryId=92</link>
</article>
<article>
<title>LDP, PMP, PDP-Laban nagsanib ng puwersa</title>
<author>Rudy Andal</author>
<date>
<month>December</month>
<day>04</day>
<year>2003</year>
</date>
<body>Nagsama ng kanilang lakas at puwersa ang Laban ng Demokratikong Pilipino (LDP), Partido ng Masang Pilipino (PMP) at Partido ng Demokratikong Pilipino-Laban (PDP-Laban) bilang preparasyon sa nalalapit na national at local elections. Sa ilalim ng kanilang napagkasunduan sa Manila Hotel, ang kanilang partido ay tatawagin nang Koalisyon ng Nagkakaisang Pilipino (KNP). Lumagda sa panig ng LDP si party president Sen. Edgardo Angara, Horacio &amp;quot;Boy&amp;quot; Morales sa panig ng PMP at Salvador Pangilinan sa PDP-Laban. Sinabi ni Sen. Angara na layunin ng pagsasanib ng mga partidong ito na mapag-isa ang oposisyon upang magkaroon lamang ng isang presidential candidate sa darating na halalan. (Ulat ni Rudy Andal)</body>
<link>http://www.philstar.com/Article.aspx?articleId=230364&amp;publicationSubCategoryId=92</link>
</article>
<article>
<title>Probe sa Pidal tuloy, Joker pumayag na</title>
<author>Rudy Andal</author>
<date>
<month>December</month>
<day>04</day>
<year>2003</year>
</date>
<body>Pumayag na si Senator Joker Arroyo na buksan muli ang imbestigasyon sa Jose Pidal scandal at ang Senate committee on banks na pinamumunuan ni Sen. Sergio Osme&amp;ntilde;a ang mag-imbestiga dito. Ayon kay Sen. Arroyo, chairman ng blue ribbon committee, walang problema sa kanya kung akuin ni Sen. Osme&amp;ntilde;a ang pag-iimbestiga sa Pidal na ibinunyag ni Sen. Panfilo Lacson. Magugunitang inakusahan ni Sen. Lacson si First Gentleman Mike Arroyo na may milyun-milyong accounts sa ilalim ng Jose Pidal sa ibat ibang bangko. Biglang lumutang naman ang nakababatang kapatid ni FG Arroyo na si Ignacio &amp;quot;Iggy Arroyo at inaming siya si Jose Pidal. Nang isalang naman sa imbestigasyon ng blue ribbon si Iggy ay tumangging sagutin ang mga tanong ng mga senador patungkol sa kanyang Pidal accounts bagkus ay giniit ang kanyang &amp;quot;right to privacy.&amp;quot; Tumanggi naman si Sen. Arroyo na muling mabuksan sa blue ribbon ang Jose Pidal dahil sa pagkabigo ni Lacson na isumite ang mga orihinal na dokumento na bahagi ng kanyang expose. (Ulat ni Rudy Andal)</body>
<link>http://www.philstar.com/Article.aspx?articleId=230368&amp;publicationSubCategoryId=92</link>
</article>
<article>
<title>ERC at Meralco kakastiguhin ng Kongreso</title>
<author>Malou Rongalerios</author>
<date>
<month>December</month>
<day>04</day>
<year>2003</year>
</date>
<body>Hindi titigilan ng mga mambabatas ang Manila Electric Company (Meralco) at Energy Regulatory Commission (ERC) hanggat hindi nila naipapaliwanag ang nakatakdang 12 sentimong per kilowatt hour na taas sa singil sa kuryente simula sa Enero 2004. Hiniling ng mga mambabatas sa Mababang Kapulungan ng Kongreso na ipatawag ang ERC at Meralco upang sumailalim sa congressional inquiry dahil sa panibagong rate hike. Sinabi ni Bayan Muna Rep. Satur Ocampo na illegal ang nakatakdang pagtataas ng singil ng Meralco dahil wala namang isinagawang public hearing. Layunin ng isasagawang imbestigasyon na siyasatin kung napapangalagaan ng ERC ang interes ng mga consumer sa tuwing papayag silang magtaas ng singil ang Meralco. Naniniwala ang mga solon na may karapatan ang House committee on energy na ipatawag ang Meralco dahil bilang isang public utility, humingi ito sa Kongreso ng congressional franchise. Hindi aniya maaaring sabihin ng Meralco na nalulugi sila dahil base sa ulat ng Securities and Exchange Commission (SEC), hindi nalulugi ang kompanya at nakapagtala pa ito ng 103% increase sa third quarter ng taon. (Ulat ni Malou Rongalerios)</body>
<link>http://www.philstar.com/Article.aspx?articleId=230375&amp;publicationSubCategoryId=92</link>
</article>
<article>
<title>Batang Tsinay laya na</title>
<author>Lordeth Bonilla,Rose Tamayo at Joy Cantos</author>
<date>
<month>December</month>
<day>05</day>
<year>2003</year>
</date>
<body>Matapos ang halos dalawang linggong pagkakabihag, pinalaya na ng kanyang mga kidnaper ang 10-anyos na batang Tsinay makaraang magbayad umano ang pamilya nito ng ransom. Kasunod nito ay arestado naman ang apat na sinasabing kumidnap sa biktimang si Gellina Crystel Dy. Base sa report, si Dy ay iniwan ng kanyang mga abductors sa loob ng isang kulay berdeng Toyota Revo van na nakaparada sa Anonas, Xavierville, Quezon City kung saan sinundo ito ng kanyang mga magulang. Nabatid na unang hiningi ng mga kidnaper ang halagang P20 milyon kapalit ng kalayaan ng biktima, ngunit dahil sa pakiusap ng pamilya nito ay naibaba ang halaga ng ransom money. Ilang araw din naghagilap ng pera ang pamilya Dy. Nitong nakaraang Martes ay nakapagbigay ng hindi nabatid na halaga ng ransom money ang pamilya Dy. Inakala ng pamilya Dy na hindi na nila makakapiling si Gellina dahil matapos silang makapagbayad ng ransom ay hindi tumatawag ang mga kidnaper nito. Dakong alas-4 ng madaling-araw kahapon ay biglang tumawag ang mga kidnaper sa pamilya Dy at sinabihan na pumunta sa Anonas at sunduin ang bata na nakasakay sa nakaparadang Revo. Mahigpit na binilinan ang mag-asawang Dy na sila lang at walang pulis. May piring ang mga mata, nakatali ang mga kamay at paa ng makita ang bata. Maliban sa antok at pagod, walang bakas na sinaktan ang biktima. Matapos pakawalan ang bata ay nagpakitang gilas naman ang grupo ng National Anti-Kidnapping Task Force (NAKTF) at nagsagawa ng magkakasunod na operasyon na nagsimula kahapon ng alas-11 ng umaga at alas-3 ng hapon sa hideout ng grupo sa Sabarte road, Camarin, North Caloocan, Caloocan City. Apat ang agad na inaresto na nakilalang sina Allan Rempillo, Ian Enriquez, Elmer Ganola at Ramil Ganola. Matatandaan na kinidnap si Dy ng anim na armadong lalaki habang papasok sa St. Peter the Apostle Catholic School na nasa panulukan ng Quirino Avenue at Zulueta st., sa Paco, Manila noong Nobyembre 21, 2003. Sa insidenteng ito ay nasawi ang driver nitong si Hilario Responso habang kasalukuyang naka-confine pa sa pagamutan ang yaya ng bata na si Maricel de Dios dahil sa tinamong tama ng baril sa katawan matapos na pagbabarilin ng mga kidnaper. Kahapon ay inilibing na ang driver, samantala nakatakdang sumailalim sa panibagong operasyon ang yaya. (Ulat nina Lordeth Bonilla,Rose Tamayo at Joy Cantos)</body>
<link>http://www.philstar.com/Article.aspx?articleId=230471&amp;publicationSubCategoryId=92</link>
</article>
<article>
<title>Sen.Lacson inindorso na ng LDP at PMP bilang standard bearer</title>
<author>Rudy Andal/Edwin Balasa</author>
<date>
<month>December</month>
<day>05</day>
<year>2003</year>
</date>
<body>Pormal nang inendorso kahapon ng Laban ng Demokratikong Pilipino (LDP) at Puwersa ng Masang Pilipino (PMP) si Senador Panfilo Lacson bilang standard bearer ng oposisyon. Sa isang pagtitipong ginawa kahapon sa Club Filipino, San Juan ay iprinoklama si Sen. Lacson ni LDP secretary-general at Makati Rep. Butz Aquino at PMP sec-gen Lito Banayo. Inilatag naman ni Lacson ang kanyang 3-point program na kinabibilangan ng pag-restore ng justice, law and order, pag-iwas sa sobrang paggasta ng pamahalaan at pagpapatigil ng katiwalian. Iginiit rin ni Lacson na aalisin niya ang moratorium sa death penalty at ipauuna umano niyang isalang sa lethal injection chamber ang mga drug lords at miyembro ng kidnap-for-ransom bilang babala na seryoso ang kanyang pamahalaan sa pagpuksa sa mga katulad na grupo. Ayon naman kay Rep. Aquino, isang kandidato lamang ang isasali ng LDP sa selection process ng United Opposition at ito ay walang iba kundi si Lacson. Makakalaban ni Lacson ang aktor na si Fernando Poe, Jr. na itinutulak naman ni LDP president Sen. Edgardo Angara. Inamin naman ni Lacson na ang nagaganap na krisis sa loob ng LDP ay dahil na rin sa pagpabor nina Sen. Angara at Sen. Vicente Sotto III na maging standard bearer nito si FPJ. Sinuportahan din ng grupong Pasada na binubuo ng mga jeepney drivers ang kandidatura ni Lacson dahil na rin sa epektibong pakikipaglaban nito sa &amp;quot;kotong cops&amp;quot; noong namumuno pa ito sa pulisya. Umaasa naman si Lacson na maaayos kaagad ang krisis na ito sa loob ng kanilang partido at magkakaroon ng pagkakaisa sa pagpili ng kanilang itatapat kay Pangulong Arroyo sa 2004 presidential election. (Ulat nina Rudy Andal/Edwin Balasa)</body>
<link>http://www.philstar.com/Article.aspx?articleId=230482&amp;publicationSubCategoryId=92</link>
</article>
<article>
<title>Pagdeklara kay Ping iligal - Angara</title>
<author>Rudy Andal</author>
<date>
<month>December</month>
<day>05</day>
<year>2003</year>
</date>
<body>Iginiit naman kahapon ni Laban ng Demokratikong Pilipino (LDP) president Sen. Edgardo Angara na hindi maaaring gamitin ni Sen. Panfilo Lacson sa kanyang pagsusumite ng certificate of candidacy sa Disyembre 15 ang partido ng LDP. Sinabi ni Sen. Angara na ang ginawang proklamasyon ni Sen. Lacson kahapon ay walang pahintulot niya at maituturing itong iligal kaya puwede silang mapatawan ng disciplinary action. Ayon kay Angara, katatapos pa lamang ng covenant nila ng Puwersa ng Masang Pilipino at PDP-Laban kamakalawa at nakasaad sa kanilang kasunduan na magkakaroon muna sila ng selection process para sa kanilang magiging standard bearer. Ani Angara, hindi rin maaari na ang secretary-general lamang ng LDP na si Makati Rep. Butz Aquino ang magkakaloob ng nominasyon ni Lacson dahil under the party rules ay ang pangulo lamang ng partido ang puwedeng mag-nominate ng kanilang kandidato sa Comelec sa 2004 elections. Umaasa naman si Angara na bago sumapit ang filing ng certificate of candidacy sa December 15 ay matatapos na nila ang selection process upang maihayag na nila ang kanilang standard bearer. (Ulat ni Rudy Andal)</body>
<link>http://www.philstar.com/Article.aspx?articleId=230488&amp;publicationSubCategoryId=92</link>
</article>
<article>
<title>Atong Ang ibabalik sa 'Pinas</title>
<author>Grace dela Cruz</author>
<date>
<month>December</month>
<day>05</day>
<year>2003</year>
</date>
<body>Ipatatapon pabalik ng Pilipinas si dating Philippine Amusement and Gaming Corp. (PAGCOR) consultant at kaibigan ni dating Pangulong Estrada na si Charlie &amp;quot;Atong&amp;quot; Ang. Batay sa desisyong ipinalabas ni Las Vegas, Nevada district court Judge Lawrence Leavitt, wala itong nakikitang sagabal sa extradition ni Ang kaya dapat lamang pauwiin ito ng bansa sa pamamagitan ng umiiral na international law patungkol sa rule of dual criminality. Sa ilalim ng naturang prinsipyo, pinapayagan ang isang akusado na ma-extradite kung ang kanyang kinasasangkutan na krimen ay may kahalintulad na kaso sa bansang hinihingan na mag-extradite. Hindi rin kinatigan ng US court ang paniniwala ni Ang na hindi siya maaaring ma-extradite dahil walang kasong plunder sa Amerika hindi tulad ng batas na umiiral sa Pilipinas. Sinabi naman ng US court na ang katapat ng plunder sa Pilipinas ay ang Racketeer Influenced and Corrupt Organization o RICO law ng Amerika. Kinatigan din ng Nevada court ang mga ebidensiya ng prosekusyon at binasura ang kahilingan ni Ang na balewalain ang nakarekord na pag-uusap nila ni dating Ilocos Sur Gov. Chavit Singson tungkol sa umano'y kickback sa jueteng. Nilinaw ng korte na ang taped conversation ay maaaring tanggapin bilang ebidensiya taliwas sa sinasabi ni Ang na ito ay &amp;quot;inadmissible&amp;quot; sa hukuman bilang isang &amp;quot;hearsay evidence.&amp;quot; Ikinagalak naman ng DOJ ang naging desisyon ng US court na pabalikin si Ang sa bansa. Patunay anya ito na maayos ang ating extradition treaty. Sa kabila nito, nilinaw ni Gutierrez na maaari pa rin namang maghain ng motion for reconsideration si Ang sa US court at hihintayin na lamang ng DOJ ang magiging pinal na hatol ng hukuman sa Amerika. Dahil dito, nakabawi ngayon ang DOJ makaraang mabasura ang kahilingan ng Pilipinas na ipa-extradite ng Amerika si Rod Lauren Strunk, ang pangunahing akusado sa Nida Blanca slay case. (Ulat ni Grace dela Cruz)</body>
<link>http://www.philstar.com/Article.aspx?articleId=230495&amp;publicationSubCategoryId=92</link>
</article>
<article>
<title>Pina pa ni-rape sa Kuwait</title>
<author>Ellen Fernando</author>
<date>
<month>December</month>
<day>05</day>
<year>2003</year>
</date>
<body>Isa na namang Pinay domestic helper sa Kuwait ang iniulat na ginahasa doon. Ayon sa report, isang nagngangalang &amp;quot;Cathy&amp;quot; mula sa Cotabato City ang pang-limang biktima ng panghahalay sa Kuwait. Ayon kay Foreign Affairs Secretary Blas Ople, wala pang natatanggap na report ang DFA mula sa embahada ng Pilipinas sa Kuwait sa panibagong kaso ng inabusong Pilipina subalit agad nitong inatasan si Undersecretary Rafael Regis na nasa Kuwait na alamin ang report. Inatasan din ni Ople si Regis na iapela ang sunud-sunod na pang-aabuso sa mga Pilipinang manggagawa at gumawa ng mga hakbang upang isiguro ang kaligtasan at proteksiyon ng mga ito. Magugunita na apat na Pinay ang iniulat na ginahasa sa Kuwait kamakailan. Isa dito ang hinalay ng tatlong Kuwaiti police, isa ang ginang-rape o pinilahan ng siyam na kabataang Kuwaiti matapos dukutin, habang dalawa pang Pinay ang dinukot at hinalay din ng isang kalalakihan. Ang tatlong Kuwaiti police at siyam na kabataan ay nakakulong na at nasampahan ng kaso. Samantala ang mga Pinay na ni-rape ay nasa pangangalaga ng embahada ng Pilipinas sa Kuwait. (Ulat ni Ellen Fernando)</body>
<link>http://www.philstar.com/Article.aspx?articleId=230500&amp;publicationSubCategoryId=92</link>
</article>
<article>
<title>Ituloy ang bitay - GMA</title>
<author>Lilia Tolentino, Grace dela Cruz/Rudy Andal/Malou Rongalerios</author>
<date>
<month>December</month>
<day>06</day>
<year>2003</year>
</date>
<body>Tuloy na ang parusang kamatayan matapos bumigay si Pangulong Arroyo sa panawagan ng mga biktima ng krimen at alisin ang moratorium na pumipigil sa pagpapatupad ng death penalty. Hindi na kokontrahin ni Pangulong Arroyo ang pagpapataw ng parusang bitay na kinumpirma ng Korte Suprema at inutos na simulan ang pagbitay sa Enero 2004. &amp;quot;I shall no longer stand in the way of the executions scheduled by the courts for January 2004,&amp;quot; pahayag ng Pangulo nang iharap sa kanya kahapon ng umaga ang dalawang naarestong lider ng kidnap-for-ransom gang sa NAKTF conference room sa Camp Crame. Ipinaliwanag ng Pangulo na bagaman lihis sa kanyang panuntunan ang pagkitil ng buhay sa pamamagitan ng lethal injection, bilang isang Presidente kailangan niyang bigyang pansin ang kapakanan ng publiko kung hinihingi na ito ng pagkakataon. Sinabi rin ng Pangulo na hindi niya puwedeng talikuran ang karaingan ng mga biktima ng karumal-dumal na krimen sa buong bansa. &amp;quot;I seek understanding from those who may detract from my decision. Its time for me to take a stand,&amp;quot; anang Pangulo. Nilinaw rin ng Malaca&amp;ntilde;ang na walang motibong pulitikal ang ginawa nitong pagbabago ng desisyon sa implementasyon ng death penalty. Kabuuang 35 bilanggo ang nasa death row na mayroon nang takdang petsa ng pagpapataw ng parusang bitay. Dalawang kidnaper ang unang bibitayin sa pagpasok ng bagong taon na kinilalang sina Roberto Lara, 31 at Roderick Licayan, 32. Samantala, iginiit naman kahapon ni Senate President Franklin Drilon na hindi ang pagpapatupad ng parusang bitay ang solusyon upang malabanan ang lumalalang kidnapping sa bansa. Ayon kay Sen. Drilon, ang dapat pakilusin ni Pangulong Arroyo ay ang ating kapulisan upang mahadlangan ang mga krimen sa bansa. Pero para kay Bacolod Rep. Monico Puentevella, ipinakita lamang ni Pangulong Arroyo na seryoso na ito sa paglaban sa kidnapping, drug trafficking at iba pang karumal-dumal na krimen. Dapat aniyang isaalang-alang din ng mga anti-death penalty ang karapatan ng mga biktima kaysa sa mga death convicts. (Ulat nina Lilia Tolentino, Grace dela Cruz/Rudy Andal/Malou Rongalerios)</body>
<link>http://www.philstar.com/Article.aspx?articleId=230582&amp;publicationSubCategoryId=92</link>
</article>
<article>
<title>Lacson sinibak ni Angara sa LDP</title>
<author>Rudy Andal</author>
<date>
<month>December</month>
<day>06</day>
<year>2003</year>
</date>
<body>Sibak na sa Laban ng Demokratikong Pilipino (LDP) at United Opposition si Sen. Panfilo Lacson at taga-suporta niya dahil sa iligal na pagpoproklama niya sa Club Filipino kamakalawa kasama ang mga &amp;quot;disgruntled&amp;quot; members ng LDP. Sinabi ni Sen. Edgardo Angara, presidente ng LDP, hindi kinikilala ni Sen. Lacson ang LDP at walang balak na dumaan sa selection process kaya inalis na rin nila ito sa listahan ng pagpipilian upang maging standard bearer. Hindi rin anya puwedeng gamitin ni Lacson ang LDP sa sandaling maghain ito ng kanyang certificate of candidacy sa December 15 sa Comelec dahil hindi niya makukuha ang nominasyon ni Angara. &amp;quot;Dapat ay magtayo si Lacson ng panibago niyang partido dahil itinuturing na namin siya sa LDP na hindi na miyembro dahil hindi ito humingi ng permiso sa ginawang pagpoproklama,&amp;quot; sabi ni Angara. Ipinaliwanag pa ng LDP president, iligal ang ginawang pagpoproklama ni Lacson kamakalawa kaya pati ang mga miyembro ng partido na sumama sa nasabing okasyon sa Club Filipino ay patatalsikin niya. Kasama sa tinanggal sa LDP ang mga kongresistang sina Butz Aquino, Gilbert Remulla, Abraham Mitra, Rolex Suplico at Carlos Padilla. Dahil dito, malamang si Fernando Poe Jr. na ang maging manok ng Koalisyon ng Nagkakaisang Pilipino. (Ulat ni Rudy Andal)</body>
<link>http://www.philstar.com/Article.aspx?articleId=230594&amp;publicationSubCategoryId=92</link>
</article>
<article>
<title>FPJ pinayuhang mag-bise muna</title>
<author>Malou Rongalerios</author>
<date>
<month>December</month>
<day>06</day>
<year>2003</year>
</date>
<body>Muling nanawagan kahapon ang ilang mambabatas na miyembro ng Laban ng Demokratikong Pilipino (LDP) kay action star Fernando Poe Jr. na magbise-presidente ng bansa. Ayon kay Palawan Rep. Abraham Mitra, dapat gayahin ni FPJ ang kanyang matalik na kaibigang si dating Pangulong Estrada na tumakbo munang bise presidente ng bansa bago nag-ambisyong maging pangulo. Nais ni Mitra na magbigay daan si FPJ sa kandidatura ni Sen. Panfilo Lacson upang muling mabuo ang United Opposition. Sigurado na aniya ang panalo ng tambalang Lacson at FPJ dahil pagsasamahin sa isang team ang karisma at karanasan sa panunungkulan. Paniwala ni Mitra na maraming mahahatak na botante si FPJ dahil sa kanyang karisma, samantalang iboboto naman si Lacson dahil sa kanyang karanasan sa pamamahala. Aminado si Mitra na mahihirapan silang matalo ang kandidatura ni Pangulong Arroyo kung hindi magsasanib ng puwersa sina Lacson at FPJ. (Ulat ni Malou Rongalerios)</body>
<link>http://www.philstar.com/Article.aspx?articleId=230599&amp;publicationSubCategoryId=92</link>
</article>
<article>
<title>12 bilanggo binigyan ng parole</title>
<author>Lilia Tolentino</author>
<date>
<month>December</month>
<day>06</day>
<year>2003</year>
</date>
<body>Pinagkalooban ni Pangulong Arroyo ng conditional pardon with parole ang 12 mga bilanggo na mayroong malubhang karamdaman. Kabilang sa mga pinagkalooban ng conditional pardon sina Maximo Amo, 89, nahatulan ng life sa kasong rape. Mayroon siyang benign prostatic hypertophy, rheumatoid arthritis at ischemic heart disease. Ang kanyang parusang pagkabilanggo ay hanggang Mayo 13, 2040; Benjamin Abiog Fernandez, 86, nahatulan ng life imprisonment sa dalawang kaso ng rape, mayroong pneumonia, TB/anemia at hanggang Mayo 15, 2041; Roberto Segovia, 85, may kasong rape, hanggang Hunyo 22, 2040, may pulmonya. Ang iba pa ay sina Julian Fernandez; Jose Deleverio; Nestor Virina; Montano Catli; Silverio Ruanto at Teofilo Fernandez. Lahat sila ay pawang may karamdaman at ang kaso ay rape at homicide. (Ulat ni Lilia Tolentino)</body>
<link>http://www.philstar.com/Article.aspx?articleId=230607&amp;publicationSubCategoryId=92</link>
</article>
<article>
<title>US military aid umabot ng P6-B</title>
<author>Joy Cantos</author>
<date>
<month>December</month>
<day>06</day>
<year>2003</year>
</date>
<body>Nakapagbigay na ang pamahalaan ng Estados Unidos ng $114.6 million na military aid sa Pilipinas sa unang 10-buwan pa lamang ng kasalukuyang taon, ayon kay Defense Secretary Eduardo Ermita. Humigit-kumulang P6 billion ito, ani Ermita na nagsabi pa na ang pagtaas ng military aid sa Pilipinas ay nangyari matapos suportahan ni Pangulong Arroyo ang pandaigdigang laban kontra sa terorismo. Ang $114.6-million na military assistance ay 12 porsiyento lamang ng kabuuang $808.2 million o humigit kumulang na P40.40 billion na tulong at investments na pumasok na sa Pilipinas galing sa Amerika. Binigyang diin ni Ermita na ang US military assistance ay malaki ang nagawa sa pagbibigay ng kabuhayan at kapayapaan sa mga komunidad, rehiyon at sa bansa, sa pangkalahatan.&amp;quot; Ginawa niyang halimbawa ang nangyari sa Basilan na kung saan idinaos ang Balikatan exercises. Ngayon, mismong mga mayor at residente na ang humihingi na ulitin ang Balikatan sa kanilang lugar dahil lubhang gumanda ang kanilang kabuhayan dahil dito. Ang mga tropang Pilipino at Amerikano ay nagtulong upang makapagpatayo o kumumpuni ng mga tulay, airport, balon, paaralan, ospital, pier at kalye sa Basilan na siyang nakapagpaganda sa buhay ng mga taga-roon. (Ulat ni Joy Cantos)</body>
<link>http://www.philstar.com/Article.aspx?articleId=230611&amp;publicationSubCategoryId=92</link>
</article>
<article>
<title>Maliliit na negosyo lalong pinalakas</title>
<author></author>
<date>
<month>December</month>
<day>06</day>
<year>2003</year>
</date>
<body>Ilang small and medium enterprises (SMEs) na kabilang sa industriya ng pagkain sa Caraga region ang nakatanggap ng tulong mula sa Department of Trade and Industry (DTI) kamakailan. Ito ang masayang ibinalita ni DTI Secretary Mar Roxas, matapos mabigyan ng tulong ng DTI SME Caravans ang mga maliliit na negosyo. Kanilang ipinamahagi ang mga kaalaman tungkol sa mga teknikal na aspeto ng negosyo, pati na rin mga kaalaman sa pamamalakad. Hindi tayo tumitigil sa pagbibigay ng training sa mga maliliit na negosyo tungkol sa product development. Alam natin na sa pamamagitan ng mga dagdag kaalaman, lalo na sa aspetong teknikal, mabibigyan ng pagkakataon ang kanilang produkto na makipag-kompetensiya sa mga panlabas na produkto, ayon kay Mr. Palengke na bansag kay Roxas dahil sa marami niyang proyekto para sa pagpapaunlad ng mga pamilihang bayan. Umaabot na sa humigit-kumulang 200 na maliliit na sa buong bansa ang natulungan ng DTI-SME Caravan.</body>
<link>http://www.philstar.com/Article.aspx?articleId=230619&amp;publicationSubCategoryId=92</link>
</article>
<article>
<title>Miriam,Gringo manok ni Erap sa pagka-bise</title>
<author>Lilia Tolentino</author>
<date>
<month>December</month>
<day>07</day>
<year>2003</year>
</date>
<body>Inendorso kahapon ni dating Pangulong Joseph Estrada sina dating Senador Miriam Defensor Santiago at Sen. Gringo Honasan bilang pagpipiliang kandidato sa pagka-bise presidente sa ilalim ng bagong tatag na Koalisyon ng Nagkakaisang Pilipino (KNP). Sa isang panayam, sinabi ni Estrada na handang lumaban sa pagka-bise presidente ang dalawa kaya inirekomenda niya ang nominasyon ng mga ito. Si Santiago kasama si dating Senador Juan Ponce Enrile ay bumisita kahapon kay Estrada sa Camp Capinpin sa Tanay, Rizal. Sa isang hiwalay na panayam sa programang Comforme y Contra sa DWIZ, sinabi ni Enrile na ang pagbisita niya kay Estrada ay para ipaalam dito ang pinakahuling pangyayari sa pagsisikap ng KNP na mapagkasundo ang kampo nina Fernando Poe Jr. at Sen. Panfilo Lacson at magkaroon lang ng iisang kandidatong presidente sa Mayo 2004. Sinabi ni Enrile na binitiwan na niya ang kanyang papel bilang pinuno ng arbitration committee para ayusin ang gusot sa pagkakaroon ng iisa lang kandidatong presidente. Sinabi naman ni Estrada na kung mayroong dapat sunding proseso sa pagpili ng kandidatong presidente, dapat na magkaroon din ng proseso sa pagpili ng kanilang mamanuking bise presidente. (Ulat ni Lilia Tolentino)</body>
<link>http://www.philstar.com/Article.aspx?articleId=230725&amp;publicationSubCategoryId=92</link>
</article>
<article>
<title>GMA,nagtatrabaho kahit may sakit</title>
<author>Rudy Andal</author>
<date>
<month>December</month>
<day>07</day>
<year>2003</year>
</date>
<body>Pinilit umano ni Pangulong Arroyo na magtrabaho nitong mga nagdaang araw kahit na may trangkaso upang maipagmalaki lamang sa hari ng pelikulang Pilipino na si Fernando Poe Jr. na kaya niyang magtrabaho kahit na may sakit. Ayon kay Senador Robert Barbers, noong Lunes pa masama ang pakiramdam ng Pangulo subalit dumiretso pa rin ito sa inauguration ng bagong Davao International Airport bago bumalik sa Maynila upang pasinayaan ang paglulunsad ng Himagsik ng Bansa Laban sa Droga sa Liwasang Bonifacio at sa iba pang tourism project sa Intramuros. Sa mga sumunod na araw ay naging abala naman ang Chief Executive sa &amp;quot;anti-crime blitz&amp;quot; nang bisitahin ang isang warehouse sa Pasig City kung saan natagpuan ang pabrika ng shabu, pagpiprisinta sa media ng dalawang nahuling miyembro ng kidnap-for-ransom gang at ang ginawang pamamagitan sa pagkakasundo nina PNP Chief Gen. Hermogenes Ebdane at dating CIDG chief Gen. Eduardo Matillano. &amp;quot;It shows the character of a leader. That even when you are not 100 percent healthy, you can still deliver a 100 percent in your work. Do we need a better gauge for our next president?&amp;quot; wika ni Barbers. Sa naging pahayag ni Barbers, parang ipinapamukha nito kay FPJ na hindi balakid ang pagkakasakit ng isang tao upang makansela ang mga appointment nito. Matatandaan na nagkaroon din ng trangkaso si FPJ kaya hindi ito nakadalo sa patawag na debate ng mga negosyante sa Manila Hotel noong nakaraang linggo, gayundin sa one-on-one meeting nila ni Sen. Panfilo Lacson noong nakaraang Miyerkules. (Ulat ni Rudy Andal)</body>
<link>http://www.philstar.com/Article.aspx?articleId=230740&amp;publicationSubCategoryId=92</link>
</article>
<article>
<title>Isip ng taumbayan kinokondisyon ni Roco sa dayaan sa eleksyon</title>
<author>Malou Rongalerios</author>
<date>
<month>December</month>
<day>07</day>
<year>2003</year>
</date>
<body>Muling inakusahan kahapon ng ilang mambabatas si presidential contender Raul Roco na ikinokondisyon na ang isipan ng taumbayan na may magaganap na malawakang dayaan sa darating na eleksiyon. Sinabi nina Bacolod Rep. Monico Puentevella at Iloilo Rep. Augusto Syjuco na hindi pa man nagsisimula ang kampanya para sa halalan ay dayaan na agad umano ang iniisip ni Roco. Isa aniya itong matibay na indikasyon na walang tiwala ang dating senador sa kredibilidad ng Commission on Elections (Comelec). Matatandaan na ipinahiwatig ni Roco ang posibilidad na magkaroon ng malawakang dayaan sa 2004 presidential elections. &amp;quot;Ganyan ba ang uri ng isang presidential candidate, nagbabanta kaagad na lulusubin ang Malaca&amp;ntilde;ang kapag hindi nanalo?&amp;quot; pagtatanong ni Puentevella. Para na rin anilang umamin si Roco na hindi niya kayang manalo sa pang-panguluhang halalan sa susunod na taon. &amp;quot;Kapag kinuwestiyon mo ang sistema ng ating halalan ngayon pa lang ay para mo na ring inamin na hindi mo kayang manalo,&amp;quot; pahayag naman ni Syjuco. (Ulat ni Malou Rongalerios)</body>
<link>http://www.philstar.com/Article.aspx?articleId=230741&amp;publicationSubCategoryId=92</link>
</article>
<article>
<title>Tutol sa bitay sa Kongreso magreklamo</title>
<author>Malou Rongalerios/Lilia Tolentino</author>
<date>
<month>December</month>
<day>07</day>
<year>2003</year>
</date>
<body>Hindi sa Malaca&amp;ntilde;ang dapat magreklamo ang mga anti-death penalty law kundi sa Kongreso. Sa pahayag ni Cebu Rep. Antonio Cuenco, chairman ng House committee on dangerous drugs, hindi kasalanan ni Pangulong Arroyo kung ipag-utos man nitong ipatupad ang batas na ipinasa ng Kongreso. Ayon kay Cuenco, tanging ang Kongreso lamang ang maaaring magbasura ng isang ipinasang batas kaya sa Kongreso dapat pumunta ang mga hindi pumapabor dito. Naniniwala din ang solon na panahon na upang ipatupad ang nasabing batas na sinuspinde ni Arroyo dahil na rin sa kahilingan ng ilang sektor katulad ng Simbahang Katoliko. Pinagbigyan na anya ng Pangulo ang mga anti-death advocates kaya dapat lamang pagbigyan din ang mga naniniwalang dapat na itong ipatupad. Kasabay nito, hiningi ng Malaca&amp;ntilde;ang ang pang-unawa ng Simbahang Katoliko sa pag-aalis ng moratorium sa pagpapataw ng parusang bitay. Ang paliwanag ay pinalabas ng Palasyo kasunod ng kritisismo ng Catholic Bishops Conference of the Philippines (CBCP) sa pabagu-bagong desisyon ng Presidente. Nagpatutsada ang CBCP na maaaring pulitika ang nasa likod ng pagbabago ng desisyon ng Pangulo, pero pinabulaanan ito ng Malaca&amp;ntilde;ang kasabay ng pahayag na ang tungkulin ng Pangulo ay gumawa ng mga patakarang makabubuti sa mas nakararaming mamamayan. (Ulat ni Malou Rongalerios/Lilia Tolentino)</body>
<link>http://www.philstar.com/Article.aspx?articleId=230753&amp;publicationSubCategoryId=92</link>
</article>
<article>
<title>5 nirape na Pinay sa Kuwait nagpa-areglo</title>
<author>Angie dela Cruz</author>
<date>
<month>December</month>
<day>07</day>
<year>2003</year>
</date>
<body>Ikinabigla ng grupo ng Migrante International ang pagpayag ng limang Pinay OFW na makipag-areglo sa mga taong nanggahasa sa kanila sa bansang Kuwait. Ayon sa grupo, posibleng napilitan lamang ang mga Pinay na bawiin ang kanilang reklamo laban sa mga akusadong dayuhan na nanamantala sa kanila bunsod na rin sa pagpupursige ng pamahalaan na ayusin na lang ang kaso sa halip na dalhin pa ito sa hukuman doon. Sinabi ni Divine Garcia ng Migrante, ang pamahalaan pa mismo ang dapat na maggiit na dalhin sa hukuman ang kasong rape lalo na sa isang Pinay na dinukot at halinhinang ginahasa ng siyam na Kuwaiti, gayundin sa dalawa pa na biktima ng gang rape noong Nobyembre. Handa naman umanong magbigay ng legal na tulong ang Migrante para ipaglaban ang kaso lalo na sa dalawa pang Pinay OFW na gustong isulong ang kaso sa hukuman. Kaugnay nito, magsasagawa ng kilos protesta ang Migrante sa Department of Foreign Affairs para kondenahin ito sa kapabayaan sa mga kaso ng Pinay rape victims. (Ulat ni Angie dela Cruz)</body>
<link>http://www.philstar.com/Article.aspx?articleId=230754&amp;publicationSubCategoryId=92</link>
</article>
<article>
<title>Bayan kontento na kay PGMA</title>
<author>Lilia Tolentino</author>
<date>
<month>December</month>
<day>08</day>
<year>2003</year>
</date>
<body>Naramdaman ng taumbayan ang mga positibong resulta ng mga programa ni Pangulong Gloria Macapagal-Arroyo kaya binigyan nila ng positibong grado ang kanyang administrasyon sa pinakahuling survey ng Social Weather Station (SWS). Mula 32 porsiyento, tumaas sa 40% ang public satisfaction rating ng taumbayan sa overall public administration ni President Arroyo, ayon sa SWS survey para sa huling bahagi ng taon. ang mga dissatisfied naman sa kanyang administrasyon ay 38% noong Setyembre na bumaba ng 37% nitong Nobyembre. Nauna dito, sinabi ng survey ng Pulse Asia na mas pipiliin ng nakararaming Pilipino si President Arroyo bilang pangulo sa May 2004 elections na posibleng lahukan ng pito pang presidentiables tulad nina movie star Fernando Poe Jr., dating DEP-ED Sec. Raul Roco, Chief Justice Hilario Davide, businessman Danding Cojuangco, at mga senador na sina Panfilo Lacson, Aquilino Pimentel at Noli de Castro. Ayon sa Pulse Asia, itataob ng Pangulo ang pitong presidentiables sa eleksyon kahit na pinutakte ng problema ang bansa sa larangan ng pulitika, ekonomiya at peace and order sa ilalim ng Arroyo administration. Ang resulta ng SWS survey ay maidadahilan na rin sa pagiging matatag ng Arroyo administration sa kabila ng mga problemang kinakaharap ng bansa. Nanatiling gising at sensitibo sa pangangailang ng taumbayan ang administrasyon ni Pres. Arroyo kahit na dinagsa ang bansa ng problema sa pulitika, ekonomiya at peace and order. Kailan lamang ay pinatunayan ng pamahalaan na buhay ang ekonomiya ng bansa matapos itong lumaki ng 4.4 porsiyento. Ang pag-angat ng ekonomiya ay dahil na rin sa pagbabalik tiwala ng mga negosyanteng dayuhan at lokal matapos patunayan ni President Arroyo na kontrolado ng pamahalaan ang peace and order situation sa bansa. Tumaas ng 22% ang foreign investment na lilikha ng libu-libong hanapbuhay para sa mamamayan. (Ulat ni Lilia Tolentino)</body>
<link>http://www.philstar.com/Article.aspx?articleId=230875&amp;publicationSubCategoryId=92</link>
</article>
<article>
<title>Opisyales na 'agent' ng US pinasisbak sa Pangulo</title>
<author>Ellen Fernando</author>
<date>
<month>December</month>
<day>08</day>
<year>2003</year>
</date>
<body>Hinamon ng mga dating rebelde at kadre ng makakaliwang grupo si Pangulong Arroyo na sibakin sa kanyang pamahalaan ang kilalang mga ahente at operatiba ng Estados Unidos kung sadyang nais nitong isulong ang pambansang interes sa susunod pang anim na taon. Ito ang mariing pahayag ng Union for Fresh Leadership (U-Lead!), isang non-governmental organization, na binubuo ng mga dating kabataang aktibista at kadre sa panahon ng martial law ng pinatalsik na Pangulong Ferdinand Marcos. Ayon kay U-Lead! chairman Edina Almodal, dapat ipakita ni Pangulong Arroyo sa mamamayan ang kanyang kakayahan na magbigay ng bagong perspektiba sa kanya liderato (fresh leadership) sa pagpapatalsik sa mga ahente at operatibang ito, sa halip na makuntento sa photo-op activities. Sa bagong liderato sa kanyang pamahalaan, malaki pa ang posibilidad na malampasan niya ang hamon ng May 2004, sa harap ng malakas niyang mga kalaban sa pulitika. Binanggit ng U-Lead! ang Senate expose kahit kamakailan na tinukoy ang mga sensitibong ahensiya ng gobyerno na pinamumugaran ng mga US agents, na nagkukunwaring Filipino consultants sa ilalim ng AGILE, na direktang pinopondohan ng USAID. Kabilang sa mga pinasok na umano ng mga ahenteng ito ang Central Bank, Bureau of Internal Revenue at Supreme Court. Tinukoy naman ng U-Lead! ang nasa Department of Transporation and Communication (DoTC), partikular na ang attached agency nitong Civil Aeronautics Board (CAB). &amp;quot;Si Mr. Alberto Lim na isa sa mga may mahigpit na koneksyon sa Estados Unidos ay patuloy pa ring nanunungkulan sa pamahalaang Arroyo at kumakatawan pa sa Pilipinas sa mga negosasyon para sa bansa. Hindi nakapagtataka kung bakit laging nasusunod ang kapritso ng US at lubhang kaawa-awa ngayon ang kalagayan ng aviation industry ng ating bansa,&amp;quot; dagdag ng U-Lead! Nanawagan din si Almodal sa Pangulo na agad na patalsikin si Lim bilang director ng CAB. Sa Senate hearing ng committee on foriegn relations na pinamumunan ni Senator Manny Villar, tinukoy si Lim at ang isang Milo Abad sa ilalim ng Freedom to Fly Coalition (FFC), na may direktang operational at funding links sa USAID. Sa ngayon, iginigiit ng US sa Pilipinas na ipatupad ang unlimited air traffic rights kaugnay ng Open Sky Policy sa ilalim ng 1980 agreement na pinasok ng rehimeng Marcos. (Ulat ni Ellen Fernando)</body>
<link>http://www.philstar.com/Article.aspx?articleId=230882&amp;publicationSubCategoryId=92</link>
</article>
<article>
<title>Mga turistang Pinoy pinag-iingat ng DFA</title>
<author>Ellen Fernando</author>
<date>
<month>December</month>
<day>08</day>
<year>2003</year>
</date>
<body>Nagbabala kahapon ang Department of Foreign Affairs (DFA) sa mga turistang Pilipino na dagdagan ang kanilang pag-iingat dahil sa ulat na tumataas ang bilang ng mga foreign travellers na mabibiktima ng petty crimes. Ayon kay Foreign Affairs Secretary Blas Ople, tumaas ang kaso ng thefts, assaults at ibang petty crime sa mga dayuhan at matatandang immigrants mula sa Eastern Europe at Northern Africa. Nakatanggap rin ng report si Ople mula sa Embahada ng Pilipinas sa Spain na ang insidente ng petty crime laban sa mga foreigners ay talamak sa mga malalaking siyudad doon gaya ng Madrid at Barcelona. &amp;quot;I therefore advise our kababayan to be extra careful while touring these cities,&amp;quot; ani Ople. Nagpalabas na rin ng flyers ang Embahada ng Pilipinas sa Madrid sa mga turistang Pilipino at Overseas Filipino Workers upang umiwas sa mga modus operandi ng mga sindikato. Tatlong kategorya ng mga gumagalang sindikato ang kanilang inihayag gaya ng &amp;quot;Finders&amp;quot;, Flowers&amp;quot; at &amp;quot;Mustard&amp;quot;. Unang grupo ay binubuo ng dalawa-tatlong katao. Isa ang tagahawak ng mapa sa harap ng turistang biktima at habang abala ang huli ay saka dudukutan ng dalawang suspek. Pangalawa, grupo ng kababaihan na kunwari ay nagbebenta ng mga bulaklak at kapag babayaran na ng turista ay saka hahablutin ang pitaka nito. &amp;quot;Mustard. This is a trick performed by three assailants. One of them will squirt mustard on the victims back. The others will purport to help the victim while they pick his pockets,&amp;quot; paliwanag ni Ople. Pinayuhan ng Embahada ang mga Pinoy na huwag magsusuot ng backpack na may zipper at madaling buksan at itagong maigi ang kanilang pasaporte at ibang travel documents sa kanilang hotel na tinutuluyan upang maiwasan na makuha ng mga mandurukot. (Ulat ni Ellen Fernando)</body>
<link>http://www.philstar.com/Article.aspx?articleId=230888&amp;publicationSubCategoryId=92</link>
</article>
<article>
<title>Sen. Pimentel walang plano mag-bise kay Gloria</title>
<author>Rudy Andal/Ely Saludar</author>
<date>
<month>December</month>
<day>08</day>
<year>2003</year>
</date>
<body>Tahasang inihayag ni Sen. Aquilino Pimentel Jr. na wala siyang interes na tumakbong bise-presidente lalo na ang maging runningmate ni Pangulong Arroyo sa ilalim ng administration party. Ito ang naging reaksyon ni Sen. Pimentel ng PDP-Laban kaugnay sa naging pahayag ni Housing Sec. Mike Defensor na spokesman sa election campaign ng Pangulo. Ayon kay Pimentel, wala siyang plano na tumakbong vice-president lalo pa sa ilalim ng Lakas-CMD dahil nais niya na sa kasalukuyan ay magkaroon ng nag-iisang standard bearer ang United Opposition. Aniya, ang kanyang partido ay handang-handa na pumasok sa koalisyon ng United Opposition kaya nagsusumikap silang magkaroon ng pagkakaisa ito upang magkaroon lamang ng iisang standard bearer sa darating na eleksyon upang masiguro ang kanilang tagumpay. Samantala, malaki ang paniwala ng Palasyo na ang pagkakagulo ngayon ng oposisyon ay magreresulta upang lalo pang lumakas ang kandidatura ng Pangulo para sa 2004 presidential elections. Sinabi ni Presidential political spokesman Mike Defensor, bentahe sa Pangulo ang bangayan ngayon sa pagitan ng kampo ni Senador Panfilo Lacson at Senador Edgardo Angara na nagtutulak sa kandidatura ni action king Fernando Poe Jr. (Ulat nina Rudy Andal/Ely Saludar)</body>
<link>http://www.philstar.com/Article.aspx?articleId=230893&amp;publicationSubCategoryId=92</link>
</article>
<article>
<title>Drug lord kasama sa bibitayin</title>
<author>Ely Saludar</author>
<date>
<month>December</month>
<day>08</day>
<year>2003</year>
</date>
<body>Nilinaw kahapon ng Malaca&amp;ntilde;ang na makakasama rin ang mga nahatulan dahil sa kasong drug trafficking sa pagpapataw ng parusang kamatayan. Sinabi ni Presidential spokesman Ignacio Bunye na nagkausap na sila ni Executive Sec. Alberto Romulo at ang mga kriminal na nahatulan sa kasong kidnapping at illegal drugs ang siyang sasampolan sa parusang bitay. Sa kasong rape, bibigyan ng reprieve ng Palasyo ang mga nasa death row at kinatigan ng Korte Suprema upang hindi mabitay. Muling idinepensa ng Malaca&amp;ntilde;ang ang desisyon ng Pangulo na alisin ang moratorium sa death penalty at iginiit na wala itong halong pulitika. Niliwanag ni Bunye na masusing pinag-aaralan ng Pangulo ang desisyong ito at kanyang tinimbang ang sitwasyon kung saan ay isanaalang-alang nito ang interes ng publiko. (Ulat ni Ely Saludar)</body>
<link>http://www.philstar.com/Article.aspx?articleId=230898&amp;publicationSubCategoryId=92</link>
</article>
<article>
<title>Robot puputulan ng paa</title>
<author>Joy Cantos</author>
<date>
<month>December</month>
<day>09</day>
<year>2003</year>
</date>
<body>Magiging inutil na dahil malamang na maputulan ng paa ang nadakip na si Sulu-based Abu Sayyaf Group leader Ghalib Andang alyas Kumander Robot. Ito ang nabatid kahapon kay AFP Chief of Staff Gen. Narciso Abaya matapos nitong makausap ang ilang mga sumuring doktor kay Kumander Robot sa Camp Aguinaldo Station Hospital matapos na dalhin dito ang Sayyaf leader mula sa Zamboanga City. Nabatid na kritikal ang lagay ni Robot at walang palya ang pagsasalin ng dugo dahil sa tinadtad ng 13 bala ang kanyang kanang paa dahilan para agad ipag-utos nina Defense Secretary Eduardo Ermita at Abaya ang paglilipat nito sa AFP Medical Center sa Quezon City. Sa panayam naman kay AFP doctor Col. Rafael Regino ng Camp Aguinaldo Station Hospital, sinabi nito na matindi ang tama ng naturang bandido at stabilize na ang mga paa nito mula singit pababa dahil sa dami ng tinamong tama ng bala. &amp;quot;Magiging robotic na siya,&amp;quot; ani Abaya na nagsabi pang maari namang gumamit ng wheelchair o kaya naman ay artificial na paang bakal si Robot kung saka-sakali. Isasailalim si Robot sa X-ray upang madetermina kung kailangang putulin o maisasalba pa bagaman hindi na mapapakinabangan ang mga paa ng naturang Sayyaf leader. Magugunita na si Robot na may patong sa ulong P5 milyon dahil sa pagkakasangkot sa serye ng kaso ng kidnapping ay sugatang nadakip ng tropa ng Armys 104th brigade sa ilalim ng pamumuno ni Col. Alexander Yapching kamakalawa ng gabi sa kuta nito sa Brgy. Panabuan, Indanan, Sulu. Base sa rekord ng National Anti-Kidnapping Task Force (NAKTAF), 12 kaso ng kidnapping at dalawa pang insidente ng paghahasik ng terorismo ang kinasasangkutan ni Robot na itinuturing na #1 sa Order of Battle ng militar. Sangkot ang grupo ni Robot sa Sipadan hostage, madugong Ipil attack sa Zamboanga del Sur noong 1995 at pagsalakay sa Maibung, Sulu kung saan hinarass at pinagnakawan ang mga sibilyan noong Setyembre 2003 at marami pang iba.(Ulat ni Joy Cantos)</body>
<link>http://www.philstar.com/Article.aspx?articleId=230995&amp;publicationSubCategoryId=92</link>
</article>
<article>
<title>24-oras bantay kay Robot</title>
<author>Malou Rongalerios</author>
<date>
<month>December</month>
<day>09</day>
<year>2003</year>
</date>
<body>Hiniling kahapon ni Davao City Rep. Prospero Nograles sa AFP na bantayan sa loob ng 24 oras si Ghalib Andang alyas Kumander Robot upang masigurong hindi ito makakatakas. Nais din ni Rep. Nograles na lagyan ng surveillance camera ang detention cell ni Robot upang makita kung sino ang tutulong dito sakaling magtangkang makatakas. Hindi na aniya dapat maulit ang nangyari kay Pentagon leader Faisal Marohombsar at Jemaahn Islamiyah leader Fathur Roman Al-Ghozi. Naniniwala si Nograles na mabubuwag na parang domino ang Abu Sayyaf dahil sa pagkakadakip kay Robot at magiging daan din ito upang mahuli ang iba pang lider ng grupo. Hindi lamang aniya impormasyon sa kanilang grupo ang dapat makuha mula kay Robot kundi maging impormasyon sa al-Qaeda terrorist groups na nag-operate sa bansa. Sinabi naman ng ilang solon na maituturing na isang malaking tagumpay sa kampanya ng gobyerno laban sa terorismo at kidnap-for-ransom ang pagkakahuli kay Robot. Ang pagkakahuli aniya kay Robot ay isang palatandaan na matatag na ang liderato ni Pangulong Arroyo at seryoso ito sa kampanya laban sa terorismo. (Ulat ni Malou Rongalerios)</body>
<link>http://www.philstar.com/Article.aspx?articleId=231004&amp;publicationSubCategoryId=92</link>
</article>
<article>
<title>Dayuhang drug traffickers bitayin din - Barbers</title>
<author>Rudy Andal</author>
<date>
<month>December</month>
<day>09</day>
<year>2003</year>
</date>
<body>Hiniling kahapon ni Sen. Robert Barbers na isama sa mga bibitayin sa susunod na buwan ang mga dayuhang nahatulan ng bitay partikular ang mga drug traffickers matapos alisin ni Pangulong Arroyo ang moratorium sa pagpapatupad ng death penalty. Sinabi ni Sen. Barbers, chairman ng Senate committee on public order and illegal drugs, hindi lamang ang mga convicted kidnappers ang dapat isalang sa lethal injection kundi maging mga dayuhang lumabag sa ating batas partikular ang mga drug traffickers. Ani Barbers, mula ng maibalik ang bitay ay wala pang dayuhan na nakagawa ng heinous crimes ang naisalang kaya dapat isama sa mga unahing bitayin ang mga drug traffickers. Aniya, dapat ay transhipment lamang tayo ng ipinagbabawal na droga subalit dito na mismo ang manufacturing ng shabu matapos mahuli ang mga laboratoryo nito na pinapatakbo ng mga dayuhan. (Ulat ni Rudy Andal)</body>
<link>http://www.philstar.com/Article.aspx?articleId=231010&amp;publicationSubCategoryId=92</link>
</article>
<article>
<title>Sin umalma sa bitay</title>
<author>Lilia Tolentino</author>
<date>
<month>December</month>
<day>09</day>
<year>2003</year>
</date>
<body>Nagpahayag kahapon ng pagkadismaya si retired Manila Archbishop Jaime Cardinal Sin sa desisyon ni Pangulong Arroyo na ituloy ang parusang bitay. Sa testimonial luncheon na ginawa ng Pangulo sa Malaca&amp;ntilde;ang para kay Sin, hiniling ng dating arsobispo na sanay totohanin ni Pangulong Arroyo ang kanyang mga pangako nang manumpa siya sa tungkulin ilang araw pagkaraan ng Edsa Dos. Bagaman hindi tinuloy ng cardinal kung ano ang pangakong ginawa ng Pangulo, ang panawagang ito ay kasunod naman ng naging desisyon ng Pangulo na alisin na ang moratorium sa pagpapataw ng parusang kamatayan. Ang Simbahang Katoliko ay masugid na tagapagtaguyod ng pagtutol sa pagpapataw ng parusang bitay. Nilinaw naman kahapon ng Palasyo na para lang sa kasong kidnap-for-ransom at droga ang pagpapanumbalik ng parusang kamatayan. Ayon kay Presidential Spokesman Ignacio Bunye, nagpasya ang Pangulo na alisin ang moratorium sa death penalty dahil ito ang hinihingi ng pagkakataon. &amp;quot;Sunud-sunod na itong mga krimen na nagaganap kaya ipinakita ng Pangulo na kung kinakailangan talaga ang higher public interest ang pahahalagahan kahit taliwas sa kanyang personal na paniniwala ay kanyang ipatutupad,&amp;quot; ani Bunye. Kabuuang 144 ang mga bilanggong nasa death row dahil sa ibat ibang kaso ng karumal-dumal na krimen. Sa bilang na ito, 32 ang mayroon nang warrant of execution o nakatakda na ang petsa ng paggagawad sa kanila ng bitay. Dalawa sa 32 na ito ang nakatakdang isalang sa lethal injection sa Enero 2004 dahil sa kasong kidnap-for-ransom. (Ulat ni Lilia Tolentino)</body>
<link>http://www.philstar.com/Article.aspx?articleId=231014&amp;publicationSubCategoryId=92</link>
</article>
<article>
<title>LDP nauubusan na ng mga miyembro</title>
<author>Malou Rongalerios</author>
<date>
<month>December</month>
<day>09</day>
<year>2003</year>
</date>
<body>Nagbabala kahapon ang dalawang mambabatas na kasapi ng Laban ng Demokratikong Pilipino (LDP) kay Sen. Edgardo Angara na wala nang matitirang miyembro ang partido kapag ginawa nito ang sinasabing pagpapatalsik sa mga miyembrong nag-endorso sa kandidatura ni Sen. Panfilo Lacson. Ayon kina Iloilo Rep. Rolex Suplico at LDP secretary general Agapito &amp;quot;Butz&amp;quot; Aquino, mauubos ang mga miyembro ng LDP kapag nangyari ang sinasabi ni Angara na tanggal na sa partido ang mga nag-endorso sa kandidatura ni Lacson. Sinabi pa ni Suplico na sa 14 na LDP congressman, 10 ang sumusuporta kay Lacson, habang sa 11 gobernador na kasapi sa partido, 10 ang dumalo sa proklamasyon ni Lacson at 72 sa 131 alkalde ng LDP ang nagpahayag ng suporta kay Lacson. Minaliit din ng dalawa ang pahayag ni Angara na pinatalsik na niya sa partido si Senator Lacson at ang lahat ng mga miyembrong nagproklama sa kanya sa Club Filipino. Dapat aniyang dumaan muna ito sa botohan ng mga miyembro bago magawang magpatalsik ng kasama sa partido. (Ulat ni Malou Rongalerios)</body>
<link>http://www.philstar.com/Article.aspx?articleId=231020&amp;publicationSubCategoryId=92</link>
</article>
<article>
<title>FPJ minadali lang nina Sotto at Angara</title>
<author>Malou Rongalerios</author>
<date>
<month>December</month>
<day>09</day>
<year>2003</year>
</date>
<body>Minadali lamang nina Senators Vicente Sotto at Edgardo Angara si Fernando Poe Jr. kaya napilitan ang aktor na ihayag ang kanyang kandidatura sa 2004 kahit nagdadalawang-isip pa ito, Ito ang sinabi kahapon ni Minority Leader Carlos Padilla na naghihinalang may &amp;quot;hidden agenda&amp;quot; ang dalawang senador sa pagpipilit kay FPJ na tumakbo sa 2004 kahit hindi pa naman ito handa. Naniniwala din ang solon na hinaharang nina Angara at Sotto ang pakikipag-usap ni Lacson kay FPJ dahil natatakot ang dalawa na makumbinsi ng una ang aktor na huwag nang kumandidato. Hindi umano payag sina Sotto at Angara na magbago pa ang isip ni FPJ na posibleng mangyari kapag nagkausap sila ni Lacson. Sinabi din ni Padilla na maaaring &amp;quot;deep penetration agent&amp;quot; o DPA ng Malaca&amp;ntilde;ang si Angara at ito mismo ang sumisira sa oposisyon. Kabilang aniya sa compromise agreement sa pagitan ni Angara at Pangulong Arroyo ang indirect approach upang masigurong hindi mananalo si FPJ sa 2004. (Ulat ni Malou Rongalerios)</body>
<link>http://www.philstar.com/Article.aspx?articleId=231026&amp;publicationSubCategoryId=92</link>
</article>
<article>
<title>Xmas ceasefire idineklara ni GMA</title>
<author>Ely Saludar</author>
<date>
<month>December</month>
<day>09</day>
<year>2003</year>
</date>
<body>Iniutos ni Pangulong Arroyo ang Suspension of Military Operations (SOMO) o tigil-putukan sa mga rebelde sa bansa. Sinabi ng Pangulo na sa December 10 ang ceasefire o SOMO at magtatapos ito sa Enero 6 sa susunod na taon. Ang deklarasyon ng Pangulo na SOMO ay tradisyunal nang isinasagawa ng pamahalaan laban sa mga rebelde kaugnay ng kapaskuhan. Partikular na suspendido ang mga operasyon ng militar sa CPP-NPA upang bigyan ng pagkakataon ang mga rebelde at maging ang militar na ipagdiwang ang kapaskuhan. Samantala, hindi na masasakop dito ang Moro Islamic Liberation Front (MILF) dahil mayroon ng naunang ipinatutupad na ceasefire dahil sa pag-usad ng peace talks sa magkabilang panig. (Ulat ni Ely Saludar)</body>
<link>http://www.philstar.com/Article.aspx?articleId=231029&amp;publicationSubCategoryId=92</link>
</article>
<article>
<title>Opisyales na pumarte sa ransom,ibubuking Robot dudukutin, ililigpit</title>
<author>Joy Cantos,Rudy Andal,Lilia Tolentino at Grace A. dela Cruz</author>
<date>
<month>December</month>
<day>10</day>
<year>2003</year>
</date>
<body>Pinaplano umanong iligpit o patahimikin ng ilang maimpluwensyang personalidad na nakihati sa P240 milyong ransom sa sipadan kidnapping noong 2000 ang nadakip na si Abu Sayyaf Group (ASG) top leader Ghalib Andang alyas Commander Robot na ngayoy kasalukuyang ginagamot sa Armed Forces of the Phils. (AFP) Medical Center sa Quezon City. Dahil dito, nagpakalat ng mga sundalo ang AFP upang mangalaga sa seguridad at magbabantay ng 24-oras sa nasabing pagamutan upang tiyakin sa publiko ang kaligtasan ni Robot. Kasabay ito sa panawagan ni Senador Robert Barbers na garantiyahan ang kaligtasan ni Robot na hindi masasaktan, tatakutin o mapapaslang sa kamay ng AFP. Ayon kay AFP-Public Information Office chief Lt. Col. Daniel Lucero, hindi nila inaalis ang posibilidad na may mga personalidad na mag-iinteres sa buhay ni Kumander Robot, may patong sa ulong P5 milyon. Aniya, posible ring tangkaing itakas si Robot ng mga kasamahan nitong bandido. Idinagdag pa na kung tatangkain man ng ilang grupo na itakas si Robot ay mahihirapan ang mga ito dahil sa kanyang kalagayan ngayon. Sinabi ni AFP surgeon general Col. Rafael Regino, ikinukonsidera na nila ang posibleng pagputol sa kaliwang hita ni Robot bagaman sa kasalukuyan ay inoobserbahan pa nila ito ng 24-72 oras. Ayon kay Regino, dahil sa tindi ng tama ng bala na tinamo ni Robot sa kaliwang hita ay naapektuhan ang mga ugat nito at nahihirapan na silang gamutin at muling ibalik sa dati. Aniya, sinisikap lahat nila ang kanilang magagawa upang maisalba ang dalawang hita ni Robot para hindi ito tuluyang malumpo. Kamakalawa ay inamin ni Robot kay AFP chief of staff Gen. Narciso Abaya na P10 milyon lamang ang natanggap niyang ransom mula sa pinalayang mga hostages na dinukot ng kanilang grupo sa Sipadan Beach Resort sa Sabah, Malaysia noong 2000 kung saan ang mga bihag ay itinago sa Sulu. Malaking bahagi umano ng ransom ay napunta sa ilang maiimpluwensyang tao na nanghimasok sa negosasyon. Magugunita na 21 katao ang kabuuang dinukot ng ASG kabilang na ang 18 Europeans. Maliban sa kasong kidnapping, pananagutin si Robot sa sinasabing panggagahasa sa mga babaing dayuhang bihag na kanyang nakursunadahan sa panahon ng Sulu hostage crisis. Samantala, pinabulaanan ng Malaca&amp;ntilde;ang na gagamitin ng Arroyo administration ang nadakip na si Robot para idiin ang mga opisyal ng Estrada administration na nakinabang sa mga ibinayad na ransom sa mga nakidnap. Ayon kay Housing Sec. at Presidential campaign spokesman Michael Defensor, tiyak na sasampahan ng kaso si Robot para panagutin sa mga krimeng nagawa ng grupong Abu Sayyaf. Hindi aniya nakatuon ang Palasyo sa panggigipit kay Robot upang ituro ang mga opisyal ng Estrada administration. Samantala, ipinabibitay ng Department of Justice (DOJ) ang naarestong si Kumander Robot. Sinabi ni Justice Undersec. Merceditas Gutierrez na pipilitin nilang maisulong ang isang marathon hearing laban kay Kumander Robot at mapatawan ito ng parusang bitay bunsod sa mga krimeng nagawa nito. Aniya, naghahanda na ang buong puwersa ng prosecution upang bantayan ang kasong kriminal na kinasasangkutan ni Kumander Robot upang hindi sila malusutan nito sa sandaling dinidinig na sa hukuman ang kaso nito. (Ulat nina Joy Cantos,Rudy Andal,Lilia Tolentino at Grace A. dela Cruz)</body>
<link>http://www.philstar.com/Article.aspx?articleId=231116&amp;publicationSubCategoryId=92</link>
</article>
<article>
<title>FPJ,Gringo 'anti crime team' ok kay Erap</title>
<author>Ellen Fernando</author>
<date>
<month>December</month>
<day>10</day>
<year>2003</year>
</date>
<body>Ang tambalang Fernando Poe Jr. at Sen. Gringo Honasan ang napipisil ni dating Pres. Joseph Estrada dahil magiging epektibo aniya ito sa pagbaka sa kriminalidad. Kasabay nito, sinuportahan ng may isang milyong kasapi ng Philippine Guardians Brotherhood, Inc. (PGBI) ang pagbuo ng unity ticket nina Poe at Honasan para sa darating na 2004 elections. Ayon kay PGBI spokesman Ernesto Macahiya, maganda ang kumbinasyong FPJ-Gringo dahil sa hindi lamang magsisilbi silang inspirasyon upang mapagbuklod ang buong bansa na sa kasalukuyan ay hati-hati sa ibat ibang paksyong pulitikal at pang-ekonomiyang interes, kundi epektibo rin nilang matutugunan ang mga lumalalang problema ng bayan, lalo na ang peace and order at katiwalian. &amp;quot;Para silang martilyong dudurog sa mga kidnaper, drug dealers at mga kurakot sa kabang bayan,&amp;quot; ani Macahiya. Sinabi ni Macahiya na parehong malinis ang rekord nina FPJ at Senador Honasan. Idinagdag ng PGBI spokesman na napatunayan na rin nina FPJ at Gringo ang kanilang political will at kakayahang mamuno tulad ng paglaban ng Da King sa kilabot na &amp;quot;Big Four&amp;quot; na naghahasik ng lagim noon sa mga artista at ang kanyang pagtulong sa mga mahihirap na walang publisidad, samantalang malaki naman ang makasaysayang papel na ginampanan ni Honasan sa EDSA People Power I noong l986 na nagpanumbalik ng demokrasya sa bansa. Aniya, bilang chairman ng senate committee on peace, unification and reconcilliation, may sapat nang kakayahan si Honasan na maging tagumpay ang peace talks sa lahat ng rebelde, samantalang ang pagkakaroon ng peoples mandate ni FPJ ay magsisilbing gabay at inspirasyon upang maisulong ang agenda of peace, unity and development ng pamahalaan. (Ulat ni Ellen Fernando)</body>
<link>http://www.philstar.com/Article.aspx?articleId=231127&amp;publicationSubCategoryId=92</link>
</article>
<article>
<title>Informer na nagturo kay Robot,instant millionaire</title>
<author>Joy Cantos</author>
<date>
<month>December</month>
<day>10</day>
<year>2003</year>
</date>
<body>Instant millionaire ang masuwerteng tipster na nagbigay ng impormasyon sa tropa ng militar na nagresulta sa pagkakadakip sa matagal ng wanted sa batas na si Abu Sayyaf Group (ASG) leader Ghalib Andang alyas Kumander Robot. Ito ang inihayag kahapon ni AFP chief of staff Gen. Narciso Abaya. Gayunman, tumanggi si Abaya na tukuyin ang pagkakakilanlan at maging ang estado sa buhay ng nasabing impormante para na rin sa sarili nitong proteksyon at kaligtasan. Nabatid kay Abaya na ang misteryosong informer ay siguradong makakatanggap ng P5 milyong pabuya mula sa pamahalaan kapalit ng pagkakadakip kay Kumander Robot. Sinabi pa ng opisyal na naging matagumpay ang pinaiiral na reward system ng gobyerno matapos na isa-isang mahulog sa batas ang itinuturing na mga top leaders ng ASG. Sa kasalukuyan ay tatlo na lamang na Sulu based ASG leaders ang nasa Order of Battle ng AFP na kinabibilangan ng kanilang chieftain na si Khadaffy Janjalani na nagtatago ngayon sa Sultan Kudarat, Abu Pula at Ismin Sabiro. Samantalang sa Basilan ay kinabibilangan nina Hamsiraji Salih at Isnilon Hapilon alyas Commander Putol o Abu Solaiman. Magugunita na unang nasakote ng militar si ASG Commander Nadzmi Saabdulah alyas Commander Global sa General Santos City noong Hulyo 8,2001 habang napaslang sa engkuwentro sa tropa ng Special Warfare Group ng Philippine Navy ang kilabot nilang spokesman na si Aldam Tilao alyas Abu Sabaya noong Hunyo 2002. Samantala, si Commander Mujib Susukan ay napatay naman sa sagupaan sa pagitan ng militar sa Sulu noong Pebrero, 2003. (Ulat ni Joy Cantos)</body>
<link>http://www.philstar.com/Article.aspx?articleId=231133&amp;publicationSubCategoryId=92</link>
</article>
<article>
<title>Da King gagawing 'puppet' ni Angara</title>
<author>Malou Rongalerios</author>
<date>
<month>December</month>
<day>10</day>
<year>2003</year>
</date>
<body>Inakusahan kahapon ng isang mambabatas si Senador Edgardo Angara na may pagnanasa umanong maging presidente ng bansa kaya nagpupumilit na patakbuhin si action king Fernando Poe Jr. sa 2004 presidential election. Sinabi ni Iloilo Rep. Rolex Suplico na halatang-halata na nais na maging proxy president ni Angara at ito ay magagawa lamang niya kapag nakaupo na sa puwesto si FPJ. Ayon pa kay Suplico na kapartido ni Angara sa United Opposition, gagamitin lamang si FPJ ng senador bilang isang puppet. Naniniwala si Suplico na iniisip nina Angara at Sen. Tito Sotto na walang alam sa pagpapatakbo ng bansa si FPJ kapag naluklok na ito sa puwesto at sila ang aasahan nito upang pamunuan ang bansa. Idinagdag ng Kongresista na hindi sinuportahan ni Angara ang kandidatura ni Sen Panfilo Lacson dahil sa hindi niya ito kayang diktahan. &amp;quot;Alam ni Angara na independent-minded at may strong character si Lacson kaya imposible para sa kanya na maimpluwensyahan niya ito kapag naging presidente na si Ping,&amp;quot; ani Suplico. Magugunitang inakusahan naman ni House Minority Leader Carlos Padilla sina Angara at Sotto na sinasabotahe ang tangkang pagkakaroon ng one-on-one meeting sa pagitan nina Lacson at Poe dahil sa pangambang pagbibigyan ng Da King si Lacson. (Ulat ni Malou Rongalerios)</body>
<link>http://www.philstar.com/Article.aspx?articleId=231135&amp;publicationSubCategoryId=92</link>
</article>
<article>
<title>FPJ ipoproklama ngayon</title>
<author>Rudy Andal</author>
<date>
<month>December</month>
<day>10</day>
<year>2003</year>
</date>
<body>Ipoproklama ngayong araw ng Koalisyon ng Nagkakaisang Pilipino (KNP) ang kandidatura ni action king Fernando Poe Jr. bilang standarad bearer ng United Opposition na gaganapin sa Hotel Intercontinetal sa Makati City. Sinabi ni dating Negros Occidental Rep. Miguel Romero, tagapagsalita ng Laban ng Demokratikong Pilipino (LDP), si FPJ ang magiging standard bearer ng KNP na binubuo ng LDP, PDP-Laban, Puwersa ng Masang Pilipino at Peoples Reform Party sa darating na 2004 elections. Sinabi naman ni Rep. Mike Romero, opisyal na tinanggap ito ni FPJ bilang pambato sa darating na halalan ng United Opposition. Gayunman, sinasabing hindi makakarating ang action king sa proclamation nito. Sinabi ng Da King na bukas pa rin siya sa pakikipag-usap kay Sen Panfilo Lacson upang pag-usapan ang kanilang posibleng tambalan na magpapataob sa administration party. Inakusahan naman ni Lacson sina Angara at Tito Sotto na siyang nagpapagulo ng usapin nila ni FPJ. Pinaratangan ni Lacson ang dalawa na nagiging hadlang sa planong one-on-one talks nila ni FPJ upang pag-usapan nila kung sino ang dapat na magbigay sa darating na eleksyon upang magkaroon lamang ng nag-iisang standard bearer. (Ulat ni Rudy Andal)</body>
<link>http://www.philstar.com/Article.aspx?articleId=231140&amp;publicationSubCategoryId=92</link>
</article>
<article>
<title>Peace talks ng MILF at gov't sa Enero na</title>
<author>Ellen Fernando/Lilia Tolentino</author>
<date>
<month>December</month>
<day>10</day>
<year>2003</year>
</date>
<body>Kinumpirma ng Department of Foreign Affairs na matutuloy na rin sa wakas ang naudlot na peace talks sa pagitan ng gobyerno at Moro Islamic Liberation Front (MILF) kung saan mamamagitan ang pamahalaang Malaysia. Sinabi ni Foreign Affairs Sec. Blas Ople na sa unang linggo ng Enero, 2004 isasagawa ang usapang pangkapayapaan sa pagitan ng MILF at pamahalaan sa Malaysia. Samantala, sinabi ni Presidential spokesman Ignacio Bunye na isang magandang indikasyon na manumbalik ang suspendidong negosasyong pangkapayapaan sa pagitan ng pamahalaan at ng CPP-NPA-NDF sa idineklarang suspensyon ng opensibang militar ng pamahalaan (SOMO) na magsisimula ngayong araw at magtatapos sa Enero 6,2004. (Ulat nina Ellen Fernando/Lilia Tolentino)</body>
<link>http://www.philstar.com/Article.aspx?articleId=231143&amp;publicationSubCategoryId=92</link>
</article>
<article>
<title>SWS survey palpak, ihinto na - Roco</title>
<author>Ellen Fernando</author>
<date>
<month>December</month>
<day>11</day>
<year>2003</year>
</date>
<body>Wala nang kredibilidad ang Social Weather Station (SWS) survey kaya dapat nang ipahinto. Ito ang naging pahayag ng kampo ni dating DepEd secretary Raul Roco bunsod ng balitang maglalabas na naman ng resulta ang SWS survey firm na pabor na naman kay Fernando Poe Jr. na nanguna sa isinagawang survey nito noong Nobyembre ukol sa mga presidentiables. Nabuking kamakailan na magpinsang-buo si FPJ at Mahar Mangahas, ang presidente ng SWS at matalik pang magkaibigan. Magkapatid ang kanilang mga ina. &amp;quot;Malinaw na ang kanilang pagiging magpinsang-buo ang dahilan kung kaya mula no. 4 noong Setyembre ay tumalon si FPJ patungong no. 1 sa survey nitong Nobyembre,&amp;quot; wika ni Roco. &amp;quot;Its statistically improbable to jump that much.&amp;quot; Mula 14% noong Setyembre ay tumaas ng 25% ang bumoto sa mga respondents kay FPJ nitong Nobyembre. Mula no. 4, nalampasan ni da king sina Sen. Noli de Castro, Roco at Pangulong Arroyo sa pinakahuling survey. Sinabi ni Roco na ang mga survey ay dapat ginagawa upang sukatin at hindi impluwensiyahan ang opinyon ng mamamayan ngunit taliwas ang nangyayari sapagkat nagagamit ang survey upang paboran ang isang pulitiko. Ayon pa kay Roco, maging si Mangahas ay hindi kayang maipaliwanag ang resulta ng kanyang huling survey na ayon sa mga supporters ni Roco ay isang &amp;quot;hocuspocus&amp;quot; upang paboran ang pinsan at best friend ni Mangahas na si FPJ. Kaugnay nito kaya hinamon ng kampo ni Roco na ipahinto na ang mga survey ng SWS at magsilbi na lamang spokesperson si Mangahas ni FPJ hanggang 2004 kesa niloloko nila ang taumbayan sa pamamagitan ng &amp;quot;survey kuno.&amp;quot; Sinabi naman ni Mangahas na walang koneksiyon si FPJ sa kanilang trabahong mag-survey.(Ulat ni Ellen Fernando)</body>
<link>http://www.philstar.com/Article.aspx?articleId=231220&amp;publicationSubCategoryId=92</link>
</article>
<article>
<title>FPJ idineklara nang pambato ng oposisyon</title>
<author>Rudy Andal/Lordeth Bonilla</author>
<date>
<month>December</month>
<day>11</day>
<year>2003</year>
</date>
<body>Tuluyan nang isinara ng oposisyon ang kanilang pinto kay Senator Panfilo Lacson matapos pormal na iproklama ng Koalisyon ng Nagkakaisang Pilipino (KNP) bilang kandidato sa pagka-presidente si action king Fernando Poe Jr,. kahapon ng umaga sa Hotel Inter-Continental sa Makati City. Hindi sinipot ni FPJ ang naturang pagtitipon subalit nagpasalamat ang aktor sa lubos na pagtitiwalang ibinibigay sa kanya. Bagamat nalulula si FPJ sa suportang ibinibigay ng naturang grupo ay urong-sulong pa rin ito sa pagdedesisyon kung tatanggapin nito ang alok na tumakbong presidente sa darating na 2004 elections. Sa kanyang mensahe sa pamamagitan ng phone patch, hindi lubos na tinanggap ni FPJ ang nominasyon pero nangakong sa lalong madaling panahon ay ipapaalam nito ang kanyang tugon sa kahilingan na siyay tumakbo bilang pangulo ng bansa. Limang matibay na kuwalipikasyon ang ikinokonsidera ng KNP bago tuluyang ideklara ang nominasyon sa naturang aktor na hindi sumipot sa naturang pagtitipon. Binasa ni dating Senador Juan Ponce Enrile ang KNP resolution na pirmado nina Senador Edgardo Angara ng Laban ng Demokratikong Pilipino (LDP), dating DAR secretary Horacio &amp;quot;Boy&amp;quot; Morales ng Puwersa ng Masang Pilipino at Makati Mayor Jejomar Binay para sa PDP-Laban. Ayon sa KNP, nagpakita umano si FPJ ng malaking paghahangad na makapaglingkod sa bansa, makabayan, tapat, may integridad, patas na pagtingin sa lahat ng tao at may angking talino. Dama umano ng grupo ang malaking pagtitiwala at kumpiyansa ng publiko partikular na sa loob ng industriya na kanyang kinabibilangan. Nakapagpapalakas umano ng loob ang suporta sa aktor ng publiko saan mang panig ito ng bansa magtungo. Naniniwala ang KNP na angkin ni FPJ ang kakayahang mapagbuklod ang bansa tungo sa pagkakaisa at pag-unlad. (Ulat nina Rudy Andal/Lordeth Bonilla)</body>
<link>http://www.philstar.com/Article.aspx?articleId=231233&amp;publicationSubCategoryId=92</link>
</article>
<article>
<title>Sec. Roxas nagbitiw sa DTI</title>
<author>Lilia Tolentino</author>
<date>
<month>December</month>
<day>11</day>
<year>2003</year>
</date>
<body>Nagbitiw na kahapon si Trade and Industry Secretary Mar Roxas sa Gabinete ni Pangulong Arroyo bilang paghahanda sa nalalapit niyang kandidatura sa Senado sa 2004. Sa isang press briefing, sinabi ni Roxas na naunawaan ng Pangulo ang kanyang naging hakbang at hinangad nito ang kanyang tagumpay sa inaambisyong puwesto sa mataas na kapulungan ng Kongreso. Inamin ni Roxas na noong una ay nagkaroon ng konsiderasyon ang kampo ng Liberal Party na ikandidato siya sa pagka-bise presidente pero nagpasya siyang isulong ang kandidatura niya sa Senado para makatulong siya sa pagbalangkas ng mga batas na makakatulong sa ipinupursigeng mga programa ng pamahalaan. Bago nagbitiw sa puwesto, sinabi ni Roxas na nakipagkonsultasyon siya sa Pangulo, partido at iba pang sektor na tagasuporta niya sa pulitika. Pansamantalang manunungkulan sa DTI si Undersecretary Adrian Cristobal Jr. Sinabi ni Roxas na hindi naman lingid sa kanya ang mga intriga sa pulitika kaya hindi niya inililihim sa publiko na mayroon siyang 11-anyos na anak, si Paolo Gerardo. Hindi naman binanggit ni Roxas kung sino ang ina ng bata at kung kasal siya dito. (Ulat ni Lilia Tolentino)</body>
<link>http://www.philstar.com/Article.aspx?articleId=231236&amp;publicationSubCategoryId=92</link>
</article>
<article>
<title>Kaliwang paa ni Robot putol na</title>
<author>Joy Cantos</author>
<date>
<month>December</month>
<day>11</day>
<year>2003</year>
</date>
<body>Pinutulan na ng kaliwang paa ang nadakip na si Abu Sayyaf Group (ASG) top leader Ghalib Andang alyas Kumander Robot sa isinagawang maselang operasyon sa AFP Medical Center sa Quezon City, subalit hindi pa 100% ang katiyakan na maisasalba ang kanang paa nito. Kinumpirma kahapon ni AFP surgeon general Col. Rafael Regino na pasado alas-10 ng gabi nitong Martes ng magdesisyon ang medical team na putulin ang kaliwang paa ni Robot dahil sa impeksiyon na maaaring kumalat at makaapekto pa sa ibang bahagi ng katawan nito. &amp;quot;If we prolong the condition it might progress to gangrene and promote secondary infection,&amp;quot; ani Regino na nagsabi pang marami ang dugong nawala kay Robot at ngayoy kasalukuyan pa ring inoobserbahan sa intensive care unit (ICU) ng nasabing pagamutan. Sinabi ni Col. Regino na bunga ng pagputol sa kaliwang paa ni Robot ay isasailalim nila ito sa psychiatric treatment upang maibsan ang trauma na dinaranas nito sa kasalukuyan bunga ng pagkawala ng nasabing bahagi ng katawan nito. Ayon pa kay Regino, malamang pagamitin na lamang si Robot ng artificial leg na yari sa kahoy dahil masyado umanong mahal ang battery operated na &amp;quot;robotic leg&amp;quot; na nagkakahalaga ng $5M na ini-import pa mula sa Amerika, Japan at Europe. Aabutin ng P1 milyon ang maaaring gastusin ng pamahalaan para sa hospitalization ni Robot. Sa kasalukuyan ay umaabot na sa mahigit P70,000 ang nagagastos ng AFP sa pagpapagamot dito at ang rehabilitasyon nito ay tatagal mula 3-6 buwan. (Ulat ni Joy Cantos)</body>
<link>http://www.philstar.com/Article.aspx?articleId=231244&amp;publicationSubCategoryId=92</link>
</article>
<article>
<title>'Batang preso 'wag ihalo sa mga tunay na kriminal'</title>
<author>Ellen Fernando</author>
<date>
<month>December</month>
<day>11</day>
<year>2003</year>
</date>
<body>Dapat lapatan ng kaukulang parusa ang mga police official na isinasama ang mga child offender sa mga tunay na kriminal sa loob ng bilangguan. Ito ang sinabi kahapon ni Jamby Abad Santos Madrigal, dating presidential adviser for childrens affairs, na nagpahayag ding ang pagsasama sa mga batang preso sa general jail population ay paglabag sa mga batas na may kaugnayan sa child criminals, gaya ng United Nations Convention on the Rights of the Child; Republic Act No. 8369 o ang Family Courts Act of 1997 at ng 2002 Rules on Juveniles in Conflict with the Law. &amp;quot;Ang mga child offender ay dapat na ipagkatiwala sa kanilang mga magulang o kayay sa Department of Social Welfare and Development (DSWD) upang sila ay mapagkalooban ng kaukulang rehabilitasyon,&amp;quot; sabi ni Madrigal. Umapela si Madrigal sa PNP officials na magsagawa ng tinatawag na child sensitivity seminars para sa kanilang mga tauhan at nagmungkahing humirang ng isang special officers para mangasiwa sa mga kaso ng batang-kriminal, gaya ng pagkakaroon ng woman officer na nangangasiwa sa mga kaso na may kinalaman sa kababaihan. &amp;quot;Sa ngayon, lalong higit na kailangang mapigil ang detention ng mga child offender kasama ng mga adult prisoner at ang sino mang lalabag dito ay dapat na parusahan,&amp;quot; sabi ni Madrigal, spokesperson ng Kontra-Pulitika Movement (KPM). Tinawag din niya ang mga pulitiko na kumilos tungkol dito at huwag itong gamiting isang isyu na ang layunin ay mahalal lamang. (Ulat ni Ellen Fernando)</body>
<link>http://www.philstar.com/Article.aspx?articleId=231249&amp;publicationSubCategoryId=92</link>
</article>
<article>
<title>Commonwealth Ave., no. 1 'killer road'</title>
<author>Malou Rongalerios</author>
<date>
<month>December</month>
<day>11</day>
<year>2003</year>
</date>
<body>Tinawag na number 1 killer road sa bansa ng isang kongresista ang Commonwealth Avenue. Sinabi ni Pangasinan Rep. Generoso DC Tulagan batay sa talaan ng pulisya, sa average na 3,000 vehicular accidens kada taon, kung saan 30-40% ay kinokonsiderang fatal ay nangyari sa 8-lane ng Commonwealth Avenue. Nangangahulugan lamang aniya na 250 kada buwan o 8.3 kada araw ang nagaganap na aksidente. Noong 2001, nakapagtala ang Central Police District Traffic Office ng 3,792 aksidente o 316 kada buwan o 10. 5 kada araw. Ayon pa sa report ng pulisya, sa unang dalawang buwan ng 2002, tinatayang nasa 529 aksidente ang nai-report. Nangangamba ang mambabatas na tataas pa ang naturang bilang dahil sa ang sanhi ng problema ay hindi pa nareresolbahan ng mga government agencies. Sinisisi ng solon ang hindi mahigpit na implementasyon ng anti-jaywalking law sa patuloy na pagtawid ng mga pedestrians sa killer road&amp;quot; kahit na mayroong overpass. Isa pang dahilan kung bakit hindi gumagamit ng overpass ang mga pedestrians lalung-lalo na sa gabi ay dahil sa kakulangan ng ilaw at pangambang maholdap ang mga ito. Upang maiwasan ang mga karagdagang aksidente, isinuhestiyon ni Tulagan na maglagay pa ng karagdagang lighted overpass, steel fences sa gitna ng Commonwealth Ave. at mahigpit na implementasyon ng anti-jaywalking law. (Ulat ni Malou Rongalerios)</body>
<link>http://www.philstar.com/Article.aspx?articleId=231255&amp;publicationSubCategoryId=92</link>
</article>
<article>
<title>FPJ paiikutin, gagamitin ng pulitiko</title>
<author>Rudy Andal</author>
<date>
<month>December</month>
<day>12</day>
<year>2003</year>
</date>
<body>Mga laos at may vested interest na pulitiko ang pangunahing makikinabang kapag naluklok na presidente si Fernando Poe Jr. Sa pahayag ng isang opisyal mula sa kampo ni Sen. Panfilo Lacson, ang pag-amin ni FPJ na wala siyang alam sa pagpapatakbo ng gobyerno ang dahilan kung kaya sinasamantala ng mga laos na pulitiko ang kasikatan ng hari ng pelikulang Pilipino upang mailuklok ito bilang pangulo ng Republika. Ipinaliwanag ng opisyal na dahil sa kamangmangan ni FPJ sa pulitika ay itong mga laos na pulitiko ang magpapasasa sa poder. Naging obvious nitong mga nakaraang araw ang pagsusumigasig ni dating Sen. Juan Ponce Enrile, last termer Senators Tito Sotto at Edgardo Angara na makumbinsi si FPJ na tumakbo sa darating na presidential election. Iprinoklama kamakalawa ng Koalisyon ng Nagkakaisang Pilipino (KNP) si FPJ bilang standard bearer ng oposisyon sa presidential election, pero hindi sumipot ang aktor sa Hotel Inter-continental Makati kung saan idinaos ang proklamasyon. Hindi naman ikinagulat ni Lacson ang hindi pagtanggap ni FPJ sa nominasyon sa kanya dahil malamang anya na nakita ng aktor na hindi patas ang naging pagpili sa magiging standard bearer ng oposisyon. &amp;quot;Isang tunay na gentleman si FPJ, marahil hinihintay muna niyang makapag-usap kami bago siya gumawa ng anumang hakbang,&amp;quot; wika ni Lacson. Sinabi ni Lacson na hindi makatarungan ang isinagawang selection process para sa kandidato ng oposisyon para pagka-pangulo at naniniwala siyang hindi basta-basta bibigay si Da King sa katusuhan ng mga pulitikong nagtutulak na tumakbo ang legendary action star. (Ulat ni Rudy Andal)</body>
<link>http://www.philstar.com/Article.aspx?articleId=231357&amp;publicationSubCategoryId=92</link>
</article>
<article>
<title>Angara pinasisibak sa LDP</title>
<author>Malou Rongalerios</author>
<date>
<month>December</month>
<day>12</day>
<year>2003</year>
</date>
<body>Kumilos si Iloilo Rep. Rolex Suplico para patalsikin si Sen. Edgardo Angara bilang presidente ng Laban ng Demokratikong Pilipino (LDP) dahil sa paglabag sa ilang probisyon ng batas ng partido. Binigyan si Sen. Angara ng limang araw para sagutin ang mga reklamong pagtraydor sa partido, paglabag sa konstitusyon ng LDP at iba pang desisyon na taliwas sa interes ng partido na isinampa ni Rep. Suplico sa tanggapan ni LDP secretary general Makati Rep. Agapito &amp;quot;Butz&amp;quot; Aquino na una nang pinatalsik ng senador kahit walang dahilan. Sa kanyang reklamo, sinabi ni Suplico na ilang beses nang nagtaksil si Angara sa partido dahil sa patuloy na pakikialam sa selection process ng non-party member sa halip na ka-miyembro ang iendorso bilang standard bearer ng LDP. Nauna nang inindorso ni Angara ang kandidatura ni dating ambassador Danding Cojuangco at ngayon naman ay si action king Fernando Poe Jr. sa kabila na nagpahayag ng pagnanais na kumandidato si Sen. Panfilo Lacson na ka-miyembro nito. Isa namang paglabag sa konstitusyon ng LDP ang ginawang pag-aalis at pagpalit kay Suplico bilang chairman ng Region IV maging kay Palawan Rep. Abraham Mitra bilang LDP provincial chairman ng Palawan. (Ulat ni Malou Rongalerios)</body>
<link>http://www.philstar.com/Article.aspx?articleId=231370&amp;publicationSubCategoryId=92</link>
</article>
<article>
<title>Oposisyon binanatan sa pekeng Pulse Asia survey</title>
<author>Ely Saludar</author>
<date>
<month>December</month>
<day>12</day>
<year>2003</year>
</date>
<body>Binira ng Malaca&amp;ntilde;ang ang grupo ng oposisyon sa umanoy pagpapalabas sa publiko ng pekeng resulta ng Pulse Asia survey na pinangunahan ni action king Fernando Poe Jr. Batay sa lumitaw na Pulse Asia survey, nakuha ni FPJ ang 44 percent samantalang sumunod lamang sina dating Education secretary Raul Roco at Pangulong Arroyo na nagsama sa kabuuang 33%. Ayon kay Presidential Political Spokesman Mike Defensor, gumagamit na ng maruming taktika ang oposisyon tulad ng paglalabas ng pekeng survey. Pero, sinabi ni Defensor na mismong si Felipe Miranda ng Pulse Asia ang naglinaw na wala itong ipinapalabas na survey. Ikinatwiran naman ni Defensor na agad pinagbintangan ng Malaca&amp;ntilde;ang ang oposisyon sa pekeng survey dahil ang kampo nito ang naglabas ng balita. Una rito, inihayag ni dating ambassador Ernesto Maceda na ang Palasyo ang nagpa-survey sa Pulse Asia subalit pilit nitong itinatago ang resulta matapos na manguna si FPJ at makulelat sina Pangulong Arroyo at Roco. (Ulat ni Ely Saludar)</body>
<link>http://www.philstar.com/Article.aspx?articleId=231373&amp;publicationSubCategoryId=92</link>
</article>
<article>
<title>Kamara binira ni Nene sa 'pagburo' sa sin taxes</title>
<author>Rudy Andal</author>
<date>
<month>December</month>
<day>12</day>
<year>2003</year>
</date>
<body>Binatikos kahapon ni Sen. Aquilino Pimentel Jr. ang Kamara dahil sa ginawa nitong &amp;quot;pagburo&amp;quot; sa pagtataas ng sin taxes sa sigarilyo at alak na dapat sana ay magbibigay sa atin ng karagdagang P14 bilyong kita sa susunod na taon. Sinabi ni Sen. Pimentel, mali ang ginawang &amp;quot;pagburo&amp;quot; ng House committee on ways and means hinggil sa proposed indexation of sin taxes bill sa Kamara dahil inaasahan nating makapagpanik ito ng P10 bilyon hanggang P14 bilyon mula sa buwis ng sigarilyo at alak. Dahil dito, sinabi ni Pimentel, inaasahang lalong lolobo ang ating budget deficit sa susunod na taon. &amp;quot;Indeed for traditional politicians, campaigning for the taxes is a kiss of death, especially during election period but as a leader has to confront hard issues head on,&amp;quot; paliwanag pa ng senador. (Ulat ni Rudy Andal)</body>
<link>http://www.philstar.com/Article.aspx?articleId=231380&amp;publicationSubCategoryId=92</link>
</article>
<article>
<title>FPJ maghahain ng candidacy sa Disyembre 15</title>
<author></author>
<date>
<month>December</month>
<day>12</day>
<year>2003</year>
</date>
<body>Pormal nang maghahain ng kandidatura si Fernando Poe Jr. sa Disyembre 15 o 16. Ito ang inihayag ng kampo ni FPJ matapos lumabas ang mga pagdududa sa kanyang pagtakbo bilang standard bearer sa 2004 presidential election. Bahagi anya sa eksena na niluluto ng oposisyon ang hindi pagpapakita ni FPJ sa naturang okasyon. Sinabi pa ng kampo ng aktor na umaasa sa wala ang Malaca&amp;ntilde;ang kung inaakalang aatras ang aktor sa pagka-pangulo. Ayon naman kay Felipe Miranda ng Pulse Asia, kung may nagsasabing takot si FPJ sa publiko, maaaring marami rin ang bumilib sa kanya dahil lumalabas na hindi siya atat na atat na makapuwesto.</body>
<link>http://www.philstar.com/Article.aspx?articleId=231384&amp;publicationSubCategoryId=92</link>
</article>
<article>
<title>Litisin muna si Robot</title>
<author>Malou Rongalerios/Joy Cantos</author>
<date>
<month>December</month>
<day>12</day>
<year>2003</year>
</date>
<body>Sa halip na imbestigahan ng Kongreso ang paratang ni Ghalib Andang alyas Kumander Robot na may nakinabang na mga opisyal ng gobyerno sa ransom money na nakuha sa mga Sipadan hostages, nais ni Surigao del Sur Rep. Prospero Pichay Jr. na dapat litisin muna ang naturang lider sa mga kasalanan nito sa taumbayan. Sa isang pahayag, sinabi ni Rep. Pichay na hindi dapat agarang paniwalaan ang ginawang paratang ni Robot dahil gagawa umano ito ng lahat ng paraan upang maging mabango sa mata ng publiko. Dapat anyang alalahanin na maraming inosenteng sibilyan ang kanilang pinatay, nilapastangan at maging ang ating ekonomiya ay naapektuhan ng husto sa walang habas na pangingidnap nila. &amp;quot;Ang isyu rito ay nahuli na natin ang numero unong kriminal sa bansa at dapat sumentro ang pansin ng pamahalaan kung papaano mabibigyan ng katarungan ang mga naging biktima,&amp;quot; pahayag ni Pichay. Samantala, matapos putulin ang kaliwang hita ni Robot, nadiskubre naman na may sakit ito sa bato. Ayon kay AFP surgeon general Col. Rafael Regino, tumataas ang level ng createnin ni Robot kung saan hindi umano ito normal. Umaabot hanggang 350 ang creatinin level nito na bumaba hanggang 271 pero mas mataas pa rin ito sa normal na level na 5. Kung magpapatuloy anya ang pagtaas ng createnin ng Sayyaf leader ay kailangan na nilang isagawa ang kidney transplant. Ang createnin ay isang uri ng puting &amp;quot;crystalline nitrogenous body&amp;quot; na kahalintulad ng creatin na nabubuo mula sa acids na nagmumula naman sa muscle tissue at ihi ng isang tao. (Ulat nina Malou Rongalerios/Joy Cantos)</body>
<link>http://www.philstar.com/Article.aspx?articleId=231389&amp;publicationSubCategoryId=92</link>
</article>
<article>
<title>Robot di puwedeng state witness</title>
<author>Grace dela Cruz at Malou Rongalerios</author>
<date>
<month>December</month>
<day>13</day>
<year>2003</year>
</date>
<body>Malabong kuning state witness ang naarestong si Abu Sayyaf leader Ghalib Andang alyas Kumander Robot dahil napakabigat ng mga kasong kinasasangkutan nito. Sinabi ni Department of Justice (DOJ) spokesperson Merceditas Gutierrez, walang tiyansa upang kuning testigo ng pamahalaan si Robot dahil ang kaso pa lang nito sa Pasig Regional Trial Court na kidnapping-for-ransom at murder ay may katapat na parusang kamatayan alinsunod sa Heinous Crimes Law. Ayon pa kay Gutierrez, ang mga maaaring kunin lamang ng DOJ upang tumayong testigo sa isang kasong kriminal ay hindi mabigat ang partisipasyon sa krimen. Nakasaad sa Revised Rules on Criminal Procedure na ang mga akusadong hindi lilitaw na may pinakamabigat na krimen ang tanging maaaring kunin ng pamahalaan para maging witness. Si Robot ay itinuturing na isang pangunahing akusado sa mga pagdukot at pagpatay sa kanilang mga naging bihag na sundalo at sibilyan. Siya ay isang principal accused na may partisipasyon bilang principal by inducement at direct participation. Tiniyak din naman ng DOJ na gagamitin nila ang buong puwersa ng batas para usigin si Robot at iba pang mga ASG members at tiyaking mapapatawan ang mga ito ng parusang kamatayan. Kasabay nito, pinaiimbestigahan ni Davao City Rep. Prospero Nograles sa Anti-Money Laundering Council (AMLC) ang posibilidad na mayroong secret accounts si Robot sa ibang bansa lalo na sa Middle East. Sinabi pa ni Nograles na dapat ding isama sa imbestigasyon ng pamahalaan ang kayamanan ng tatlong asawa at mga kamag-anak ni Robot na posibleng umaktong &amp;quot;dummies&amp;quot; sa kanyang ill-gotten wealth. Bukod sa imbestigasyon, sinabi rin ni Nograles na dapat i-freeze at kumpiskahin ng AMLC ang assets ng mga opisyal at miyembro ng Abu Sayyaf partikular na kay Robot at napaslang na si Abu Sabaya. Maaari aniyang kumpiskahin ng AMLC ang assets ni Robot dahil nakuha niya ito sa illegal na paraan batay na rin sa isinasaad ng Anti-Money Laundering Law. (Ulat nina Grace dela Cruz at Malou Rongalerios)</body>
<link>http://www.philstar.com/Article.aspx?articleId=231479&amp;publicationSubCategoryId=92</link>
</article>
<article>
<title>Gun ban,filing ng certificates of candidacy simula na sa Lunes</title>
<author>Joy Cantos</author>
<date>
<month>December</month>
<day>13</day>
<year>2003</year>
</date>
<body>Simula sa Lunes, Disyembre 15 ay ipatutupad na ang gun ban sa buong bansa bilang paghahanda sa darating na eleksiyon. Ayon kay PNP Spokesman P/Sr. Supt. Joel Goltiao, suspindido na ang pag-iisyu ng Permit to Carry Firearms Outside of Residence (PTCFOR) simula sa Disyembre 15 hanggang Hunyo 9, 2004. Apektado rin ang inisyung permit to transport firearms. Sinabi ni Goltiao na walang pipiliin ang PNP sa gagawing paghihigpit at nasa Comelec na kung sino ang pahihintulutang magdala ng baril. Sinabi ni Goltiao na ang mga naka-duty na tauhan ng AFP at PNP ang awtorisado na magdala ng armas. Gayunman, maliban sa Presidente, Bise Presidente, Senate President, House Speaker at SC justices, ang mga may banta lamang sa buhay ang bibigyan ng security escort at exemption sa gun ban. Kasabay nito, magsisimula na ring maghain ng kandidatura ang lahat ng tatakbong kandidato sa 2004. Pagbukas ng Comelec sa Lunes, umpisa na ang pagtanggap ng certificate of candidacy ng gustong tumakbo sa 2004. Magtatapos ito sa Enero 2, 2004 kung saan halos kalahating milyong kandidato ang inaasahang maghahain ng kandidatura. (Ulat ni Joy Cantos)</body>
<link>http://www.philstar.com/Article.aspx?articleId=231490&amp;publicationSubCategoryId=92</link>
</article>
<article>
<title>Ping, FPJ mag-uusap pa bago mag-file ng candidacy</title>
<author>Rudy Andal</author>
<date>
<month>December</month>
<day>13</day>
<year>2003</year>
</date>
<body>Iginiit kahapon ni Sen. Panfilo Lacson na hihintayin muna niyang mag-usap sila ni action king Fernando Poe Jr. bago siya magsumite ng kanyang certificate of candidacy bilang kandidatong presidente para sa May 2004 elections. Sinabi ni Sen. Lacson, naniniwala siya sa mga binitiwang salita ni FPJ na mag-uusap muna sila bago magdesisyon upang magkaroon lamang ng iisang standard bearer ang oposisyon. Ayon kay Lacson, hindi muna siya magsusumite ng kanyang certificate of candidacy hanggang hindi sila nagpupulong ng aktor at ganito din ang inaasahan niyang gagawin ni FPJ sa kabila ng ginagawang pangungulit sa kanya ng mga pulitikong nagsasalita para sa kanya. Aniya, hindi siya naniniwala sa mga ginawang pahayag ni Senate Minority Leader Vicente Sotto III na tinanggap na umano ni FPJ ang resolusyon ng Koalisyon ng Nagkakaisang Pilipino (KNP) upang maging standard bearer ito. Wika pa ni Lacson, sakaling magsumite man siya ng kanyang certificate of candidacy sa Comelec ay gagamitin pa rin niya ang Laban ng Demokratikong Pilipino (LDP) dahil miyembro siya nito. (Ulat ni Rudy Andal)</body>
<link>http://www.philstar.com/Article.aspx?articleId=231497&amp;publicationSubCategoryId=92</link>
</article>
<article>
<title>Magna carta sa mga katulong isinulong ni Loren</title>
<author>Rudy Andal</author>
<date>
<month>December</month>
<day>13</day>
<year>2003</year>
</date>
<body>Isinumite ni Senate Majority Floor Leader Loren Legarda ang isang panukalang batas na magbibigay proteksiyon at benepisyo sa mga household helpers tulad ng katulong, cook, houseboy at yaya. Sa ilalim ng Senate Bill 751 o Magna Carta for Household Helpers ni Legarda, ang mga household helpers ay awtomatikong magiging miyembro ng Social Security System (SSS), PhilHealth at ang kanilang pagtatrabaho ay gagarantiyahan ng kontrata. Kabilang sa mga pabenepisyong iminungkahi ni Legarda ang pagkakaroon ng 14-day vacation leave kada taon, anim na working day at overtime pay ng mga househelp. Sisiguruhin ng kontrata sa pagitan ng house helpers at employers ang pagkakaroon ng taunang salary increase, tatlong beses na pagkain kada araw, privacy at kaligtasan laban sa di-makataong trato at sexual assault. (Ulat ni Rudy Andal)</body>
<link>http://www.philstar.com/Article.aspx?articleId=231502&amp;publicationSubCategoryId=92</link>
</article>
<article>
<title>FPJ nagpapabugbog lang - Imee</title>
<author>Malou Rongalerios</author>
<date>
<month>December</month>
<day>13</day>
<year>2003</year>
</date>
<body>Tulad sa pelikula, nagpapabugbog lang si Fernando Poe Jr. at sa kalaunan ay babangon ito at magtatagumpay sa mga kalaban. Ito ang sinabi kahapon ni Ilocos Norte Rep. Imee Marcos kaugnay sa hindi pagsipot ni FPJ sa kanyang nominasyon bilang standard bearer ng Koalisyon ng Nagkakaisang Pilipino (KNP) sa 2004 presidential elections. Ayon kay Rep. Marcos, alam ni FPJ ang kanyang ginagawa at lumalabas na mayroong sariling paninindigan ito taliwas sa mga akusasyon ng kanyang mga kritiko na nadidiktahan ito ng ilang pulitiko. Sabi ni Marcos, ang hindi pagsipot ni FPJ sa nominasyon at hindi pagharap sa mga negosyante ay lalu lamang nagbigay ng pananabik sa lahat upang lalu pang lumakas ang kanyang kandidatura. Idinagdag ni Marcos na matapos ang filing ng candidacy ni FPJ, makikita ng kanyang mga kritiko ang isang bagong kandidato na maglalahad ng isang tunay na plataporma at alternatibo para sa kinabukasan ng lahing Pilipino. &amp;quot;Hintayin lang nila, kapag tuluyang lumutang na si FPJ, pati si GMA magpapa-autograph,&amp;quot; pahayag pa ni Marcos. (Ulat ni Malou Rongalerios)</body>
<link>http://www.philstar.com/Article.aspx?articleId=231507&amp;publicationSubCategoryId=92</link>
</article>
<article>
<title>Barbers kumpiyansang kukuning VP ni GMA</title>
<author>Rudy Andal</author>
<date>
<month>December</month>
<day>13</day>
<year>2003</year>
</date>
<body>Malamang na si Lakas Christian Muslim Democrats (Lakas CMD) vice presidential aspirant Senator Robert Barbers ang maging katambal ni Pangulong Arroyo sa halalan sa susunod na taon. Sinabi ni Sen. Barbers na ang pagtanggi nina dating senador Raul Roco at Senador Noli de Castro sa alok ng Malaca&amp;ntilde;ang na maging vice presidential partner ay malaking tsansa para sa kanya na maging katambal sa presidential race ng Pangulo. Isinusulong ngayon ang pagtakbo ni de Castro sa panguluhan ng isang grupo na nangangalap ng 3 milyong lagda para kumbinsihin ito na sumabak sa presidential race. &amp;quot;I may yet emerge as the last man standing because up in the political sky, I see a silver lining,&amp;quot; dagdag ng anti-crime senator. Naniniwala ang mga miyembro ng partidong Lakas na si Barbers ang pinakamalakas na contender sa mga pagpipilian ni Pangulong Arroyo na may subok na kakayahan at karanasan at tapat sa partido. Lamang din umano ang senador sa labanan bilang kinatawan ng rehiyong Mindanao na umanoy handa niyang ipaglaban ang karapatan, katulad ng Luzon at Visayas. (Ulat ni Rudy Andal)</body>
<link>http://www.philstar.com/Article.aspx?articleId=231511&amp;publicationSubCategoryId=92</link>
</article>
<article>
<title>Life sa utol ni Mega Star</title>
<author>Lordeth Bonilla/Ellen Fernando</author>
<date>
<month>December</month>
<day>14</day>
<year>2003</year>
</date>
<body>Habambuhay na pagkabilanggo ang iginawad na hatol ng Pasay City Regional Trial Court sa kapatid na lalaki ni Mega Star Sharon Cuneta matapos na mapatunayang nagkasala sa kasong malversation of public funds noong taong 2000. Sa 17-pahinang desisyon ni Judge Henrick Guingoyon, ng Pasay RTC-Branch 117, iniutos nito sa Pasay City Police na agad na dalhin si Generoso Cuneta alyas Boy Liit, 56, pangulo ng Pasay City League of Barangay, sa New Bilibid Prisons (NBP) makaraang basahin ng korte ang nasabing parusa. Bukod sa pagkakabilanggo, pinagbabayad rin ng hukuman si Cuneta ng P250,000 bilang danyos perwisyo nito. Base sa rekord, ang naturang half-brother ng award winning actress na si Sharon Cuneta ay nabigong dumalo sa promulgation ng kanyang kaso. Ayon sa source, si Cuneta ay isinugod sa San Juan de Dios Hospital sa Roxas Boulevard, Pasay City matapos na atakihin ng kanyang high blood. Napatunayan sa pagdinig ng korte na pinilit at inimpluwensyahan ni Cuneta ang treasurer ng Liga ng Barangay upang magpalabas ng maraming tseke para sa kanya (Cuneta) ng walang awtorisasyon at approval ng kanilang Board of Directors. Bukod dito, nakasaad sa desisyon na umabuso sa posisyon si Cuneta para sa kanyang personal na pangangailangan mula sa 13 tseke na inisyu sa kanya na nagkakahalaga ng P.25 milyon mula sa pondo ng nasabing liga. Naestablisa sa isinagawang mga pagdinig na ang pondo ng liga ay nakadeposito sa dalawang bangko ng Land Bank of the Phils. (LBP) na may sangay sa Masagana at Pasay mula Pebrero 1999 hanggang Dec. 2000 sa ilalim ng account #2212-1026-04. Iprinisinta ng prosekusyon na pinangungunahan ni Rosendo Tejero Jr. sa korte ang apat na testigo na sina Eduardo Napa, 34, dating treasurer ng liga; Marilou Asinas, 38; Benedicta Oamil, 33, pawang document examiner ng LBP branch sa Pasay at Jose Cardana, 62, dating auditor ng nasabi ring liga. Sinabi ni Napa sa korte na pinuwersa lamang siya ni Cuneta na lumagda sa mga inisyung mga tseke para sa personal nitong pangangailangan. Hindi naman pinaniwalaan si Cuneta nang igiit nito sa korte na ang pagpa-file ng kaso laban sa kanya ay illegal. (Ulat nina Lordeth Bonilla/Ellen Fernando)</body>
<link>http://www.philstar.com/Article.aspx?articleId=231623&amp;publicationSubCategoryId=92</link>
</article>
<article>
<title>Ping at FPJ nagharap na</title>
<author>Rudy Andal</author>
<date>
<month>December</month>
<day>14</day>
<year>2003</year>
</date>
<body>Natuloy na rin ang paghaharap nina Senator Panfilo Lacson at action king Fernando Poe Jr. bilang panimulang hakbang sa kanilang hangarin na mapag-isa ang oposisyon sa darating na halalan. Nabatid na ang dalawa ay nag-usap kahapon ng umaga sa bahay ng isang kaibigan ni FPJ sa Metro Manila kung saan may dalawang &amp;quot;non-politicians&amp;quot; ang naging saksi sa paghaharap ng dalawa. Sa loob ng humigit-kumulang na isang oras na pag-uusap ng dalawa, nagkasundo ang mga ito na gumawa ng kaukulang hakbang upang mapagkasundo ang dalawang paksiyon ng oposisyon. Nagkasundo din ang dalawa na magkita muli kasama ang group of leaders na siyang magbabalangkas ng paraan upang mapagbuklod ang oposisyon. Ipinaliwanag ni Lacson na hindi pa nila napag-usapan kung sino sa kanila ni FPJ ang magpaparaya dahil kailangan pa nilang ilatag ang &amp;quot;ways and means&amp;quot; sa pagkakaisa ng oposisyon. Matatandaan na iprinoklama si Lacson bilang presidential candidate ng splinter group ng Laban ng Demokratikong Pilipino (LDP) samantalang si FPJ ay iprinoklama naman ng Koalisyon ng Nagkakaisang Pilipino (KNP) kahit na hindi sumipot ang aktor sa naturang okasyon. Ayon pa kay Lacson, dalawang araw matapos hirangin ng KNP si FPJ ay tumawag umano ito sa kanya upang mag-usap sila sa Sabado. Umaasa ang dalawang kampo na agad nilang mareresolba ang problema kung sino sa kanila ang magiging standard bearer ng oposisyon bago sumapit ang pagtatapos ng deadline sa paghahain ng certificate of candidacy ngayong Enero 2, 2004. (Ulat ni Rudy Andal)</body>
<link>http://www.philstar.com/Article.aspx?articleId=231632&amp;publicationSubCategoryId=92</link>
</article>
<article>
<title>FPJ pinagtripang pintasan ni FVR</title>
<author>Malou Rongalerios</author>
<date>
<month>December</month>
<day>14</day>
<year>2003</year>
</date>
<body>Binatikos ng Puwersa ng Masang Pilipino (PMP), isa sa mga partidong kasapi ng Koalisyon ng Nagkakaisang Pilipino (KNP), si dating Pangulong Fidel Ramos sa tinatawag nitong mapanghusgang mga pahayag kontra kay Fernando Poe Jr. Sa isang panayam sa telebisyon, sinabi ni Ramos na kailangan ng mas mahusay na pangulo ang bansa at hindi ito si FPJ. Sinabi pa niyang maging ang mga batang botante ay dapat matuto sa mga malulungkot na karanasan ng Pilipinas lalo na sa ilalim ng isang dating artista na naging presidente. Ayon naman kay PMP spokesman Jesus Crispin Remulla, mapanghusga ang mga pahayag ni FVR dahil hindi pa naman inihahayag ni FPJ ang magiging plataporma pang-gobyerno nito. &amp;quot;Mawalang galang na kay dating Pangulong Ramos, pero hindi siya ang dapat maghusga kung dapat o hindi maging pangulo ang isang tao. Maaaring mas may pinag-aralan siya pero ang gobyerno rin niya ang nagbigay-daan para tumindi ang hirap na dinaranas ng ating mamamayan,&amp;quot; sabi ni Remulla. Binansangan nitong &amp;quot;ama ng PPA&amp;quot; si FVR dahil bumulusok umano ang singil sa elektrisidad sa ilalim ng administrasyon nito matapos pumirma ng 28 kontrata ang mga independent power producers (IPPs). &amp;quot;Maaari siyang mamintas hanggang gusto niya pero hindi niya maipagkakaila na ang kanyang mali-maling programa para sa enerhiya ang dahilan kung bakit naghihirap pa rin ang mamamayan sa kababayad ng mataas na singil sa kuryente. &amp;quot;Yan din ang dahilan kung bakit ang singil ng elektrisidad sa Pilipinas ay isa sa pinakamataas na rates sa buong mundo,&amp;quot; sabi pa ni Remulla. (Ulat ni Malou Rongalerios)</body>
<link>http://www.philstar.com/Article.aspx?articleId=231640&amp;publicationSubCategoryId=92</link>
</article>
<article>
<title>Mga ginahasa ni Robot pinalalantad</title>
<author>Malou Rongalerios</author>
<date>
<month>December</month>
<day>14</day>
<year>2003</year>
</date>
<body>Hinikayat kahapon ni CIBAC party-list Rep. Kim Bernardo-Lokin ang mga babaeng biktima ng kidnapping at ni-rape ni Kumander Robot habang bihag pa niya ang mga ito na lumantad at sampahan ng kaukulang kaso ang lider ng bandidong grupo. Ayon kay Rep. Lokin, hindi dapat palampasin ang ginawang panggagahasa ni Robot sa kanyang mga naging bihag. Sinabi ni Lokin, hindi lamang ang kasong kidnapping ni Robot ang dapat pagtuunan ng pansin ng gobyerno sa pagsasampa sa kanya ng kaso kundi ang rape cases na maaaring isampa ng kanyang mga naging biktima. Sigurado aniyang bitay ang kakaharaping hatol ni Robot sa sandaling lumantad ang mga babaing ginahasa nito. Inihalimbawa ni Lokin ang kaso ng isa sa mga naging asawa ni Robot na napilitan lamang magpakasal sa kanya matapos kidnapin at gahasain. &amp;quot;Force marriage nga ang nangyari doon,&amp;quot; sabi ni Lokin. Hindi aniya dapat matakot ang mga kababaihang ni-rape ni Robot dahil ito na ang tamang pagkakataon upang mabigyan sila ng hustisya. Sinabi pa ng kongresista na bukas ang tanggapan ng CIBAC upang tulungan ang mga babaeng magsasampa ng kaso kay Robot. Maari anya silang ilagay sa witness protection program kung natatakot silang lumantad. (Ulat ni Malou Rongalerios)</body>
<link>http://www.philstar.com/Article.aspx?articleId=231645&amp;publicationSubCategoryId=92</link>
</article>
<article>
<title>Dual citizenship 'wag ipatupad</title>
<author>Grace dela Cruz</author>
<date>
<month>December</month>
<day>14</day>
<year>2003</year>
</date>
<body>Malamang hindi makaboto sa darating na eleksiyon ang mga Filipino na itinuturing na may dual citizenship matapos kuwestiyunin sa Supreme Court (SC) en banc ang legalidad ng Dual Citizenship Law. Nabatid mula sa 8-pahinang petition for prohibition ng Advocates and Adherence of Social Justice for School Teachers and Allied Workers, dapat lamang na pagbawalan ang DOJ na ipatupad ang Republic Act 9225 o Citizenship Act of 2003. Ayon sa AASJS, tahasang paglabag sa Constitution ang naturang pagbibigay ng karapatan na makaboto sa darating na halalan ang mga migranteng Filipino. Hindi anya patas para sa mga Filipino na narito sa bansa na makikinabang ng parehas ang hindi naman dito naninirahan. Nakasaad sa nabanggit na batas na pinapayagan ang isang Filipino na makakuha ng citizenship sa ibang bansa dulot ng naturalization at maaaring panatilihin ang kanyang citizenship bilang isang Pinoy. Maituturing umano na isang pag-abuso sa tungkulin ang ginawa ng Kongreso ng ipasa nila ang nasabing batas kaya napilitan ang nasabing grupo na iakyat sa SC ang reklamo. Sinabi pa ng AASJS na hindi puwedeng maglingkod ang isang tao sa dalawang bansa dahil walang makikitang katapatan mula dito para sa kanyang bansa. Dahil dito, hiniling ng AASJS sa SC na pagbawalan ang DOJ na ipatupad ang nasabing batas. (Ulat ni Grace dela Cruz)</body>
<link>http://www.philstar.com/Article.aspx?articleId=231652&amp;publicationSubCategoryId=92</link>
</article>
<article>
<title>Anomalya sa libro pinasisilip ni Oreta</title>
<author>Rudy Andal</author>
<date>
<month>December</month>
<day>14</day>
<year>2003</year>
</date>
<body>Hiniling kahapon ni Sen. Tessie Aquino-Oreta sa Department of Education na silipin ang anomalya sa government textbook program matapos mabisto ng Commission on Audit (COA) ang hindi patas na distribusyon ng supply ng libro sa bawat subject. Ginawa ni Sen. Oreta ang kahilingang ito matapos kuwestiyunin ng COA ang oversupply ng 1,196,866 libro sa subject na Math, Filipino at Sibika. Ibinunyag pa nito na sa taong 2004, umaabot lamang sa P634 milyon ang inilaan ng pamahalaan para bumili ng 14 milyong libro, kapos pa rin ng 11 milyong libro upang maresolba ang shortage na ito. Nagbabala pa ang lady solon na kung hindi aayusin ng DepEd ang iregularidad sa pagbili ng mga libro para sa pampublikong paaralan, posibleng lumobo ng husto ang backlog sa textbook. (Ulat ni Rudy Andal)</body>
<link>http://www.philstar.com/Article.aspx?articleId=231656&amp;publicationSubCategoryId=92</link>
</article>
<article>
<title>Ka Blas Ople patay na</title>
<author>Ely Saludar, Malou Rongalerios at Ellen Fernando</author>
<date>
<month>December</month>
<day>15</day>
<year>2003</year>
</date>
<body>Inatake sa puso kahapon si Foreign Affairs Secretary Blas Ople habang sakay ng eroplano patungong Bahrain upang sumalubong sa pagdating ni Pangulong Gloria Macapagal-Arroyo. Ayon sa report, nadala pa si Ople,76, sa isang ospital sa Taoyuan sa north eastern Taiwan malapit sa Taipei International Airport matapos na mag-emergency landing ang sinasakyan nitong Japan Asia Airways mula Tokyo patungong Bangkok matapos na dumalo sa ginanap na summit ng Association of Southeast Asian Nations subalit hindi na rin naisalba pa ang buhay nito. Si Ople ay patungo sa Bahrain upang sumalubong sa pagbisita doon ni Pangulong Arroyo pero inatake ito sa puso habang sakay ng eroplano at agad inilapag sa ospital sa Taiwan. Ang mga labi ng Kalihim ay isinakay sa isang chartered plane pabalik sa Pilipinas kagabi. Dahil dito, ipinagluksa ng buong sambayanan ang biglaang pagkamatay ni Ople. Sa isang statement, sinabi ni Pangulong Arroyo na isang malaking kawalan sa bansa ang pagyao ni Ople na itinuturing na isang great Filipino at arkitekto ng Philippine foreign policy. &amp;quot;The nation mourns the death of a great Filipino. We were awed by the vision and indomitable wit of Secretary Blas Ople. He was an architect of Philippine foreign policy in the finest tradition of enlightened and pragmatic diplomacy, a rights collective security and rule of law. We will miss him and the world will miss him,&amp;quot; pahayag ng Pangulo. Naniniwala naman ang mga mambabatas sa Mababang Kapulungan ng Kongreso na ang maagang pagpanaw ni Ople ay isang malaking kawalan para sa bansa. Sa sama-samang pahayag, sinabi nina Representatives Willie Villarama (Bulacan), Prospero Pichay Jr. (Surigao del Sur), Rodolfo Albano (Isabela) at Robert &amp;quot;Ace&amp;quot; Barbers (Surigao del Norte) na si &amp;quot;Ka Blas&amp;quot; ay isang dakilang statesman na hindi inisip ang personal na interes para lamang sa kapakanan ng bayan. Nakilala bilang batikang mambabatas, obrero at kalaunay naging kalihim ng Ugnayang Panlabas, sinabi ng mga kongresista na maituturing si Ka Blas na pambansang kayamanan at isang tunay na lingkod ng bayan. &amp;quot;Iniwan niya sa ating lahi ang tunay na kahulugan ng stateman at ang tunay na kahulugan ng paglilingkod. Kami ay nagpapasalamat dahil inialay niya ang kanyang buhay para sa sambayanang Pilipino,&amp;quot; pahayag pa ng mga kongresista. Samantala, inihayag ni Press Sec. Milton Alingod na ang magsisilbing acting DFA secretary ay si Usec. Franklin Ebdalin habang hindi pa nagdedesisyon si Pangulong Arroyo kung sino ang magiging permanenteng kapalit ni Ople. Si Ebdalin ang siyang pinaka-senior na opisyal sa DFA at ito ang acting secretary. (Ulat nina Ely Saludar, Malou Rongalerios at Ellen Fernando)</body>
<link>http://www.philstar.com/Article.aspx?articleId=231748&amp;publicationSubCategoryId=92</link>
</article>
<article>
<title>Mga atletang Pinoy sa SEA games pinuri</title>
<author></author>
<date>
<month>December</month>
<day>15</day>
<year>2003</year>
</date>
<body>Pinuri ni Bacolod Rep. Monico Puentevella ang matagumpay na pagsali ng mga atletang Pilipino sa katatapos na 22nd Southeast Asian Games sa Vietnam dahil nalagpasan ng mga ito ang target na 40 medalyang ginto. Gayundin, pinasalamatan ng chairman ng House committee on youth and sports development ang malaking papel na ginampanan ni First Gentleman Mike Arroyo sa pangangalap ng kaukulang pondo upang makuha ng Pilipinas ang ikaapat na puwesto ar makapag-uwi ng 48 medalyang ginto sa nasabing paligsahan na ginagawa kada dalawang taon. Aniya, ang maagap na tulong ni Ginoong Arroyo sa paghihikayat sa pribadong sektor na suportahan ang kampanya ng mga atleta ay nagbigay ng bentahe sa mga atleta matapos na dumating ang mga allowance na ibibigay sa mga manlalaro. Matatandaan na nagsagawa ng isang fund-raising drive ang Unang Ginoo kung saan nakapangalap ito ng P22 milyon mula sa business community. Bukod dito, personal din sinaksihan ni Ginoong Arroyo ang mga laban ng Pinoy athletes bago ito sumama kay Pangulong Arroyo sa pagbisita sa Japan, Singapore, Hongkong at sa Bahrain. Sinabi pa ni Puentevella na ang inaning 48 medalyang ginto ng mga manlalaro ay nagpakita ng determinasyon ng mga Pilipinong manlalaro na maging pinakamagaling na atleta hindi lamang sa rehiyon, kundi maging sa buong mundo. Ayon pa kay Puentevella, ang ipinakitang galing ng mga manlalaro sa katatapos na SEA Games ay maari pang malagpasan sa pamamagitan ng tamang pagsasanay at kaukulang pinansiyal na suporta. (Malou Rongalerios)</body>
<link>http://www.philstar.com/Article.aspx?articleId=231755&amp;publicationSubCategoryId=92</link>
</article>
<article>
<title>Ping, FPJ dapat parehong kumandidato</title>
<author>Ely Saludar/Ellen Fernando</author>
<date>
<month>December</month>
<day>15</day>
<year>2003</year>
</date>
<body>Pinayuhan ng administration party Lakas-CMD sina Senator Panfilo Lacson at Fernando Poe Jr. na pareho na lamang kumandidato sa 2004 presidential elections. Ayon kay Lakas spokesman Heherson Alvarez, mas makabubuti sa interes ng publiko na maraming kandidato sa eleksiyon upang pagpilian ng mga botante. Ito ang reaksiyon ng Lakas-CMD matapos na magkasundo sina FPJ at Sen. Lacson na dapat ay isa lang ang kandidato ng United Opposition na lalaban kay Pangulong Arroyo sa pagka-presidente. Sinabi ni Alvarez na dapat ay hayaan ni Lacson na dumaan siya sa paghatol ng publiko at mailatag nito ang sariling plataporma. Ayon pa kay Alvarez, sakaling matalo si Lacson ay wala namang mawawala dito dahil ito pa rin ay senador hanggang 2007. Ipinaliwanag din ni Alvarez na hindi dapat sumuko si Lacson sa kampo ni FPJ dahil sayang ang pinaghirapan nto sa ginawang preparasyon sa 2004 presidential elections. Samantala, tiniyak ni Alvarez na maaaring ngayong araw na ito ay ihahayag na ng partido ng Pangulo ang mga kandidatong senador ng administrasyon. Maaari namang maantala ang anunsiyo sa bise presidente na makakatambal ni Pangulong Arroyo. Samantala isinagawa na kamakalawa ang one-on-one nina Lacson at FPJ upang ayusin ang sigalot sa loob ng United Opposition. Gayunman, sinabi ni Lacson na wala pang pinal na usapan ang dalawa kung sino sa kanila ni FPJ ang isusulong ang kandidatura sa pangpanguluhan. Aniya, muli silang magkikita at mag-uusap ni FPJ upang isulong ang pagkakasundo ng mga opisyal at miyembro ng Laban ng Demokratikong Pilipino na nagkakawatak-watak dahil sa magkakaiba ang manok sa presidential elections. Inamin ng senador na malaki ang posibilidad na bumaba ang isa sa kanila upang pagtibayin ang FPJ-Lacson o Lacson-FPJ tandem para sa 2004 elections bilang pambato ng oposisyon. (Ulat nina Ely Saludar/Ellen Fernando)</body>
<link>http://www.philstar.com/Article.aspx?articleId=231761&amp;publicationSubCategoryId=92</link>
</article>
<article>
<title>Awayan ng MILF leaders, makakaapekto sa peace talks</title>
<author>null</author>
<date>
<month>December</month>
<day>15</day>
<year>2003</year>
</date>
<body>Posible umanong makaapekto sa nakatakdang usapang pangkapayapaan sa pagitan ng pamahalaan at ng Moro Islamic Liberation Front (MILF) sa Malaysia dahil sa nagaganap na &amp;quot;power struggle&amp;quot; sa hanay ng liderato ng nasabing grupong rebelde. Ito ang inamin kahapon ni Defense Secretary Eduardo Ermita sa gitna na rin ng urong-sulong na peace talks sa pagitan ng gobyerno at ng MILF. Sinabi ni Ermita na hindi solido ang pamunuan ng MILF na maisulong ang prosesong pangkapayapaan para sa ikatatahimik ng rehiyon ng Mindanao. Nauna nang ibinulgar ng mga opisyal ng Armed Forces of the Philippines na hindi kontrolado ng liderato ng MILF ang kanilang mga ground commanders. Nabatid na kinukunsinti ng ilang mga ground commanders ng MILF ang pagsasanay at pagbibigay ng proteksyon o pagkakanlong sa teroristang Jemaah Islamiyah sa kanilang mga kampo. Ilang matataas na opisyal ng MILF ang nagdadalawang-isip sa peace talks na gaganapin sa Malaysia habang ang iba ay solido ang suporta sa pangunguna ni MILF Chairman Al Hadz Murad. Sinabi naman ng Department of Foreign Affairs na tuloy ang peace talks sa unang linggo ng Enero 2004 kung saan mamamagitan ang pamahalaang Malaysia kapag naayos na ng MILF ang kanilang hanay. (Ulat nina Joy Cantos/Ellen</body>
<link>http://www.philstar.com/Article.aspx?articleId=231767&amp;publicationSubCategoryId=92</link>
</article>
<article>
<title>Bigtime credit card syndicate ibinunyag</title>
<author>Andi Garcia</author>
<date>
<month>December</month>
<day>15</day>
<year>2003</year>
</date>
<body>Tatlong high ranking officials ng Phil. National Police (PNP) ang ibinunyag ng isang mapapanaligang source ng PSN na umanoy nasa likod ngayon ng multi-millon dollar credit card syndicate na namiminsala sa ekonomiya ng bansa. Tinukoy ang credit card syndicate na &amp;quot;Boyet Samoy Gang&amp;quot;. Sa isang eksklusibong panayam sa source, ang credit card syndicate na ito ay may kakayahang magpabagsak ng kasalukuyang estado ng ekonomiya ng bansa sa pamamagitan ng skimming o large scale of credit fraud, drought in international credit bunsod ng pananalasa ng credit card syndicate na gamit ang mga authenticated pero pekeng international credit cards. Sa kasalukuyan, umaabot na umano sa P100 milyon ang nakukulimbat ng nabanggit na sindikato mula sa mga inosenteng foreign at credit card holders. Binanggit ng source na nagtagumpay ang Boyet Samoy Gang sa pamumuno umano ng isang PO3 Roberto Samoy na aktibong miyembro ng PNP at nakatalaga sa Criminal Investigation and Detection Group sa pamamagitan ng paggamit ng skimming device. Ito ay isang uri ng gadget na kayang kumopya o mag-duplicate ng credit accounts ng isang indibidwal sa pamamagitan ng pakikipagsabwatan sa mga merchants o establisimiyento kung saan ginagamit ang credit cards. Nabatid pa na si Samoy din ang siyang responsable sa pagsasalin ng may P.8 milyon na pondo mula sa credit card ng isang dayuhang Amerikano na si Gerry Chipman na nakabase sa Los Angeles. Noong Oct., 2002 ay nagtungo si Samoy sa Equitable PCI Bank, Pasay at nagpanggap na Chipman gamit ang pinekeng credit card na may litrato ni Samoy. Dahil dito ay mabilis niyang nakulimbat ang nasabing halaga. &amp;quot;Hindi malayong gamitin ng mga kasalukuyang kalaban ng pamahalaan ang sindikatong ito upang pagkunan ng pondo para sa darating na eleksyon na siya ring naganap sa bansang Taiwan kung saan ang kasalukuyang Prime Minister nito ay hindi naging ligtas sa katulad ding sindikato. (Ulat ni Andi Garcia)</body>
<link>http://www.philstar.com/Article.aspx?articleId=231772&amp;publicationSubCategoryId=92</link>
</article>
<article>
<title>'Gawa di ngawa' - GMA</title>
<author>Lilia Tolentino</author>
<date>
<month>December</month>
<day>16</day>
<year>2003</year>
</date>
<body>&amp;quot;Trabaho muna!&amp;quot; Ito ng sambit ni Pangulong Arroyo bilang reaksiyon sa painit nang painit na pamumulitika ng mga nagdeklarang tatakbo sa pagka-presidente sa 2004 elections. Ayon kay Presidential Spokesperson Ignacio Bunye, nais ng Pangulo na isubsob na lamang ang sarili sa trabaho lalo pa nga at umaani ng maraming positibong resulta ang mga programa at proyekto ng kanyang administrasyon. Inilahad ni Bunye na hindi alintana ni Pangulong Arroyo ang pukpukan nang pamumulitika ng mga kalaban niya sa 2004 election at imbis na makigulo, minabuti ng Presidente na tumungo sa bansang Hapon para sa ASEAN-Japan Commemmorative Summit. Sa muling pagbisita ng Pangulo sa Japan, sinimulan nila ni Japan Prime Minister Junichiro Koizumi na buksan ang pintuan para sa pormal na diskusyon patungo sa isang economic partnership na magbibigay daan sa isang free trade pact ng dalawang bansa. Libu-libong trabaho ang malilikha para sa mga caregivers at nurse sa oras na maging pinal na ang kasunduan sa pagitan ng Pilipinas at Japan. Dahil sa lumalaking populasyon ng matatanda sa Japan, sinabi ng Pangulo na malaking market ito para sa mga Filipino health care workers katulad ng mga caregiver at nurse kung saan 3,311 ang nadagdag na nurse na pumasa kamakailan sa licensure examination. Ipinahayag din ng Pangulo ang kahalagahan ng relasyon ng Japan at Pilipinas. Aniya, ang Japan ang ikalawang pinakamalaking importer sumunod sa Estados Unidos ng mga produktong galing Pilipinas katulad ng semiconductors at electronic machinery. Ayon kay Bunye, sinabi ng Pangulo na mas pinili niyang isubsob ang sarili sa trabaho kaysa makisali sa tumitinding pamumulitika sa bansa dahil mas naniniwala siyang perfromance ang mahalaga at hindi pulitika upang lubos pang maisulong ang mga programa at proyekto ng pamahalaan na ngayon lamang naramdaman at napapakinabangan ng mas nakararaming mamamayan katulad ng pinalawig na pabahay, health care programs at giyera laban sa droga. Pagkatapos ng Japan, tumungo naman ang Pangulo sa Bahrain upang lalo pang palakasin ang mga benepisyo ng may 30,000 overseas Filipino workers na nagtatrabaho doon. Layon din ng Pangulo na makakuha ng suporta para sa peace and development ng Mindanao. Ang Japan ay inako na ang may $435 milyon pondo bilang suporta sa pangkaunlaran at pangkapayapaang programa at proyekto sa Mindanao. (Ulat ni Lilia Tolentino)</body>
<link>http://www.philstar.com/Article.aspx?articleId=231846&amp;publicationSubCategoryId=92</link>
</article>
<article>
<title>Wag mag-panic sa Fujian flu</title>
<author>Gemma Amargo</author>
<date>
<month>December</month>
<day>16</day>
<year>2003</year>
</date>
<body>Hindi dapat mag-panic ang publiko sa sakit na Fujian Flu dahil hindi na ito bago sa bansa at wala pang naiuulat na nasawi dulot nito. Dapat lamang na magsagawa ng practical measures upang huwag dapuan ng nasabing flu. Base sa rekord ng Research Institute for Tropical Medicine (RITM), nagkaroon na ng 25 kaso ang Fujian flu sa bansa mula pa noong Enero hanggang Oktubre ng taong kasalukuyan, mula sa mga sinuring 80 pasyente, subalit wala pa namang ulat na may namatay sanhi nito. Katulad ng iba pang virus, pinayuhan ng RITM ang publiko na kailangan ang ibayong pag-iingat dahil walang gamot sa nasabing virus kundi ang palakasin ang resistensiya ng katawan at praktikal na pag-iwas sa mga taong may sintomas nito katulad ng pagtatakip ng bibig at ilong kung bumabahing lalot sa mataong lugar. Sa mga may taglay ng flu, manatili sa bahay, magpahinga, uminom ng maraming tubig at huwag gamutin sa pamamagitan ng antibiotics dahil hindi nito malulunasan ang isang viral disease. (Ulat ni Gemma Amargo)</body>
<link>http://www.philstar.com/Article.aspx?articleId=231856&amp;publicationSubCategoryId=92</link>
</article>
<article>
<title>14 most wanted na kidnapper kinilala ng NAKTAF</title>
<author>Joy Cantos</author>
<date>
<month>December</month>
<day>16</day>
<year>2003</year>
</date>
<body>Labing-apat pang most wanted kidnapper kabilang ang isang pulis na may patong sa ulong mula kalahating milyon hanggang P1 milyon ang ipinalabas ng National Anti-Kidnapping Task Force (NAKTAF) kahapon. Kinilala ni NAKTAF chairman Angelo Reyes ang nangunguna sa talaan na si PO2 Allan Estrada, may reward na P1-M ng Davao City. Kabilang pa sa mga suspek sina Teddy Padre, Neil Cutad, Romeo Uria, Felizardo Pagulayan, Ronnie Tan, More Panday, Ambrudin Macasilang, Ronald Roilan, Pecasiano Tagle, Joel Bunales, Sergio Panday, Mario Valerio at Arnel Suellen na pare-parehong may reward na P500,000 sa kanilang ikadarakip. Sinabi ni Reyes na mahalagang maipalabas ang larawan, mga pangalan at reward ng nasabing mga kidnapper para sa mabilisang ikadarakip ng mga ito. Ang 14 na iba pa ay dagdag sa pitong iba pang tinutugis ng mga awtoridad na kabilang sa top ten most wanted kidnappers na naunang ipinalabas ng NAKTAF. (Ulat ni Joy Cantos)</body>
<link>http://www.philstar.com/Article.aspx?articleId=231863&amp;publicationSubCategoryId=92</link>
</article>
<article>
<title>Comelec dinagsa ng nuisance candidate</title>
<author>Ellen Fernando</author>
<date>
<month>December</month>
<day>16</day>
<year>2003</year>
</date>
<body>Dinagsa kahapon ng mga nag-aambisyong maging pangulo ng bansa ang Commission on Elections (Comelec) sa pagsisimula ng filing ng Certificate of Candidacy (COC) para sa mga kakandidato sa 2004. Labing-anim ang pormal na naghain ng kandidatura pero kapansin-pansin na wala ni isa sa kanila ang kilalang kandidato. Wala ring interesadong mag-bise, habang dalawa ang sa pagka-senador. Kinilala ang mga kandidato sa pagka-pangulo na sina Eddie Gil, isang banker mula sa partidong &amp;quot;Isang Lahi, Isang Diwa;&amp;quot; Daniel Magtira, 43, ng New Antipolo st., Tondo, Manila mula sa partidong &amp;quot;Republika ng Pilipinas&amp;quot;; Leopoldo Salud ng San Antonio Valley, Para&amp;ntilde;aque City, independent; Ricardo Daniac, 59, independent; Victor Paul Monteverde, 61, independent; Gregorio Israel, missionary at taxi driver; Andres Ombic, na palaging naghahain ng COC; Froilan Alvarez, isa umanong trilyonaryo; German Valladarez, 61, indepedent; Alfonso Celmar, 36; Salve Bush, isang OFW; Bartolome Padilla, siang magsasaka; at Gregorio de Leon, 63. Ang dalawang nag-file pagkasenador ay sina Mel Chavez, 51, ng partidong Kilusang Bagong Lipunan (KBL) na dati na ring kumandidato at Jose Hapson. Isa namang negosyante na nagngangalang Ricardo Banigo, ang naghain ng kanyang COC para sa pagka-kongresista sa Maynila. Ayon kay Comelec Chairman Benjamin Abalos, karaniwan na naghahain sa unang araw ng pagpapa-file ng COC ang mga nuisance candidate. Inamin ni Abalos na ang mga nuisance candidates na ito ang madalas na lumalabag sa Omnibus Election Code at sa mga pinaiiral na regulasyon ng Comelec kabilang na ang maagang pangangampanya. Gayunman, hindi lahat ay seseryosohin ng Comelec dahil may sinusunod itong panuntunan sa pagtanggap ng kandidatura. Hindi anya sapat ang pag-file ng COC at pagkakaroon ng plataporma para tanggapin ang isang kandidato. Sa mga kandidatong pagkapresidente, bise, senador at partylist representative ay kailangang maghain ng kanilang COC sa Comelec main office sa Intramuros, Maynila habang ang mga tumatakbong kongresista ay maaaring maghain ng COC sa kani-kanilang provincial election supevisors habang sa mga mayor, vice mayor at councilor ay dapat na magsumite ng kanilang COC sa mga tanggapan ng Comelec sa kanilang lungsod, bayan at distrito. Hanggang sa Enero 2, 2004 ang itinakdang huling araw ng paghahain ng COC sa mga gustong kumandidato. (Ulat ni Ellen Fernando)</body>
<link>http://www.philstar.com/Article.aspx?articleId=231869&amp;publicationSubCategoryId=92</link>
</article>
<article>
<title>P 2-B kikitain ng NPA sa mga kandidato</title>
<author>Joy Cantos</author>
<date>
<month>December</month>
<day>16</day>
<year>2003</year>
</date>
<body>Aabot sa P2 bilyong piso ang kikitain ng mga rebeldeng New Peoples Army (NPA) sa pangingikil ng mga ito ng &amp;quot;permit to campaign fees&amp;quot; sa mga pulitikong tatakbo sa darating na 2004 national elections. Ito ang nabatid kahapon kay Col. Edgardo del Rosario, hepe ng Civil Affairs Group ng Phil. Army matapos na pasimulan na ng komunistang grupo ang pangingikil sa mga pulitiko sa mga balwarte ng mga itong teritoryo sa bansa. Nabatid na sa tatakbong gobernador ay sumisingil na ang mga rebelde ng P500,000; P300,000 sa mga kongresista; P100,000 sa mga mayor at P50,000 sa mga bise alkalde. Maliban sa cash ay tumatanggap rin ang mga rebelde ng mga armas, bala at mga pagkain mula sa mga kandidato. Kamakailan lamang ay ipinangalandakan ni NPA spokesman Gregorio &amp;quot;Ka Roger&amp;quot; Rosal na mahigpit nilang ipatutupad ang &amp;quot;permit-to-campaign fees&amp;quot; sa mga pulitiko upang hindi ang mga ito masabotahe sa mga tinaguriang rebel infested area&amp;quot; sa panahon ng kampanya. (Ulat ni Joy Cantos)</body>
<link>http://www.philstar.com/Article.aspx?articleId=231875&amp;publicationSubCategoryId=92</link>
</article>
<article>
<title>Taas-pasahe sa LRT pasakit sa masa</title>
<author>Malou Rongalerios</author>
<date>
<month>December</month>
<day>16</day>
<year>2003</year>
</date>
<body>Mariing binatikos kahapon ng militanteng Partido ng Manggagawa (PM) ang biglaang pagtataas ng pasahe sa LRT simula kahapon. Ayon kay PM party list Rep. Renato Magtubo, panibagong kalbaryo ngayong kapaskuhan at pahirap sa mga manggagawa, mga estudyante at iba pang commuter na sumasakay sa LRT ang desisyon ng Light Rail Transit Authority (LRTA) na magtaas ng pasahe sa LRT ng P3. Mula sa dating P12, ito ay P15 na ngayon. Binigyang diin ni Magtubo na hindi makatarungan ang pagtataas na ito ng pasahe sa LRT dahil hindi ito dumaan sa demokratikong konsultasyon o public hearing at sariling kapasyahan lamang ito ng LRTA na pinayagan naman ng DOTC at Malaca&amp;ntilde;ang. Katwiran ni Magtubo, wala namang makitang improvement sa mga pasilidad at serbisyo ng LRT at katunayan aniya, karamihan sa mga coaches nito ay mainit at hindi airconditioned. Hindi na aniya magiging accessible sa mga manggagawa, estudyante at maralitang commuter ang ipinangangalandakang mass transport system ng pamahalaan. Dapat aniyang tingnan ng Kongreso ang ulat na pakana mismo ng mga political strategist ni Pangulong Arroyo ang pagtataas ng pasahe ng LRT para magkaroon ito ng pagkakataon na muling makapagpapogi sa pamamagitan ng pagpigil sa implementasyon nito bilang pamasko sa mga pasahero. (Ulat ni Malou Rongalerios)</body>
<link>http://www.philstar.com/Article.aspx?articleId=231881&amp;publicationSubCategoryId=92</link>
</article>
<article>
<title>Kampon ni Saddam aatake</title>
<author>Butch Quejada</author>
<date>
<month>December</month>
<day>17</day>
<year>2003</year>
</date>
<body>Inilagay ng PNP-Aviation Security Group sa &amp;quot;heightened alert status&amp;quot; ang buong puwersa nito sa Ninoy Aquino International Airport (NAIA), Centennial Terminal 2, Manila Domestic Airport pati na rin ang lahat ng paliparan sa bansa upang hadlangan ang mga kaalyado ng nadakip na si dating Iraqi president Saddam Hussein na hinihinalang maghihiganti sa pamamagitan ng terror attacks sa bansang kaalyado ng coalition forces ng Amerika at Inglatera kabilang na dito ang Pilipinas. Ayon kay P/Senior Supt. Andres Caro, nakatanggap ng impormasyon ang intelligence community na may mobilization ang Jemaah Islamiyah, isang terrorist group na iniuugnay kay international terrorist Osama bin Laden na kilala namang kaibigan ni Saddam, upang maghasik ng sympathy attack. Kasama umano sa target ng mga terorista ang mga airport sa Pilipinas, US Embassy at iba pang embahada sa bansa na sumusuporta kay US Pres. George W. Bush nang salakayin nito ang Iraq. Sinabi pa ni Caro na posibleng samantalahin ng mga terorista ang pagdagsa ng tao sa mga paliparan bunga ng nalalapit na kapaskuhan upang makapanalasa at magdulot ng kaguluhan. Inihalimbawa ni Caro ang pagpapasabog ng isang car bomb malapit sa isang police station sa Iraq ilang oras makaraang mahuli si Saddam. &amp;quot;Hindi titigil ang mga teroristang grupo hanggat hindi naipaghihiganti si Saddam. Aatake at aatake ang mga iyan kaya hindi dapat tayong magpabaya dito sa airport dahil isa ito sa target,&amp;quot; ani Caro. Si Saddam ay nahuli ng mga coalition forces noong Sabado sa isang tunnel na kanyang pinagtataguan sa Tikrit matapos ang mahigit na siyam na buwang pagtatago matapos bumagsak ang Iraq. (Ulat ni Butch Quejada)</body>
<link>http://www.philstar.com/Article.aspx?articleId=231972&amp;publicationSubCategoryId=92</link>
</article>
<article>
<title>'Jesus Christ' tatakbo sa pagka-bise</title>
<author>Ludy Bermudo</author>
<date>
<month>December</month>
<day>17</day>
<year>2003</year>
</date>
<body>Kauna-unahang naghain ng kandidatura bilang bise presidente ang isang nagpakilalang &amp;quot;Jesus Christ&amp;quot; o Alfredo Ananaya sa tunay na pangalan. Si Ananaya, 50, isang security guard at residente ng Quezon City ay kabilang sa 19 na naghain ng certificate of candidacy (COC) sa Comelec kahapon. Nais niyang maging running mate si action king Fernando Poe Jr. sa darating na halalan subalit kung ayaw umano nito ay tatakbo na lamang siya bilang independent candidate. Ipinagmalaki pa ni Ananaya na siya ay isa sa &amp;quot;utak&amp;quot; ng 1986 revolution na nagpatalsik sa rehimeng Marcos. Kamakalawa, nagbigay ng kakatwang mga pahayag ang mga naghain ng kandidatura sa Comelec partikular ang isang babaeng lalaban sa pampanguluhan na si Salve Bush, isang OFW. Ayon kay Salve, boyfriend niya si US Pres. George Bush at malapit na silang ikasal. May mamimigay naman ng mga alahas sa mga magtatago ng kanyang calling cards kung mananalo. Naidagdag pa sa ikalawang nag-file ng COC sina Cetura Aguilar, 62, isang misyonaryo at Merlito Lagata, 59, na pang-apat na beses nang kakandidato mula pa noong 1992, 1998 at 2001. (Ulat ni Ludy Bermudo)</body>
<link>http://www.philstar.com/Article.aspx?articleId=231984&amp;publicationSubCategoryId=92</link>
</article>
<article>
<title>1 strike police vs jueteng ipatutupad ng PNP</title>
<author>Joy Cantos</author>
<date>
<month>December</month>
<day>17</day>
<year>2003</year>
</date>
<body>Binalaan kahapon ni Philippine National Police (PNP) Chief Gen. Hermogenes Ebdane Jr. ang one-strike policy sa mga regional directors na mabibigong masawata ang illegal na operasyon ng jueteng sa mga lugar na kanilang nasasakupan. Sinabi ni Ebdane na hindi na aabot pa sa 3-strike ang pag-uusapan sa isyu sa jueteng dahil ang one-strike rule ay sapat na para masibak ang sinumang PNP regional director. Ang hakbang ay alinsunod sa pagbuhay muli ng PNP sa pinaigting na kampanya laban sa jueteng matapos na muli itong mamayagpag sa ilang mga lugar sa bansa tulad ng Masbate, Catanduanes, Albay atbp. Binigyang diin ni Ebdane na hindi na bibigyan pa ng pagkakataon ang sinumang regional director na hindi makakasunod sa naturang direktiba. Maging ang mga commander ng mga istasyon ng pulisya ay kasama rin sa direktiba na magsipagtrabaho laban sa jueteng o masibak sa puwesto. Base sa rekord ng pulisya, nito lamang Oktubre ng taong ito ay umaabot sa 17,528 operasyon ang naisagawa ng mga awtoridad laban sa illegal gambling na nagresulta sa pagkakadakip sa 19,057 katao at pagsasampa ng 6,602 kaso laban sa mga ito. (Ulat ni Joy Cantos)</body>
<link>http://www.philstar.com/Article.aspx?articleId=231988&amp;publicationSubCategoryId=92</link>
</article>
<article>
<title>Mindanao kay FPJ</title>
<author>Rudy Andal</author>
<date>
<month>December</month>
<day>17</day>
<year>2003</year>
</date>
<body>Harangan man ng sibat ay hindi na mapipigilan pa si Fernando Poe Jr. sa pagkandidato sa presidential election sa 2004. Ayon kay FPJ na dumalo sa ASSALAM Bangsa Moro Peoples Party Congress sa Club Filipino sa San Juan ay nag-uusap pa rin sila ni Sen. Panfilo Lacson pero wala ng kuwestiyon kung sino ang tatakbong presidente. Siniguro ni FPJ sa kanyang mga Muslim supporters na susuklian niya ng mabuting paglilingkod ang ibinubuhos na suporta ng mga ito at iba pang sektor sa sandaling magwagi sa darating na presidential race. Sabi ni FPJ, alam na alam niya ang mga problema at paghihirap ng Mindanao at kasabay nito ay iniharap niya ang kanyang 10-point agenda para sa 100 days niya sakaling mahalal na presidente. (Ulat ni Rudy Andal)</body>
<link>http://www.philstar.com/Article.aspx?articleId=231997&amp;publicationSubCategoryId=92</link>
</article>
<article>
<title>Budget ng DOTC iipitin hangga't di sinisibak ang CAB director</title>
<author>Rudy Andal</author>
<date>
<month>December</month>
<day>17</day>
<year>2003</year>
</date>
<body>Iginiit kahapon ni Senate Minority Leader Vicente Sotto na tuturuan nila ng leksiyon si Transportation Sec. Leandro Mendoza sa pamamagitan ng pag-ipit sa budget ng ahensiya nito hanggat hindi niya sinisibak ang &amp;quot;sinungaling&amp;quot; na Civil Aeronautics Board (CAB) director na si Albert Lim. Ayon kay Sen. Sotto, sinungaling si Lim ng ipahayag nito na wala na siya sa Freedom to Fly Coalition na pinopondohan ng AGILE dahil hanggang ngayon ay bise presidente pa rin ito ng nasabing organisasyon na ang sinusulong ay interes ng mga dayuhan. Sinabi pa ni Sotto, nakikiisa siya sa banta ni Sen. Joker Arroyo, chairman ng sub-committee on finance na nag-aaral sa budget ng DOTC, na huwag ipasa ang P9.682 bilyong budget ng ahensiya hanggat hindi sinisipa si Lim ni Sec. Mendoza. Ipinaliwanag ni Sotto na maraming beses na umanong pinatunayan ni Lim ang pagkiling sa mga interes ng dayuhan dahil sa pagsusulong nito ng pagpapatupad ng 1982 RP-US Air Agreement na ang makikinabang lamang ay ang mga US carriers. Itinanggi naman ni Lim ang naging paratang ng mga senador at iginiit na hindi dapat gawing hostage ang budget ng DOTC dahil lamang sa kanya dahil matagal na umano siyang wala sa Freedom to Fly Coalition matapos siyang italaga bilang director ng CAB ni Pangulong Arroyo. (Ulat ni Rudy Andal)</body>
<link>http://www.philstar.com/Article.aspx?articleId=232001&amp;publicationSubCategoryId=92</link>
</article>
<article>
<title>Maui Taylor pinagalitan ni Loren</title>
<author>Rudy Andal</author>
<date>
<month>December</month>
<day>17</day>
<year>2003</year>
</date>
<body>Sa halip na kampihan ay pinangaralan ni Senate Majority Leader Loren Legarda ang bold actress na si Maui Taylor matapos magtungo ang huli sa Senado upang isumbong ang umanoy ginawang pang-aabuso sa kanya ng Viva Publishing ng ilathala sa Hot Stuff magazine ang kanyang hubad na katawan. Sinabi ni Sen. Legarda, dapat ay hindi ginagamit ni Maui ang kanyang katawan para lamang kumita at sumikat sa halip ay dapat asikasuhin na lamang nito ang kanyang pag-aaral kaysa maghubad. Nagtungo si Maui kasama ag kanyang ina at abugado na si Atty. Cris Aspiras Jr. upang ipakita ang kanyang hubad na katawan sa naturang magazine. Ipinabatid din ni Legarda kay Maui at sa abugado nito na ang batas ukol sa exploitation ay hindi pa nakakapasa sa Senado at nasa committee level pa lamang kaya kung may reklamo ang mga ito laban sa publishing company ay dapat sa korte ito nagtungo. (Ulat ni Rudy Andal)</body>
<link>http://www.philstar.com/Article.aspx?articleId=232009&amp;publicationSubCategoryId=92</link>
</article>
<article>
<title>2 bibitayin sa Enero nakiusap kay GMA</title>
<author>Ludy Bermudo</author>
<date>
<month>December</month>
<day>17</day>
<year>2003</year>
</date>
<body>Habang masaya sa papalapit na kapaskuhan ang mundo, malungkot naman sa ginagawang countdown ang dalawang nakahanay sa death row na nakatakdang bitayin sa Enero. Bunsod nito, kinalampag kahapon ng ibat ibang grupo ng simbahang Katoliko ang damdamin ni Pangulong Arroyo sa panawagang muling ibaba ang moratorium sa death penalty kasunod ng pagliham ng mga death convicts na sina Roderick Licayan at Roberto Lara. Nakasaad sa liham ng dalawang preso na bigyan sila ng pagkakataong mabuhay ng Pangulo. Naniniwala umano sila na bilang isang ina ay katulad din ng pagmamahal sa anak at sa pagtulong sa mahihirap ang ibibigay sa kanilang pagkakataong mabuhay. (Ulat ni Ludy Bermudo)</body>
<link>http://www.philstar.com/Article.aspx?articleId=232011&amp;publicationSubCategoryId=92</link>
</article>
<article>
<title>Gloria aariba sa 2004</title>
<author>Ely Saludar/Malou Rongalerios</author>
<date>
<month>December</month>
<day>18</day>
<year>2003</year>
</date>
<body>Inaasahang magbibigay ng malaking puntos sa kandidatura ni Pangulong Arroyo ang pakikipag-alyansa ng ruling party Lakas-Christian Muslim Democrats at isang paksiyon ng Nationalist Peoples Coalition (NPC). Kahapon ay pormal na nilagdaan ang isang coalition agreement sa pagsasanib ng puwersa sa pagitan ng Lakas at NPC na ginawa sa mismong Ceremonial Hall ng Malaca&amp;ntilde;ang. Hudyat anya ito na lumalakas na nang husto ang suportang nakukuha ni Pangulong Arroyo. May 35 kongresista at 10 gobernador mula sa ibat ibang lalawigan ang nagpahayag ng kanilang buong suporta kay Pangulong Arroyo. Sinabi ni Presidential Spokesman Ignacio Bunye na ang naturang pakikipag-alyansa ng Lakas ay umpisa pa lamang dahil marami pa rin umanong mga miyembro ng NPC ang nakatakdang umanib sa administrasyon. Kasabay nito, patuloy naman ang exodus na nangyayari sa Laban ng Demokratikong Pilipino (LDP) matapos maghain kahapon ng leave of absence ang dalawang kongresista na kapwa anak ng mga founder ng partido. Hindi na kuntento sa pamamahala ni Sen. Edgardo Angara kaya naghain ng kanilang leave of absence sina Palawan Rep. Abraham Mitra, anak ng namayapang si dating Speaker Ramon Mitra at Muntinlupa Rep. Rozzano Rufino Biazon, anak ni Sen. Rodolfo Biazon. Sabi ni Rep. Biazon, mismong si Angara ang nagiging dahilan upang mahati ang oposisyon kaya marami ang nagbabalak na umalis sa partido. Ayon naman kay Mitra, dismayado na siya sa nangyayari sa LDP kaya mas ginusto na nilang &amp;quot;magbakasyon&amp;quot; muna. Labis ring ipinagtataka ni Mitra kung bakit mismong si Angara ang kontra sa mga inihahain niyang panukalang batas. Nakatanggap din aniya siya ng ulat na si Angara ang sumisira sa kanya sa Palawan sa tuwing dumadalaw sa kanyang distrito ang senador.(Ulat nina Ely Saludar/Malou Rongalerios)</body>
<link>http://www.philstar.com/Article.aspx?articleId=232090&amp;publicationSubCategoryId=92</link>
</article>
<article>
<title>Ping, FPJ kanya-kanya na</title>
<author>Rudy Andal</author>
<date>
<month>December</month>
<day>18</day>
<year>2003</year>
</date>
<body>Inihayag kahapon ni Sen. Panfilo Lacson na tuloy na ang kanyang pagtakbo bilang presidente sa May 2004 dahil kanya-kanya na sila ni Fernando Poe Jr. matapos ihayag ng action king na wala ng makapipigil sa kanyang kandidatura kung saan ay isusumite na niya ang kanyang COC sa December 29 bilang standard bearer ng United Opposition. Sinabi ni Sen. Lacson na wala ring kahahantungan ang kanilang pag-uusap ni FPJ kung ang magiging tema lamang ay sasabihin ng aktor na tuloy ang kanyang pagkandidato. Gayunman, umaasa pa rin ang senador na mag-uusap sila ni Da King bago sila magsumite ng kanilang certificate of candidacy sa Comelec pero sa sandaling &amp;quot;gumuho&amp;quot; ito ay siniguro niyang kakandidato na rin siya. Iginiit pa ni Lacson na gagamitin pa rin niya ang laban ng Demokratikong Pilipino (LDP) sa pagsusumite niya ng COC sa Comelec sa kabila ng ginawang manipestasyon ni LDP president Sen. Edgaro Angara na huwag kilalanin ang magpa-file bilang standard bearer kung hindi niya ito inendorso. Nanindigan naman kahapon si Angara na kahit tumuloy sa pagkandidato si Lacson sa ilalim ng LDP faction ay hindi nito maaapektuhan ang kandidatura ni FPJ. Sinabi ni Angara, buo na ang desisyon ni FPJ na magsusumite ng kanyang certificate of candidacy sa December 29 bilang pambato ng United Opposition. Aniya, kahit matuloy ang one-on-one nina Lacson at FPJ ay hindi makakaapekto ito sa magiging desisyon ng action king na sumabak sa presidential derby. Wika pa ni Angara, nagsisimula na rin silang palakasin ang hanay ng United Opposition upang suportahan ng mga ito si FPJ. Idinagdag pa ng LDP president, kung magsusumite man ng kanyang certificate of candidacy si Lacson ay ituturing siyang independent candidate dahil hindi naman siya ang opisyal na standard bearer ng LDP. &amp;quot;Iisa lamang ang standard bearer ng oposisyon sa darating na May 2004 elections at ito ay si FPJ kaya ang sinumang hihiwalay sa koalisyon ay hindi siya puwedeng sabihing kandidato siya ng oposisyon,&amp;quot; sabi pa ni Angara. Inaasahan naman ng Lacson camp na mareresolba kaagad ng Comelec ang nasabing usapin ukol sa isyung ito bago pa man maghain ng kanyang COC ang senador bilang presidential candidate. (Ulat ni Rudy Andal)</body>
<link>http://www.philstar.com/Article.aspx?articleId=232100&amp;publicationSubCategoryId=92</link>
</article>
<article>
<title>Xmas break kay Erap aprub kay GMA</title>
<author>Lilia Tolentino</author>
<date>
<month>December</month>
<day>18</day>
<year>2003</year>
</date>
<body>Pabor si Pangulong Arroyo sa panukalang bigyan ng pagkakataon si dating Pangulong Estrada na makapiling ang kanyang inang may sakit at gayundin ang kanyang pamilya sa Pasko at Bagong Taon. &amp;quot;The President said that the former leader should be extended humanitarian compassion, but leaves the matter of granting him a Christmas furlough to the executive jurisdiction of the court,&amp;quot; ani Bunye. Gayunman, sinabi ni Bunye na ang petisyon ng mga abogado ng dating pangulo sa pribilehiyong ito ay dapat na desisyunan ng Sandiganbayan. Irerespeto naman ng Pangulo ang desisyon ng korte kung papayagan o hindi si Estrada na makapiling ang kanyang 92-anyos na ina sa bahay nito sa San Juan sa Pasko at Bagong Taon. Magugunitang pinayagan na ng Sandiganbayan si Estrada na makapagpatingin sa Asian Institute para iksaminin ang kanyang tuhod at doon ay nakumpirmang kailangan nga nito ang dagliang operasyon dahil nagkaroon na siya ng multiple slip disc. Pagkaraang makapagpatingin sa Asian Institute, pinayagan din ng korte si Estrada na makapagpalipas ng magdamag sa kanyang tahanan sa Greenhills para mabisita na rin ang kanyang ina. (Ulat ni Lilia Tolentino)</body>
<link>http://www.philstar.com/Article.aspx?articleId=232106&amp;publicationSubCategoryId=92</link>
</article>
<article>
<title>Bagong pasahe sa LRT depende sa distansiya</title>
<author></author>
<date>
<month>December</month>
<day>18</day>
<year>2003</year>
</date>
<body>Nilinaw ng Light Rail Transit Authority (LRTA) na ang panibagong pasahe na ipinapatupad sa LRT 1 (Baclaran-Monumento) ay depende sa distansiyang ibiniyahe. &amp;quot;Ang pasahe ay maaaring P12, P13, P14 o P15, depende sa bilang ng istasyon na lalakbayon ng pasahero,&amp;quot; ayon kay Engr. Evangeline Razon, LRTA planning manager. &amp;quot;Ayon sa aming pagsusuri, walong average na istasyon ang madalas na binabiyahe ng karamihan sa mga pasahero kaya mayroon lamang P1 karagdagan sa pasahe sa mga ito,&amp;quot; sabi ni Razon. Para sa mga gumagamit ng stored value (SV) ticket, na magagamit ng ilang beses, P12 ang singil para sa unang apat na istasyong biniyahe, P13 ang singil para sa ikalima hanggang ikawalong istasyon, P14 para sa ikasiyam hanggang ika-12 istasyon at P15 para sa ika-13 hanggang ika-17 istasyon. Ang SV ticket ay may presyong P60 at P100. Ito ay nagtataglay din ng &amp;quot;last ride bonus&amp;quot; dahil puwedeng gamitin ang tiket kahit ang natitirang balanse ay P1 na lamang. Para sa mga gumagamit naman ng single journey (SJ) ticket, na magagamit lamang ng isang beses, P12 ang singil para sa unang apat na istasyon mula sa istasyong pinanggalingan at P15 para sa mga susunod na istasyon. Upang hindi masyadong maapektuhan ng bagong scheme at magkaroon ng kaukulang impok kasama na dito ang last ride bonus, ang pamunuan ng LRTA ay hinihikayat ang mga pasahero ng LRT na tangkilikin ang paggamit ng SV ticket. Pinaliwanag ni Razon na lahat ng pagbabago sa pasahe ay dumaan sa Fare Policy committee bago ito iprisinta sa LRTA Board upang aprubahan.</body>
<link>http://www.philstar.com/Article.aspx?articleId=232116&amp;publicationSubCategoryId=92</link>
</article>
<article>
<title>Pamilya Marcos, Erap patatawarin sa kasalanan sa bayan?</title>
<author>Lilia Tolentino/Ely Saludar</author>
<date>
<month>December</month>
<day>18</day>
<year>2003</year>
</date>
<body>Isang panukalang batas ang itinutulak ni Pangulong Arroyo sa Kongreso na ang layon ay pagkalooban ng kapatawaran ang lahat ng may atraso sa taumbayan o gobyerno kabilang na dito ang pamilya Marcos at si dating Pangulong Estrada. Ayon sa Pangulo, nais niyang magkasundo na ang lahat ng sektor ng lipunan sa ngalan ng isinusulong niyang National Reconciliation Act. Ang general amnesty ay sasakop din sa mga rebelde at mga sangkot sa destabilisasyon at problemang pulitikal sa bansa. Gayunman, niliwanag ng Pangulo na nasa kamay pa rin ng Kongreso ang pinal na pagpapasya sa pagbibigay ng amnestiya sa lahat ng mga grupong hindi kasundo ng pamahalaan. Niliwanag din ng Pangulo na nasa pagpapasya rin ng National Amnesty Commission kung isasama sa amnestiya ang pamilya Marcos. (Ulat nina Lilia Tolentino/Ely Saludar)</body>
<link>http://www.philstar.com/Article.aspx?articleId=232121&amp;publicationSubCategoryId=92</link>
</article>
<article>
<title>Pinoy sa Iraq pauuwiin na</title>
<author>Malou Rongalerios</author>
<date>
<month>December</month>
<day>18</day>
<year>2003</year>
</date>
<body>Wala nang dahilan upang manatili pa sa Iraq ang mga sundalong Pinoy at iba pang Filipino na ipinadala sa peace mission dahil nahuli na si Iraqi president Saddam Hussein. Ayon kay Bayan Muna Rep. Joel Virador, magandang aginaldo sa pamilya ng mga sundalong Pinoy na kasama sa peace mission kung ipag-uutos ng Malaca&amp;ntilde;ang ang pagpapabalik sa kanila bago dumating ang kapaskuhan. Maging ang mga sundalong Kano aniya na nakabase na sa Iraq ay dapat na ring bumalik sa kanilang bansa upang makapagsimula ng bagong buhay ang mga Iraqis matapos mahuli si Saddam. Wala na aniyang dahilan si US Pres. George Bush para magbigay pa ito ng extension na manatili pa doon ang kanyang mga sundalo. Isa sa pangunahing dahilan nang pananatili ng US troops sa Iraq ay para maaresto si Saddam at makasuhan sa kanyang krimen. Bukod pa dito, wala ring nakitang ebidensiya na may itinatagong armas o weapons of mass destruction si Saddam tulad nang unang naging dahilan ng Amerika. Ginagamit lamang umano na dahilan ni Bush na mayroong itinatagong armas nukleyar si Saddam upang pagtakpan ang pagpasok nito sa pagkontrol ng langis ng Iraq. (Ulat ni Malou Rongalerios)</body>
<link>http://www.philstar.com/Article.aspx?articleId=232124&amp;publicationSubCategoryId=92</link>
</article>
<article>
<title>Huling sulyap kay Ka Blas</title>
<author>Rudy Andal</author>
<date>
<month>December</month>
<day>18</day>
<year>2003</year>
</date>
<body>Nagbigay ng huling sulyap ang mga senador sa labi ni Foreign Affairs Secretary Blas Ople matapos dalhin ang bangkay nito sa Mataas na Kapulungan kahapon para sa necrological services nito. Nagsilbi si Ka Blas sa public service sa loob ng halos limang dekada kung saan ay nakapagsilbi ito sa anim na presidente ng Pilipinas mula kay yumaong Pangulong Marcos hanggang sa Arroyo administration. Kabilang sa mga landmark legislation ni Ka Blas ay ang 13th month pay at ang pagkakaroon ng National Labor Relations Commission kung saan inihahain ng mga manggagawa ang kanilang reklamo laban sa kanilang employer. Nakatakdang dalhin ang labi ni Ka Blas sa kanyang hometown sa Hagonoy, Bulacan upang masilayan ng kanyang mga kaibigan, kaanak at tagasuporta. Ipinagluksa rin ng Department of Agrarian Reform (DAR) ang pagyao ni Ka Blas. Sinabi ni Agrarian Secretary Roberto Pagdanganan na isa ring Bulakenyo, na si Ka Blas ay isang dakilang makabayan, isang dakilang Bulakenyo. Ang kanyang pagpanaw ay nagdulot anya ng kalungkutan sa bansa. (Ulat ni Rudy Andal)</body>
<link>http://www.philstar.com/Article.aspx?articleId=232127&amp;publicationSubCategoryId=92</link>
</article>
<article>
<title>GMA-Bro. Eddie hinihilot</title>
<author>Malou Rongalerios</author>
<date>
<month>December</month>
<day>19</day>
<year>2003</year>
</date>
<body>Hindi papayag si Jesus Is Lord (JIL) bishop Bro. Eddie Villanueva na maging bise presidente ni Pangulong Arroyo. Ayon sa isang source, bagaman at sa Disyembre 30 pa nakatakdang maghain ng kanyang certificate of candidacy si Villanueva, siguradong hindi ito uurong sa planong tumakbong pangulo ng bansa para lamang maging bise-presidente ni Pangulong Arroyo. Naniniwala ang source na malaki ang pag-asa ni Villanueva na manalong presidente dahil na rin sa mataas nitong moralidad at kakayahang maiahon ang bansa mula sa ibat ibang problemang kinakaharap nito. Una rito, kinumpirma ni House Speaker Jose de Venecia na may mga taong nagsusulong upang maging running mate ni Pangulong Arroyo si Bro. Eddie. Napabalita rin na labis na nababahala ang Pangulo dahil sa naging desisyon ni Bro. Eddie na tumakbo sa 2004 presidential election. Kaugnay nito, nagpahayag naman ng paniniwala si CIBAC Party List Rep. Joel Villanueva, anak ni Bro. Eddie, na makakakuha ng nasa 8 hanggang 10 milyong boto ang kanyang ama kung tatakbo itong pangulo ng bansa. Sa isang panayam, sinabi ni Rep. Villanueva na kung magkakaisa ang tinatawag na body of Christ na binubuo ng mga miyembro ng Pentecost, Protestante at iba pang religious groups, aabot sa 10 milyon ang boto ni Bro. Eddie. Sinabi pa ni Villanueva na maituturing na alternative candidate ang kanyang ama dahil hindi ito corrupt at may matinding takot sa Diyos. Ayon pa kay Villanueva, kung maghahain ng leave of absence sa JIL ang kanyang ama ay siguradong hindi pababayaan ng mga pastor nito ang kanilang mga tagasunod. Nakahanda aniya ang halos lahat na miyembro ng JIL at ang pamilya ng mga ito na suportahan si Bro. Eddie kung sakaling ituloy nito ang balak na tumakbo sa 2004. (Ulat ni Malou Rongalerios)</body>
<link>http://www.philstar.com/Article.aspx?articleId=232225&amp;publicationSubCategoryId=92</link>
</article>
<article>
<title>Transport groups susuporta kay GMA</title>
<author>Lilia Tolentino</author>
<date>
<month>December</month>
<day>19</day>
<year>2003</year>
</date>
<body>Limang organisasyon ng jeepney drivers at operators ang nagkaisang bumuo ng alyansa para suportahan ang kandidatura at programa ng pamahalaan ni Pangulong Arroyo at maisulong ang pag-ahon ng bansa sa kahirapan. Ang pangakong suporta ay nakapaloob sa isang manipesto na nilagdaan ng mga lider na sina Zenaida Maranan ng FEJODAP, Melencio &amp;quot;Boy&amp;quot; Vargas ng ALTODAP, Efren de Luna ng PACDO-ACTO, Lando Marquez ng MJODA at Roberto &amp;quot;Ka Obet&amp;quot; Martin ng PASANG-MASDA. Sinabi ng mga lider ng transportasyon na nais nilang ang Pangulo ang siyang mahalal na lider sa eleksiyon sa 2004 para matiyak ang pagsulong ng ekonomiya ng bansa. Ang Pangulo anila ang siyang naglunsad ng &amp;quot;lifestyle check&amp;quot; ng mga opisyal ng pamahalaan at naging epektibo ito para masugpo ang pangungurakot sa gobyerno. Sa mahusay na liderato ni Pangulong Arroyo, sinabi nilang nasugpo at naging niyutralisado ang sindikato ng droga. Ang Presidente rin anila ang siyang sumusuporta sa sektor ng jeepney sa pamamagitan ng mga konkretong programa ng aksiyon at nakakumbinsi sa mga kompanya ng langis na magkaloob ng diskuwento sa sektor ng transportasyon. Ang patuloy na panunungkulan ng Pangulo sa loob ng anim pang taon ang nakikita nilang solusyon para ganap na matamo ng bansa ang hangad na progresong pangkabuhayan. (Ulat ni Lilia Tolentino)</body>
<link>http://www.philstar.com/Article.aspx?articleId=232237&amp;publicationSubCategoryId=92</link>
</article>
<article>
<title>Checkpoint sa Region 3 at 4 umpisa bukas</title>
<author>Ely Saludar/Lilia Tolentino</author>
<date>
<month>December</month>
<day>19</day>
<year>2003</year>
</date>
<body>Sisimulan na ng Malaca&amp;ntilde;ang ang check at choke points sa Region 3 at Region 4, itoy matapos ipatawag sa Palasyo ni Pangulong Arroyo ang mga opisyal ng National Anti-Kidnapping Task Force sa pangunguna ni Secretary Angelo Reyes kasama sina PNP Chief Gen. Hermogenes Ebdane at mga negosyante sa Central Luzon at Calabarzon area. Sinabi ni Reyes na gaya ng ipinatupad sa Metro Manila, kapareho din ang sistema na gagawin sa Region 3 at Region 4 upang maagapan ang paglaganap ng ibat ibang uri ng krimen. Ipinagmalaki din ng NAKTAF at PNP na sa loob lamang ng 10 araw na pagpapatupad ng check at choke points ay nagkaroon ng zero kidnapping at bank robberies sa Metro Manila. Ang pagpapalawig sa check at choke points ay dahil sa naging tagumpay ito sa NCR o Metro Manila laban sa kriminalidad. (Ulat ni Ely Saludar/Lilia Tolentino)</body>
<link>http://www.philstar.com/Article.aspx?articleId=232242&amp;publicationSubCategoryId=92</link>
</article>
<article>
<title>494 lugar natukoy na 'hotspots'</title>
<author>Joy Cantos </author>
<date>
<month>December</month>
<day>19</day>
<year>2003</year>
</date>
<body>May 494 mga lugar sa bansa ang mahigpit na minomonitor ngayon ng Philippine National Police (PNP) matapos na matukoy na areas of immediate concern o hotspots kaugnay ng pagsiklab ng karahasan sa nalalapit na 2004 national elections. Itoy matapos ang isinagawang command conference ng matataas na opisyal ng PNP sa Camp Crame kahapon. Samantalang inaasahan namang darami pa ang mga hotspots habang papalapit ang eleksiyon sa bansa. Ayon kay P/Director Avelino Razon Jr., PNP Operations chief, base sa kanilang rekord, kabilang sa mga ikinokonsiderang mataas ang karahasan tuwing halalan ay ang Autonomous Region for Muslim Mindanao (ARMM). &amp;quot; Of the 114 armed partisan groups being monitored about 72 of them were known to be operating in the ARMM,&amp;quot; pahayag ni Razon sa isang ambush interview. Sinabi ni Razon na nagpalabas na sila ng direktiba sa lahat ng mga Police Regional commanders na tutukan ang mga lugar na ikinokonsiderang areas of immediate concern&amp;quot;. Maliban dito ay mahigpit ding tututukan ang grupo ng mga rebeldeng New Peoples Army (NPA) na nanghihingi ng permit to campaign fees sa mga kandidato sa kanilang mga balwarteng teritoryo. Ikinatwiran ni Razon na ang pagtukoy nila sa mga lugar ng hotspots ay bahagi ng preemptive measures ng pulisya para masupil ang mga karahasan at pagdanak ng dugo. Nabatid na kabilang sa mga lugar na natukoy na hotspots ay ang mga lalawigan ng Bicol Region, Central Luzon at Region 11 na pawang mga balwarte ring teritoryo ng mga rebeldeng komunista. (Ulat ni Joy Cantos )</body>
<link>http://www.philstar.com/Article.aspx?articleId=232250&amp;publicationSubCategoryId=92</link>
</article>
<article>
<title>Jueteng tapos sa 1 linggo</title>
<author>Ely Saludar</author>
<date>
<month>December</month>
<day>19</day>
<year>2003</year>
</date>
<body>Ipinangako ni PNP Chief Director Gen. Hermogenes Ebdane kay Pangulong Arroyo na kaya nitong ipahinto ang iligal na operasyon ng jueteng sa buong bansa sa loob lamang ng isang linggo. Sa press briefing sa Malaca&amp;ntilde;ang sinabi ni Ebdane na mas hinigpitan niya ang patakaran sa kampanya ng pamahalaan laban sa illegal number game. Sa kanyang pakikipagpulong sa Pangulo, inihayag ni Ebdane na nagpalabas siya ng kautusan sa lahat ng field commanders ng PNP sa one-strike policy. Ayon kay Ebdane, mas mahigpit ang kanyang patakaran kaysa sa 3-strike policy ng Napolcom. Niliwanag rin niya na lahat ng field commanders na hindi makakatugon sa kanyang kautusan ay awtomatikong sibak sa kanyang puwesto. Sinabi ni Ebdane na nais niyang makatulong kay Pangulong Arroyo na huwag maging isyu ng kampanya sa 2004 ang jueteng. (Ulat ni Ely Saludar)</body>
<link>http://www.philstar.com/Article.aspx?articleId=232255&amp;publicationSubCategoryId=92</link>
</article>
<article>
<title>Reward system sa tipster ni Robot ipinamamadali</title>
<author>Joy Cantos </author>
<date>
<month>December</month>
<day>19</day>
<year>2003</year>
</date>
<body>Ipinag-utos na kahapon ni National Anti-Kidnapping Task Force (NAKTAF) Angelo Reyes ang mabilisang pagpoproseso sa reward para sa masuwerteng tipster na nagturo sa lugar kung saan nalambat si Abu Sayyaf Group (ASG) Ghalib Andang alyas Kumander Robot matapos ang isang engkuwentro sa Indanan, Sulu noong Disyembre 7 ng gabi. Sinabi ni Reyes na dapat lamang na maibigay kaagad ang malaking halaga ng pabuya ng naturang tipster upang magsilbi itong inspirasyon sa mamamayan para sa ikapupuksa ng iba pang pinaghahanap na ASG top leaders. Ayon kay Reyes, kailangang ihanda at tiyaking sa tamang informer mapupunta ang P5-M reward kapalit ng ulo ni Robot. Si Robot na kabilang sa mga top leaders ng ASG na may reward na P5-M ay sugatang nadakip ng tropa ng Armys 104th Brigade sa kagubatan ng Brgy. Panabuan, Indanan, Sulu matapos ang mahabang panahong pagtatago sa batas. Binigyang diin pa ni Reyes na sa lalong madaling panahon ay dapat mapasakamay ng instant millionaire na tipster ang pabuya upang hindi naman masabi ng mga kritiko na ningas kugon ang reward system ng pamahalaan. Maliban kay Robot kabilang pa sa pinaghahanap na mga top leader ng bandido na kapwa may patong sa ulong P5-M sina Khadaffy Janjalani, Hamsiraji Salih, Isnilon Hapilon at Abu Pula. Magugunita na ang ASG ay sangkot sa pagdukot sa 21 hostages kabilang ang 18 Europeans sa Sipadan beach resort sa Sabah, Malaysia noong Abril 23, 2000 kung saan ang mga bihag ay itinago sa Sulu. (Ulat ni Joy Cantos )</body>
<link>http://www.philstar.com/Article.aspx?articleId=232261&amp;publicationSubCategoryId=92</link>
</article>
<article>
<title>'Big fish' sa jueteng lilipulin</title>
<author>Joy Cantos</author>
<date>
<month>December</month>
<day>20</day>
<year>2003</year>
</date>
<body>Dudurugin ni PNP Chief Director Gen. Hermogenes Ebdane Jr. ang lahat ng operasyon ng jueteng lords sa bansa, pati na ang sinasabing &amp;quot;malalaking isda,&amp;quot; kaugnay sa pinaigting na kampanya laban sa naturang illegal numbers game at kasabay ng kanyang mahigpit na babala na sisibakin ang sinumang hepe ng pulisya na mapapatunayang protektor. Binigyang diin ni Ebdane na layunin din ng naturang kampanya na maputol ang pagsasamantala ng mga jueteng lord sa mahihirap at mawawalan ng pagkukunang pondo ang mga tiwaling politiko para sa nalalapit na halalan. Isang beses lamang mapatunayang may jueteng sa isang lugar ay sibak agad ang hepe ng pulisya. &amp;quot;Under this one-strike policy, a police chief faces summary dismissal once there is a confirmed jueteng or any illegal gambling in his jurisdiction,&amp;quot; ani Ebdane. Ayon sa PNP chief, ang nasabing patakaran ay maghahatid ng malakas na mensahe sa parehong gambling lords at mga protektor na seryoso ang pambansang pulisya sa pagpapatupad ng &amp;quot;zero tolerance&amp;quot; sa lahat ng anyo ng iligal na sugal. Nabahala rin ang PNP sa mga ulat na ang panunumbalik ng jueteng operations partikular sa Luzon ay nais pagsamantalahan ang mga karaniwang manggagawang nakatanggap ng kanilang Christmas bonus at cash gifts at iba pang mga pamilyang nakatanggap ng dollar remittances mula sa kanilang mga kaanak na overseas Filipino workers. &amp;quot;It will be a big waste if these extra cash of our people will be siphoned off by the greedy gambling lords,&amp;quot; dagdag ni Ebdane. Iniugnay ng PNP chief at iba pang key police officials ang lumalakas na operasyon ng jueteng sa 2004 elections kung saan ay inaasahang patatabain ng gambling lords ang bulsa ng mga politikong tatakbo sa ibat ibang lokal at pambansang posisyon. Sinabi ni Ebdane na hindi dapat hayaang maimpluwensiyahan ng mga gambling lord ang resulta ng 2004 polls at kinakailangang pangalagaan ang kasagraduhan at integridad ng darating na halalan. (Ulat ni Joy Cantos)</body>
<link>http://www.philstar.com/Article.aspx?articleId=232347&amp;publicationSubCategoryId=92</link>
</article>
<article>
<title>Bise ni FPJ, hindi si Loren?</title>
<author>Rudy Andal</author>
<date>
<month>December</month>
<day>20</day>
<year>2003</year>
</date>
<body>Ihahayag na ni action king Fernando Poe Jr. kung sino ang napipisil niyang maging bise presidente sa darating na 2004 elections bago ito mag-file ng kanyang certificate of candidacy sa Disyembre 29. Ayon kay Sen. Edgardo Angara, ipauubaya ng Koalisyon ng Nagkakaisang Pilipino (KNP) kay FPJ ang pagpili ng kanyang magiging running mate para hindi siya maakusahan ng kampo ni Sen. Panfilo Lacson na &amp;quot;pakawala&amp;quot; ng Malaca&amp;ntilde;ang para guluhin ang hanay ng oposisyon. Sinabi ni Sen. Angara, pangulo ng Laban ng Demokratikong Pilipino, posibleng sa linggong ito ay ihayag ni FPJ ang kanyang napipisil na vice-presidential bet habang ang senatorial slate naman ay pipiliin ng selection committee ng United Opposition. Kabilang sa pinagpipiliang maging running mate ni FPJ sina Senators Aquilino Pimentel, Gringo Honasan at Loren Legarda, pero matunog ang pangalan ni Atty. Katrina Legarda. Ayon sa mapagkakatiwalaang source, hindi si Loren ang napupusuan ng kampo ni FPJ na maging running mate nito kundi si Atty. Legarda. Winika ng source, si Atty. Legarda ang nais talagang maging tandem ni FPJ sa darating na May 2004 elections at maging ang kampo ni dating Pangulong Estrada ay ito din ang napupusuan. Nagpahiwatig din ang kampo ni Estrada na hindi sila pabor na maging running mate ni FPJ si Loren dahil sa naging papel nito sa Estrada impeachment trial. Nakatakdang maghain ng kanyang certificate of candidacy (COC) si Loren bilang vice-presidential candidate sa susunod na linggo. Matagal umano niyang pinag-isipan ang desisyong ito matapos siyang magsagawa ng konsultasyon sa kanilang mga lider, supporters at kanyang pamilya. (Ulat ni Rudy Andal)</body>
<link>http://www.philstar.com/Article.aspx?articleId=232357&amp;publicationSubCategoryId=92</link>
</article>
<article>
<title>GMA hindi mapapatalsik sa amnesty bill</title>
<author>Malou Rongalerios</author>
<date>
<month>December</month>
<day>20</day>
<year>2003</year>
</date>
<body>Walang basehan ang sinabi ni presidential contender Raul Roco na posibleng mapatalsik sa puwesto si Pangulong Arroyo sa pagsusulong nito ng panukalang amnestiya para sa mga tinaguriang kalaban ng pamahalaan. Ayon kay Davao City Rep. Prospero Nograles, nasa kamay ng Kongreso ang responsibilidad na gumawa ng batas at wala kay Pangulong Arroyo. Sinabi ni Rep. Nograles, tila nalilimutan ni Roco na isang dating kongresista, na ang Kongreso ang may kapangyarihan at hindi si Ginang Arroyo na gumawa ng mga batas na pinaiiral sa bansa. Sinabi pa ni Nograles na ang Kongreso rin ang maglalatag kung papaano mabubuo ang ipinapanukalang National Healing and Reconciliation Commission at kung sinu-sino ang maaring mabigyan ng amnestiya. Ayon pa sa chairman ng House committee on housing and urban development, walang ilegal kung sakali na ideklara bilang pambansang polisiya ang rekonsilasyon. &amp;quot;Baka nakakalimutan ng mga tumututol na tanging presidential pardon lamang ang maibibigay ng Pangulo ng bansa sa mga nagkasala sa batas,&amp;quot; pahayag pa ni Nograles. (Ulat ni Malou Rongalerios)</body>
<link>http://www.philstar.com/Article.aspx?articleId=232364&amp;publicationSubCategoryId=92</link>
</article>
<article>
<title>VP, senatorial slate ng Lakas ihayag na!</title>
<author>Malou Rongalerios</author>
<date>
<month>December</month>
<day>20</day>
<year>2003</year>
</date>
<body>Dapat nang ilabas ng administrasyon ang pinal na listahan ng kanilang mga kandidato para sa vice presidential at senatorial slate para sa eleksiyon sa susunod na taon. Ito ang sinabi kahapon ni Isabela Rep. Rodolfo Albano kaugnay sa dalawang linggong natitirang deadline na ibinigay ng Commission on Election para sa paghahain ng certificate of candidacy. Sinabi ni Albano na dapat nang ihayag sa publiko ang mga kandidato ng administrasyon bago mag-Enero 5, 2004. Ikinatuwiran ng solon na nahihirapan ang ilang kongresista sa kani-kanilang distrito dahil hindi pa nila alam kung sino ang isusulong na kandidato. Kung mailalabas na aniya ang listahan ng mga senatoriables ng administrasyon ay maiiwasan na maibigay pa sa ibang kandidato ang suporta o commitment ng mga miyembro ng Lakas. Idinagdag nito na hindi dapat maliitin ang kalabang partido dahil ilan sa mga ito ay mataas ang ratings sa mga survey. Mahirap din aniya para sa mga supporter ang maghintay nang matagal kung sa bandang huli ay hindi rin mapipili ng partido ang kanilang sinusuportahang kandidato. (Ulat ni Malou Rongalerios)</body>
<link>http://www.philstar.com/Article.aspx?articleId=232370&amp;publicationSubCategoryId=92</link>
</article>
<article>
<title>Abogado ni Erap sinuspinde ng SC</title>
<author>Malou Rongalerios</author>
<date>
<month>December</month>
<day>20</day>
<year>2003</year>
</date>
<body>Isa na namang abogado ni dating Pangulong Joseph Estrada ang mawawala sa kanyang serbisyo matapos itong suspindihin ng Supreme Court. Mismong si Atty. Alan Paguia ang humiling kahapon sa Sandiganbayan Special Division na alisin na ang kanyang pangalan sa listahan ng mga abogado ng dating pangulo matapos magpalabas ng indefinite suspension laban sa kanya ang SC dahil sa &amp;quot;conduct unbecoming of a lawyer.&amp;quot; Sa isang pahinang withdrawal notice na isinumite ni Paguia sa korte, sinabi nito na wala na siyang trabaho at iniutos ng SC na isara na ang kanyang law office. &amp;quot;The order has forced me to shut down my law office and refer my existing case to other lawyers,&amp;quot; pahayag ni Paguia. Ayon kay Paguia, binati pa siya ni Estrada nang malaman ang kanyang indefinite suspension. Naniniwala si Paguia na madi-disbar siya dahil kayang-kaya naman umano itong gawin ng Korte Suprema. Matatandaan na mariing inatake ni Paguia ang SC sa pagtatanggol sa kaso ni Estrada. Hinatulan na umano ng mga mahistrado ng SC si Estrada nang panumpain ng mga ito si Pangulong Arroyo. (Ulat ni Malou Rongalerios)</body>
<link>http://www.philstar.com/Article.aspx?articleId=232376&amp;publicationSubCategoryId=92</link>
</article>
<article>
<title>SARS alert!</title>
<author>Gemma Amargo/Butch Quejada</author>
<date>
<month>December</month>
<day>20</day>
<year>2003</year>
</date>
<body>Nagbabala ang World Health Organization (WHO) sa muling pagkalat ng Severe Acute Respiratory Syndrome o SARS matapos na lumabas na positibo sa naturang virus ang isang Taiwanese medical researcher at makahawa ang lima sa 10 katao sa Singapore. Ayon sa WHO, ang muling pagkabuhay ng SARS virus ay bunsod sa hindi pagsunod ng proper safety and procedure ng mga ospital at laboratories sa buong mundo kabilang dito ang pagsusuot ng protective gear at pagtiyak na decontaminated ang lahat ng kanilang kagamitan na ginagamit. Ang naturang Taiwanese ay nakahawa ng lima matapos na dumalo ang una sa isang conference sa Singapore. Samantala nilinaw naman ng Singapore Health Ministries na stable na ang Taiwanese subalit kinakailangan itong sumailalim sa regular check-up. Kasabay nito ay ipinag-utos kahapon ni NAIA General Manager Edgardo Manda ang dobleng higpit sa pagmonitor ng mga pasaherong galing sa China, Taiwan, Singapore at Hongkong upang mapigilan ang pagpasok ng virus na posibleng dala ng mga pasahero. Sinabi naman ni Manda na ang Pilipinas lamang ang tanging bansa na nananatiling nagmomonitor ng mga pasaherong galing sa bansa na naapektuhan ng SARS kahit ibinaba na ng WHO ang SARS alert. Tatlong SARS monitoring machines ang nakatalaga sa arrival area bilang tugon din sa panawagan ng Department of Health para sa dobleng pag-iingat ng mga mamamayan. Idinagdag pa ni Manda na hindi makakaapekto sa daloy ng mga pasahero ang temperature scanning machine dahil isa at kalahating segundo lamang ang itatagal ng pasahero at kaya ng kunin ang kanyang temperatura. Nilinaw naman ni Health Secretary Manuel Dayrit na hindi dapat maalarma ang publiko dahilan sa wala pa namang napaulat na pagkalat ng SARS sa Taiwan at Singapore. Mas nakakaalarma pa umano ang pagtaas ng kaso ng tuberculosis (TB) sa bansa gayundin ang trangkaso at influenza sa Amerika. (Ulat nina Gemma Amargo/Butch Quejada)</body>
<link>http://www.philstar.com/Article.aspx?articleId=232382&amp;publicationSubCategoryId=92</link>
</article>
<article>
<title>100 katao patay sa landslide</title>
<author>Joy Cantos</author>
<date>
<month>December</month>
<day>21</day>
<year>2003</year>
</date>
<body>Pinangangambahang umabot sa 100 katao ang nasawi matapos malibing ng buhay sa magkakahiwalay na insidente ng landslide sa dalawang bayan ng Leyte, kamakalawa ng gabi at kahapon ng hapon. Sa ginanap na press briefing sa Camp Aguinaldo, sinabi ni National Disaster Coordinating Council (NDCC) Executive Director ret. Major Gen. Melchor Rosales, nasa 30 katao pa lamang ang kumpirmadong bangkay na narerekober at inaasahang tataas pa ang bilang dahil nasa mahigit 80 pa ang nawawala. Ayon kay Rosales, naitala ang unang insidente ng landslide bandang alas-12 ng hatinggabi sa Brgy. Punta, San Francisco, Southern Leyte na ikinasawi ng 13 katao habang 83 pa ang nawawala. Bandang alas-3 naman kahapon ng muling masundan ang insidente ng landslide na nakaapekto sa may 300 pamilya sa bayan naman ng Liloan kung saan 21 katao ang nasawi habang marami pa ang pinaghahanap matapos matabunan ng gumuhong bundok. Nabatid na ang landslide ay sanhi ng walang humpay na pagbuhos ng ulan sa nasabing mga lugar na nagdulot ng paglambot ng lupa. Agad namang pinakilos nina Southern Leyte Governor Rosette Lerias at Armys 8th Infantry Division (ID) Chief Major Glenn Rabonza base sa direktiba ni Defense Secretary at NDCC Chairman Eduardo Ermita ang search and rescue team upang hanapin ang mga nawawala pang biktima. Sinabi ni Lerias sa bayan ng San Francisco ay naitala na sa 13 katao ang kumpirmadong nasawi , 83 pa ang nawawala at 250 naman ang nailigtas. Nabatid na may 80 kabahayan rin ang natabunan ng lupa sa landslide na nanalanta sa bayan ng San Francisco habang stranded rin ang mga biyahe ng mga sasakyan sa mga apektadong lugar. Sa kabila na rin ng nagkalat na bangkay sa mga lugar na sinalanta ng landslide ay tiwala si Social Welfare and Development Secretary Dinky Soliman na nagtungo lamang sa mga ligtas na lugar ang iba pang mga pinaghahanap at di ang mga ito kabilang sa mga hinuhukay na bangkay na natabunan ng lupa. Patuloy naman ang isinasagawang search and rescue operations ng mga lokal na pamahalaan sa tulong ng mga operatiba ng Phil. Army at ng pulisya sa lugar upang hanapin ang mga nawawala pang biktima. (Ulat ni Joy Cantos)</body>
<link>http://www.philstar.com/Article.aspx?articleId=232471&amp;publicationSubCategoryId=92</link>
</article>
<article>
<title>'Hindi si FPJ ang pipili ng kanyang running mate' - Sotto</title>
<author>Rudy Andal</author>
<date>
<month>December</month>
<day>21</day>
<year>2003</year>
</date>
<body>Hindi puwedeng si action king Fernando Poe Jr. ang pumili ng kanyang running mate sa 2004 presidential election na hindi inindorso ng Koalisyon ng Nagkakaisang Pilipino (KNP). Ito ang binigyang-diin ni Sen. Vicente Sotto III kaugnay ng report na balak umanong kunin ni FPJ bilang running mate si Atty. Katrina Legarda. Ayon kay Sen. Sotto, imposible umanong maging running mate ni FPJ si Atty. Legarda dahil hindi naman ito nominado ng KNP at bukod ditoy panggulo lang umano ito kay Sen. Loren Legarda dahil sa magka-apelyido ang dalawa. Ang puwede lang umanong pagpilian ni da king ay iyong mga nominado ng KNP na sina Senators Legarda, Aquilino Pimentel, Gringo Honasan at dating Sen. Miriam Defensor-Santiago. Aniya, ihahayag na ng aktor sa susunod na linggo ang kanyang napiling running mate bago maghain ng COC sa Comelec hinggil sa pagtakbo nito sa presidential elections. (Ulat ni Rudy Andal)</body>
<link>http://www.philstar.com/Article.aspx?articleId=232484&amp;publicationSubCategoryId=92</link>
</article>
<article>
<title>Angara, LDP pres.pa rin</title>
<author>Rudy Andal</author>
<date>
<month>December</month>
<day>21</day>
<year>2003</year>
</date>
<body>Mananatili bilang presidente ng Laban ng Demokratikong Pilipino (LDP) si Senador Edgardo Angara kahit na sinuspinde na siya ng secretary-general ng partido dahil sa diumanoy disloyalty. Ayon kay LDP spokesman Miguel Romero, wala umanong katotohanan ang ibinalita ni Makati City Rep. Agapito &amp;quot;Butz&amp;quot; Aquino na sinuspinde ng isang komite si Angara dahil sa mga hakbang nito na nakakasira sa partido. Para maging ganap ang pagpapatalsik sa kanya, kailangan umanong dumaan ito sa proseso at hindi lamang sa satsat ng sec-gen na si Aquino na ngayon ay isasailalim niya sa &amp;quot;forced leave.&amp;quot; Naniniwala pa si Angara na maaaring desperado na ang mga kongresistang sumusuporta kay Sen. Panfilo Lacson dahil hindi ito ang pinili ng United Opposition para maging standard bearer sa darating na eleksiyon. (Ulat ni Rudy Andal)</body>
<link>http://www.philstar.com/Article.aspx?articleId=232488&amp;publicationSubCategoryId=92</link>
</article>
<article>
<title>Senado ok sa Enero 5 deadline sa COC</title>
<author>Rudy Andal/Ellen Fernando</author>
<date>
<month>December</month>
<day>21</day>
<year>2003</year>
</date>
<body>Pumayag na rin ang Senado sa desisyon ng Commission on Elections (Comelec) na palawigin lamang ng tatlong araw ang orihinal na deadline sa paghahain ng certificate of candidacy (COC) para sa May 10, 2004 national at local elections. Ayon kay Senate President Franklin Drilon, kuntento na sila sa paliwanag ni Comelec Chairman Benjamin Abalos na Enero 5 ang absolute deadline sa paghahain ng COC dahil sa ipatutupad nilang Absentee Voting Law. Sa ilalim ng nasabing batas, ang botohan ng mga Pinoy sa ibang bansa ay magaganap 60 araw bago ang aktuwal na eleksiyon sa Pilipinas sa Mayo 10. Sinabi ni Drilon na naiintindihan niya ang problema ng Comelec dahil kailangan pa nilang mag-imprenta ng mga balota upang ipadala sa ibat ibang bansa upang makaboto ang mga overseas Filipino workers (OFWs) at immigrants. Nais ni Drilon na palawigin sa Enero 15 ang orihinal na deadline na Enero 2 samantalang si opposition Sen. Edgardo Angara ay humihirit na iurong pa ito sa Enero 31. Samantala, sinabi naman ni Comelec Director IV Ferdie Rafanan, umaabot na sa 25 na indibidwal ang nagsumite ng kanilang COC sa pampanguluhang posisyon, apat sa senador, dalawa sa bise presidente at tatlong kandidato para sa partylist representative. (Ulat nina Rudy Andal/Ellen Fernando)</body>
<link>http://www.philstar.com/Article.aspx?articleId=232497&amp;publicationSubCategoryId=92</link>
</article>
<article>
<title>Hamon ni GMA kay Ang See: 'Tukuyin ang10 pang KFR gang'</title>
<author></author>
<date>
<month>December</month>
<day>21</day>
<year>2003</year>
</date>
<body>Hinamon ni Pangulong Arroyo ang Citizens Action Against Crime (CACC) na pangalanan ang sinasabi nitong mga sindikato ng pangingidnap na aktibong nagsasagawa ng operasyon sa Metro Manila. Ang pahayag ay ginawa ng Pangulo kasunod ng tinuran ni Teresita Ang See, chairperson ng CACC na hindi pa dapat na magdiwang ang National Anti-Kidnapping Task Force (NAKTAF) sa matagumpay na kampanya ng gobyeno laban sa kidnap-for-ransom gang dahil mayroon pang 10 grupong wala pang warrant of arrest. Sinabi pa ni See na ang 10 ay wala pang warrant of arrest at nakakagawa pa ng operasyon sa kalakhang Maynila bukod pa doon sa mayroon nang warrant. &amp;quot;Mas maingat silang magtrabaho dahil mayroon silang warrant of arrest at lagi silang nasa likod lang,&amp;quot; ani See. Sinabihan ng Pangulo ang CACC na tumulong sa NAKTAF para matukoy ang sinasabi nitong iba pang grupong aktibong nagsasagawa ng pangingidnap. Sinabi pa ng Pangulo na ang matagumpay na operasyon ng pamahalaan laban sa kidnapping ay hindi matatawaran at gayundin ang matagumpay na operasyon laban sa sindikato ng droga. (Lilia Tolentino)</body>
<link>http://www.philstar.com/Article.aspx?articleId=232501&amp;publicationSubCategoryId=92</link>
</article>
<article>
<title>Robot bawal ng bisitahin</title>
<author>Joy Cantos</author>
<date>
<month>December</month>
<day>21</day>
<year>2003</year>
</date>
<body>Bawal nang bisitahin ang nasakoteng si Abu Sayyaf leader Ghalib Andang alyas Kumander Robot sa kinalalagyan nitong intensive care unit sa AFP Medical Center sa Quezon City. Ayon kay AFP surgeon general Col. Rafael Regino, naghigpit sila sa mga bumibisita kay Robot bunga na rin ng posibleng impeksiyon na maaring idulot nito sa sugat ng kanilang pasyente. &amp;quot;Thats the reason kina-cut -off namin yung visitation because the visitors are practically inviting infection to the wound. Thats practically a sterile area,&amp;quot; ayon pa kay Regino. Sinabi ni Regino na may lagnat sa kanang binti si Robot na sa kasalukuyan ay dinadaan nila sa antibiotics. Ipinaliwanag pa ni Regino na mas malakas na mahawa ng impeksiyon ang sugat ni Robot kung maraming bibisita rito. Magugunita na si Robot ay pinutulan ng kaliwang binti matapos na masugatan sa engkuwentro sa Indanan, Sulu noong nakalipas na Disyembre 17. Nabatid na bunga na rin ng kondisyon ni Robot na dumaraan sa serye ng operasyon matapos madiskubreng maraming taglay na karamdaman sa katawan ay maantala pa ng ilang araw ang pagsasailalim rito sa tactical interrogation ng militar. (Ulat ni Joy Cantos)</body>
<link>http://www.philstar.com/Article.aspx?articleId=232507&amp;publicationSubCategoryId=92</link>
</article>
<article>
<title>Paalam, Ka Blas</title>
<author>Lilia Tolentino</author>
<date>
<month>December</month>
<day>21</day>
<year>2003</year>
</date>
<body>Pangungunahan ngayon ni Pangulong Arroyo ang sambayanang Pilipino sa pagkakaloob ng huling pamamaalam kay Foreign Affairs Secretary Blas Ople sa libing niya ngayong umaga sa Libingan ng mga Bayani. Ang Pangulo ay dumalo rin kagabi sa necrological service kay Ople sa Barasoain church sa Malolos, Bulacan. Isang &amp;quot;state funeral&amp;quot; sa yumao ang iginawad ng Pangulo para kay Ople bilang pagkilala sa kanyang pagiging makabayan at matapat na opisyal ng pamahalaan noong panahong nabubuhay pa siya. Bukod sa pagiging beterano ng Ikalawang Digmaan, si Ople ay naging Labor Minister sa ilalim ng administrasyon Marcos. Naging miyembro rin siya ng Batasang Pambansa, nahalal na senador pagkaraan ng EDSA 1 at nahirang na Foreign Affairs Secretary sa ilalim ng gobyerno ni Pangulong Arroyo. (Ulat ni Lilia Tolentino)</body>
<link>http://www.philstar.com/Article.aspx?articleId=232510&amp;publicationSubCategoryId=92</link>
</article>
<article>
<title>Balota sa Comelec ayos na</title>
<author>Ellen Fernando</author>
<date>
<month>December</month>
<day>22</day>
<year>2003</year>
</date>
<body>Isang &amp;quot;silent group&amp;quot; ang pinaniniwalaang gumagapang na upang makuha ang award sa supply ng papel na gagawing balota para sa eleksyon sa 2004 na nagkakahalaga ng P440 milyon. Sa pahayag ng isang mapagkakatiwalaang source na tumangging magpabanggit ng pangalan, tinatrabaho na ng &amp;quot;silent group&amp;quot; na sipain ang mga kalaban nitong suppliers kahit na mas mababa ang presyo ng at wasto ang pamamaraan nila sa pagbi-bid. Sinabi ng insider na kakutsaba ng silent group ang gumagawa ng technical specifications sa bidding sa Comelec kaya malakas ang loob ng grupo na makukuha nila ang mga kontrata dito. Bukod sa supply ng papel, ibig ng silent group na i-grandslam ang bidding at makuha din ang printing na malamang mai-award sa naturang grupo nitong darating na linggo. Diniin pa ng insider na hindi pinababayaan ni Comelec Chairman Benjamin Abalos at maging ni Comelec Bids and Awards committee chair Ed Mejos ang ganitong gawain kung kaya't masusing pinatitingnan at inutusan ang mga tao sa Comelec na gawing transparent ang pagsasagawa ng bidding upang hindi magkaroon ng iskandalo dahil napakahalaga nitong susunod na eleksiyon sa taumbayan. Mahigpit nang binabantayan ngayon ng mga NGO, religious groups at civil society ang ginagawang bidding sa Comelec upang masiguro na maging malinis ang galaw nito at hindi mawala ang pagtitiwala ng taumbayan dito. &amp;quot;May tiwala kami kay Chairman Abalos kaya lang bago pa lamang siya sa Comelec at hindi pa niya alam ang lahat ng pasikut-sikot kayat kinakabahan kami at baka malusutan na naman ang taumbayan at gumimik na naman ang ibang mga tao para kumita sa malalaking kontrata sa Comelec bidding ng papel para sa balota, at sa susunod na linggo ay ang pag-iimprenta ng mga balota naman,&amp;quot; wika ng isang NGO spokesperson. Samantala, sinabi ni Comelec Dir. IV Ferdie Rafanan na may posibilidad na bumagsak sa mga criteria ng Comelec ang may 25 indibidual na naghain ng kanilang Certificate of Candidacy (COC) sa pangpanguluhang posisyon, simula noong Disyembre 15 dahil sa disqualification. Ayon kay Rafanan, sumasailalim na sa screening ang 25 katao para sa pagka-pangulo na naghain ng kanilang COC kabilang na ang apat sa pagka-senador, dalawa sa bise presidente at tatlo sa partylist. May tatlong criteria ang pagbabasehan ng Comelec na ikalalagpak ng mga kandidato. Ito ay ang pagiging katawa-tawa ng mga ito, hindi nakikitaan ng intensyon na tumakbo na nagsisilbing mga pampalito o panggulo lamang sa eleksyon at diskuwalipikasyon sa edad. (Ulat ni Ellen Fernando)</body>
<link>http://www.philstar.com/Article.aspx?articleId=232554&amp;publicationSubCategoryId=92</link>
</article>
<article>
<title>DOJ Sec. Datumanong, napaaga ang pagbibitiw</title>
<author>Ludy Bermudo</author>
<date>
<month>December</month>
<day>22</day>
<year>2003</year>
</date>
<body>Mapapabilis ang bakbakan sa mga pagpipiliang iupo bilang Kalihim ng Department of Justice (DOJ) nang kumpirmahin kahapon na ngayong araw na ang pormal na pagre-resign ni Justice secretary Simeon Datumanong taliwas sa nauna nitong idineklara na sa Disyembre 29 pa siya magbibitiw sa tungkulin. Ayon sa source, sadya umanong inagahan ni Datumanong ang pag-alis sa puwesto upang maiwasan ang midnight cases na planong isubo sa kanya na dedesisyunan nito bago pa siya tuluyang magresign. Ayaw na umanong harapin ni Datumanong ang mga nakabinbing political cases at upang hindi siya magipit at makasakit ng damdamin ng magkabilang panig ay ipinasya na lamang nitong tanggihan ang mga magsasamantala na hatulan ito. Bukod dito, inamin ni Datumanong na gusto niyang magkaroon ng sapat na panahon si Pangulong Arroyo sa pagpili ng kapalit nito. Sa araw na ito, pipilitin ni Datumanong na tapusin ang kanyang mga naiwang trabaho at tuluyan nang haharap sa mga kawani at opisyal ng DOJ upang magpaalam. Si Datumanong ang ikalawang gabinete ng pangulo na magbibitiw kasunod ni Trade and Industry secretary Mar Roxas III. Noong Enero 4, 2003 nang mailipat si Datumanong sa DOJ nang magbitiw si dating Justice secretary Hernando Perez. Kabilang naman sa pinagpipilian na papalit kay Datumanong ang nagkakairingang sina Justice Usec. Jose Calida na inindorso ng Jesus is Lord (JIL) at Justice Usec. Merceditas Gutierrez na kaklase at kaibigan ni First Gentleman Mike Arroyo. (Ulat ni Ludy Bermudo)</body>
<link>http://www.philstar.com/Article.aspx?articleId=232568&amp;publicationSubCategoryId=92</link>
</article>
<article>
<title>Ople, ginawaran ng Full State Honor</title>
<author>Lordeth Bonilla/Ellen Fernando</author>
<date>
<month>December</month>
<day>22</day>
<year>2003</year>
</date>
<body>Iginawad kay Foreign Affairs Secretary Blas Ople ang full state honor sa paghahatid sa kanya sa huling hantungan kahapon ng tanghali sa Libingan ng mga Bayani. Nakipaglibing kay Ople, 76, sina Pangulong Gloria Macapagal-Arroyo, mga senador, kongresista, miyembro ng gabinete at kaibigan nito. Dumalo rin ang lahat ng foreign dignitaries sa pangunguna ni US ambassador Francis Ricciardone, Australian ambassador Ruth Pearce. Nabatid na dumating din sa bansa si Indonesian Foreign Minister Nur Hassan Wirrajuda at mga deputy ng foreign ministers ng ibat ibang bansa. Ganap na alas-8 ng umaga nang ialis ang labi ni Ople sa bayan nito sa Hagonoy, Bulacan para sa isang neorogical mass na ginanap sa Barasoain church sa Malolos. Mula sa Malolos, tumulak ang convoy ng Ople funeral patungong Libingan ng mga Bayani sa Fort Bonifacio sa Makati City. Lulan ng 14 na bus ang nakipaglibing sa nasabing opisyal bukod pa sa mga pribadong sasakyan na nakabuntot sa likuran ng kinalululanan ni Ople mula pa sa Bulacan. Eksaktong alas-11 ng umaga kahapon nang dumating ang labi ni Ople sa nasabing libingan at dito ginawaran siya ng 21-gun salute. Iminitsa ang labi ni Ople lulan ng karwahe na hila ng mga kabayo at huminto sa lugar na paglalagakan sa kanya malapit sa Tomb of the Unknown Soldiers. Nagpasalamat ang pamilya ni Ople sa pangunguna ng kanyang maybahay na si Susana, mga anak na sina Toots, Hagonoy Mayor Felix at Raul sa libong katao na dumalo sa libing ng opisyal. Nabatid sa kasaysayan na ikalawa si Ople na naging foreign affairs secretary na ginawaran ng state funeral kasunod ni Carlos P. Romulo noong 1985. Magugunita na nasawi si Ople sa heart attack habang lulan ng Japan-Asia Airways patungong Bahrain. Sinubukang isalba ang buhay ng opisyal matapos na mag-emergency landing ang sinasakyan nitong eroplano sa Taipei, Taiwan at isinugod sa pinakamalapit na hospital doon subalit binawian din ito ng buhay. (Ulat nina Lordeth Bonilla/Ellen Fernando)</body>
<link>http://www.philstar.com/Article.aspx?articleId=232571&amp;publicationSubCategoryId=92</link>
</article>
<article>
<title>Germany, France at Finland nagpasalamat</title>
<author>Joy Cantos</author>
<date>
<month>December</month>
<day>22</day>
<year>2003</year>
</date>
<body>Pinasalamatan ng gobyerno ng Germany, France at Finland ang administrasyong Arroyo dahil sa matagumpay na pagkakasakote ng Armed Forces of the Philippines (AFP) kay Abu Sayyaf leader Ghalib Andang alyas Kumander Robot. Itoy sa kabila ng bahagyang pagtatampo ng nasabing mga bansa sa pamahalaan hinggil sa pagkakadukot ng kanilang mamamayan na sinasabing tinubos ng milyong dolyar kapalit ng kalayaan ng mga ito sa kainitan ng hostage crisis sa Sulu noong taong 2000. Sa rekord, may 21 katao kabilang na ang 18 Europeans ang dinukot ng ASG kung saan isa si Commander Robot sa mga pangunahing suspek noong Abril 23, 2000 sa Sipadan Beach Resort sa Sabah, Malaysia at ang mga hostages ay itinago sa Sulu. Ayon kay AFP chief of staff Gen. Narciso Abaya, tuloy pa rin ang imbestigasyon kay Kumander Robot sa kabila ng pakiusap ng ilang dayuhang bansa na sa kanila na litisin ang Abu Sayyaf leader. Sinasabing pansamantalang naudlot ang pagsasalang kay Robot sa tactical interrogation dahil sa kalagayang pisikal nito kasabay ng pangambang baka isunod na putulin ang isa pang binti nito. (Ulat ni Joy Cantos)</body>
<link>http://www.philstar.com/Article.aspx?articleId=232580&amp;publicationSubCategoryId=92</link>
</article>
<article>
<title>AFP susuporta sa PNP vs jueteng</title>
<author>Joy Cantos</author>
<date>
<month>December</month>
<day>22</day>
<year>2003</year>
</date>
<body>Nakahanda ang Armed Forces of the Philippines (AFP) na tumulong sa Philippine National Police upang labanan ang illegal number games partikular na ang jueteng kasundo ng direktiba ni Pangulong Arroyo na lipulin ang jueteng sa buong bansa. Ayon kay AFP-Civil Relation Command Adjutant Rosendo Armas, kung kinakailangan ang tulong ng militar para sa &amp;quot;massive infomation campaign&amp;quot; at pakikipag-ugnayan sa taumbayan partikular na sa mga lalawigan ay nakahanda silang kumilos. Naniniwala si Armas na malaki ang maitutulong ng intelligence gathering ng militar sa nasabing kampanya ng pamahalaan lalo pa at sinasabing maraming pulitiko at mga tiwaling kasapi ng law enforcers ang sabit o nagbibigay ng proteksyon sa mga gambling lords. Inihalintulad din ni Armas ang pagiging epektibo ng militar sa pag-ayuda sa PNP sa kaso ng kidnapping na halatang nabawasan ng malaki sa pag-upo ni dating Defense secretary Angelo Reyes bilang National anti-Kidnapping Task Force (NAKTAF) chairman at sa impresibong epekto ng paglalagay ng mga check point sa ibat iba bahagi ng Metro Manila. (Ulat ni Joy Cantos)</body>
<link>http://www.philstar.com/Article.aspx?articleId=232583&amp;publicationSubCategoryId=92</link>
</article>
<article>
<title>Ferry lumubog: 70 nawawala</title>
<author>Danilo Garcia at Joy Cantos</author>
<date>
<month>December</month>
<day>23</day>
<year>2003</year>
</date>
<body>Patuloy pa ring pinaghahanap ng Philippine Coast Guard (PCG) ang isang ferry boat na may sakay na mahigit 70 pasahero na posibleng lumubog na matapos mawalan ng radio contact dito kamakalawa ng umaga sa karagatan ng Palawan. Isang search and rescue operation na ang magkasanib na isinasagawa ng PCG, Phil. Navy at Philippine Air Force at nagpalipad na rin ng mga helicopters upang hanapin ang M/L Piarry, isang barko na yari sa kahoy at pag-aari ng isang Mohammad Hussin, subalit wala pa ring nakikitang palatandaan kung anong nangyari dito. Nabatid sa ulat na umalis ang M/L Piary sa Cagayan de Tawi-Tawi dakong alas-5:45 ng umaga nitong Linggo patungong Brookspoint, Palawan. Sakay ng naturang cargo vessel ang 62 na matatandang pasahero at 6 na bata, at 10 crew pati na ang may 140 sako ng bigas. Dakong alas-8:45 kamakalawa ng umaga nang makatanggap ng distress call ang PCG mula sa kapitan ng M/L Piary at sinabing nasa panganib sila matapos na mabutas ang unahang bahagi ng sasakyang dagat dahil sa lakas ng hampas ng alon at hangin. Mula noon ay hindi na muling narinig pa. Pinangunahan naman ni Capt. Godofredo Mandal ang paghahanap sa naturang cargo vessel ngunit nahirapan ang awtoridad na makita ito dahil sa sama ng panahon. Hindi naman overloaded ang barko at idineklarang nasa kondisyon para pumalaot. Sinabi naman ng PCG sa mga kaanak ng mga sakay ng ferry na patuloy nilang hahanapin ito upang mailigtas ang buhay ng mga pasahero sa kabila ng lakas ng alon at hagupit ng hangin. (Ulat nina Danilo Garcia at Joy Cantos)</body>
<link>http://www.philstar.com/Article.aspx?articleId=232679&amp;publicationSubCategoryId=92</link>
</article>
<article>
<title>Politika sinisi sa Leyte landslide</title>
<author></author>
<date>
<month>December</month>
<day>23</day>
<year>2003</year>
</date>
<body>Ang hindi pagkakaloob ng sapat na atensiyon sa reforestation program at labis na pamumulitika ang dapat sisihin sa pagkamatay ng halos 200 katao at pagkawala ng maraming iba pa bunga ng landslide at flashflood na tumama sa ilang lugar sa Visayas at Mindanao, partikular sa Southern Leyte. Ito ang pahayag kahapon ni Jamby Abad Santos Madrigal, isang kilalang environmentalist at spokesperson ng Kontra Pulitika Movement (KPM). &amp;quot;Dahil sa posibleng graft and corruption sa implementasyon ng government reforestation program, nagiging dahilan ito upang makalbo ang kabundukan at magkaroon ng landslide at flashflood na dulot ng malakas na ulan,&amp;quot; ang sabi ni Madrigal. Ayon sa mga report, ang tinamaan ng tone-toneladang putik na bumagsak mula sa kabundukan ay ang malalayong baryo mula sa mga bayan ng Liloan, Maasin at San Francisco sa Southern Leyte. Sinabi ni Madrigal na 10 taon ang nakalilipas, ang bagong tanim na mga punongkahoy sa Paraon island, Southern Leyte ay sinunog ng mga tiwaling tao matapos ibulgar ng concerned citizen ang fund anomaly sa implementasyon ng proyekto. Pinuna ni Madrigal ang ginawang pagkaltas ng Arroyo administration sa 2004 budget ng Department of Environment and Natural Resources (DENR) ng P7 bilyon. Ito ay kailangan ng DENR, ayon sa kanya. &amp;quot;Ang kampanya upang protektahan ang ating mga bundok ay kailangang pag-ibayuhin at ito ay hindi dapat masaklaw ng pulitika,&amp;quot; sabi pa ni Madrigal.</body>
<link>http://www.philstar.com/Article.aspx?articleId=232686&amp;publicationSubCategoryId=92</link>
</article>
<article>
<title>Lina ilalagay sa DOJ</title>
<author>Grace dela Cruz</author>
<date>
<month>December</month>
<day>23</day>
<year>2003</year>
</date>
<body>Kabilang ang pangalan ni Department of Interior and Local Government Sec. Joey Lina sa mga lumutang para humawak ng Department of Justice (DOJ). Ayon sa isang mataas na opisyal ng DOJ na tumangging magpabanggit ng pangalan, isa umano si Lina sa mga napupusuan ng Palasyo ng Malaca&amp;ntilde;ang para humawak ng Justice department na babakantihin ni Secretary Simeon Datumanong. Si Datumanong ay nagbitiw sa nasabing posisyon bunga ng plano niyang pagtakbo bilang kongresista sa lalawigan ng Maguindanao. Sinabi ng source na mababalasa ng husto ang hanay ng Gabinete ni Pangulong Arroyo dahil sa pagbibitiw sa tungkulin ng mga miyembro ng Gabinete na inumpisahan ni dating DTI Sec. Mar Roxas. Posibleng si DOTC Sec. Leandro Mendoza umano ang ipalit kay Lina kung tatanggapin nito ang DOJ portfolio. Isang mabigat na posisyon ang DOJ sa darating na halalan dahil ang mga city at provincial prosecutors ang tumatayong board of canvassers sa eleksiyon. Ito ay katiyakan na hindi magkakaroon ng dayaan sa eleksiyon sa pamamagitan ng pagbabantay ng DOJ secretary sa pamamagitan ng kanyang mga piskal sa buong bansa. Inaasahang ihahayag na ng Palasyo ang magiging kapalit ni Datumanong anumang araw mula ngayon. Ilan sa mga magbabanggaan sa puwesto mula sa insiders para sa DOJ ay sina Justice Undersecretaries Merceditas Gutierrez na kaklase ni First Gentleman Mike Arroyo, at Jose Calida na abugado ng Jesus Is Lord Church ni Bro. Eddie Villanueva. Sa outsiders naman ay lumutang ang pangalan nina dating SC Associate Justice Josue Bellosillo, House Deputy Speaker Raul Gonzales at dating Pangasinan Gov. Oscar Orbos. (Ulat ni Grace dela Cruz)</body>
<link>http://www.philstar.com/Article.aspx?articleId=232693&amp;publicationSubCategoryId=92</link>
</article>
<article>
<title>Nominasyon ng oposisyon tinangap na ni FPJ</title>
<author>Rudy Andal</author>
<date>
<month>December</month>
<day>23</day>
<year>2003</year>
</date>
<body>Pormal nang tinanggap kahapon ni action king Fernando Poe Jr. ang nominasyon ng Koalisyon ng Nagkakaisang Pilipino (KNP) upang maging standard bearer ng oposisyon sa 2004 presidential elections. &amp;quot;Ako si Fernando Poe Jr. ay buong pagpapakumbabang kinikilala at tinatanggap na maging presidential standard bearer ng Koalisyon ng Nagkakaisang Pilipino,&amp;quot; simpleng pahayag ni FPJ sa isang press conference sa Westin Philippine Plaza Hotel. Sa susunod na linggo ay ihahayag ni FPJ ang kanyang magiging running mate kasabay ng kanyang senatorial line up pati na ang kanyang platform of government na kasalukuyang pinag-aaralan pa ng kanyang advisers upang maging &amp;quot;achievable&amp;quot; ito. Kabilang sa kanyang pinagpipiliang makatambal sina Senators Loren Legarda, Aquilino Pimentel, Gringo Honasan at dating Sen. Miriam-Defensor-Santiago. Hindi naman nagbigay ng pahayag si Senador Panfilo Lacson hinggil sa ginawang pagkagat ni FPJ sa nominasyon sa kanya ng KNP. (Ulat ni Rudy Andal)</body>
<link>http://www.philstar.com/Article.aspx?articleId=232699&amp;publicationSubCategoryId=92</link>
</article>
<article>
<title>Opisyal na proklamasyon kay PGMA hindi magarbo</title>
<author>Ely Saludar</author>
<date>
<month>December</month>
<day>23</day>
<year>2003</year>
</date>
<body>Isang simpleng seremonya lamang ang gagawin ng ruling party Lakas Christian Muslim Democrats kay Pangulong Arroyo bilang standard bearer sa 2004 presidential elections. Sinabi ni Presidential Political Campaign Spokesman Mike Defensor na hindi na magsasagawa ng marangyang proklamasyon sa kandidatura ng Pangulo kasama ang kanyang magiging running mate at official ticket sa senatorial slate. Ayon kay Defensor, wala pang tiyak na petsa kung kailan ito isasagawa dahil hindi naman kailangan ang mahabang panahon na paghahanda dahil ito ay napakasimple lamang. Tiniyak ni Defensor na bago sumapit ang Comelec deadline na Enero 5, 2004 sa pagpapa-file ng certificate of candidacy (COC) ay matatapos na ang selection process ng ruling party. Samantala, muling nanawagan ang Malaca&amp;ntilde;ang sa oposisyon na tapusin na ang mga batuhan ng akusasyon. Sinabi ni Defensor na dapat ay magpatalbugan na lamang sa pamamagitan ng mga plataporma at walang personalan. Nilinaw din ni Defensor na hindi gagawa ng mga maruming estratehiya ang Palasyo laban sa katunggali nito sa pulitika. Ang pahayag ni Defensor ay kaugnay ng bintang ng kampo ni Fernando Poe Jr. na pinagbabawalan ni Pangulong Arroyo na ipagamit ang gusali ng Veterans building sa Quezon City upang maging national headquarters ni FPJ para sa kampanya sa 2004 presidential elections. (Ulat ni Ely Saludar)</body>
<link>http://www.philstar.com/Article.aspx?articleId=232704&amp;publicationSubCategoryId=92</link>
</article>
<article>
<title>17 rehiyon,jueteng free na</title>
<author>Joy Cantos</author>
<date>
<month>December</month>
<day>23</day>
<year>2003</year>
</date>
<body>Jueteng-free na ang 17 rehiyon at mahigit naman sa 80% mga probinsiya sa siyudad sa bansa ang napatigil na rin ng pulisya ang operasyon ng nasabing illegal number game. Ito ang buong pagmamalaking inihayag kahapon ni PNP Chief Director Gen. Hermogenes Ebdane matapos ang kanyang direktiba kaugnay ng pinaigting na operasyon laban sa naturang illegal na sugal. Ayon kay Ebdane, naging mabisa ang ipinag-utos niyang one-strike policy na nagsilbing babala laban sa mga provincial directors at station commanders na mapapatunayang patuloy pa rin ang operasyon ng jueteng sa mga lugar na kanilang nasasakupan. Ang naturang polisiya ay nakapaloob sa mga bagong pamantayan na ipinalabas ng PNP Directorate for Operations. Sinabi ni Ebdane na agad ding tumalima ang mga regional directors sa paglalayon niyang maging &amp;quot;No Jueteng&amp;quot; country ang Pilipinas. (Ulat ni Joy Cantos)</body>
<link>http://www.philstar.com/Article.aspx?articleId=232708&amp;publicationSubCategoryId=92</link>
</article>
<article>
<title>Delia Albert,bagong DFA</title>
<author>Lilia Tolentino</author>
<date>
<month>December</month>
<day>23</day>
<year>2003</year>
</date>
<body>Hinirang ni Pangulong Arroyo bilang bagong Foreign Affairs Secretary kapalit ni yumaong Blas Ople, ang career diplomat na si Delia Albert. Nabatid kay Presidential Spokesman Ignacio Bunye, si Albert ay foreign undersecretary at naging kinatawan ng Pilipinas sa meetings ng Asia-Pacific Economic Cooperation. Si Albert, 61, tubong Baguio City, ay nagsilbi ring embahador ng bansa sa Switzerland, Romania, Hungary, dating East Germany, Germany at Australia. Nagtapos siya sa UP at nagpakadalubhasa sa Switzerland, Germany at sa John F. Kennedy School of Government sa Harvard. (Ulat ni Lilia Tolentino)</body>
<link>http://www.philstar.com/Article.aspx?articleId=232710&amp;publicationSubCategoryId=92</link>
</article>
<article>
<title>FPJ tagilid kay Loren</title>
<author>Rudy Andal</author>
<date>
<month>December</month>
<day>24</day>
<year>2003</year>
</date>
<body>Nagpahayag ng pangamba ang mga lider ng Koalisyon ng Nagkakaisang Pilipino (KNP) sa malaking posibilidad na pagtataksilan lamang ni Sen. Loren Legarda si Fernando Poe Jr. kung sakaling pareho silang manalo sa 2004 elections. Ayon sa KNP stalwarts, malinaw ang sobrang pagka-ambisyosa ni Sen. Legarda dahil nang mapansin nito na imposibleng kunin siyang running mate ni Pangulong Arroyo ay biglang kumalas sa Lakas-CMD at niligawan ang inakalang presidentiable na si Danding Cojuangco. Nang magpahiwatig naman ang business tycoon na hindi ito tatakbo ay biglang nagsumiksik sa tabi ni FPJ. &amp;quot;Tagilid si FPJ kung ang kukunin niyang running mate ay si Loren dahil sa hindi matiyak ang katapatan nito. Mas nakakasiguro pa kami kina Nene (Sen. Aquilino Pimentel), Gringo (Sen. Gringo Honasan) o Miriam (dating Sen. Miriam Defensor-Santiago),&amp;quot; wika ng KNP leaders. Anila, nagpahayag din si Legarda ng kanyang availability upang maging running mate kina Sen. Panfilo Lacson at dating Education Secretary Raul Roco na parehong presidential aspirants. Maging ang mga anak ni dating Pangulong Joseph Estrada na sina Jinggoy at San Juan Mayor JV Ejercito ay duda rin sa sinseridad ni Legarda. Sinang-ayunan din nila ang pahayag ni Roco na maaaring matulad si FPJ kay Estrada na pinabayaan ang ibang pinagkatiwalaan na patakbuhin ang gobyerno. Matatandaang buong-buo ang tiwala ni Estrada sa kanyang bise presidente noon na si Gloria Macapagal-Arroyo na biglang kumalaban sa kanya. &amp;quot;Pero hinding-hindi na mauulit iyon,&amp;quot; diin ng KNP leaders. Ayon sa KNP stalwarts, paborableng maging vice presidential bet si Pimentel dahil kinakatawan nito ang Mindanao. Si Gringo naman ay may platapormang National Recovery Program (NRP) at nakatitiyak na babantayan ang &amp;quot;landslide votes&amp;quot; ni FPJ sa lahat ng presinto ng mga kasapi ng one-million strong Philippine Guardians Brotherhood Inc., Rebolusyonaryong Alyansang Makabansa (RAM) at young military and police officers, samantalang si Miriam ay makapagbibigay ng &amp;quot;intellectual leadership and political wisdom.&amp;quot; Inihayag naman ni FPJ spokesman Sen. Vicente Sotto na sa mga pinagpipiliang vice presidential bet ng KNP ay tanging si Honasan lamang ang kasapi ng Laban ng Demokratikong Pilipino (LDP) na ayon din sa ilang KNP insiders ay &amp;quot;personal choice&amp;quot; ni Da King.(Ulat ni Rudy Andal)</body>
<link>http://www.philstar.com/Article.aspx?articleId=232771&amp;publicationSubCategoryId=92</link>
</article>
<article>
<title>Mindanaoan vice-pres.plus factor sa tatakbong presidente</title>
<author>Malou Rongalerios</author>
<date>
<month>December</month>
<day>24</day>
<year>2003</year>
</date>
<body>Makakatulong umano ng malaki para sa isang presidentiable kung ang makakatambal nito na bise-presidente sa eleksyon ay mula sa Mindanao. Sinabi ni Lanao del Sur Rep. Benasing Macarambon na malaki ang maitutulong ng isang Mindanaoan vice-president para sa paghahanap ng kapayapaan sa naturang probinsiya. Ayon sa mambabatas, madali umano nitong makuha ang tiwala ng mga rebelde dahil batid ng huli na pareho lamang sila ng pinagmulan at may kaparehong usapin na ipinaglalaban. Sinabi pa nito na ibinabatay ng karamihan ng mga taga-Mindanao sa kanilang pagpili ang kuwalipikasyon, experience at tulong na maibibigay nito para maresolbahan ang problema sa Mindanao. Isang solidong boto rin ang maibibigay ng grupo ng mga political at rebel leaders. Kumpiyansa pa ito na maglalabas ang administrasyon ng desisyon kung sino ang magiging running mate ni Pangulong Arroyo. Kabilang sa dalawang taga-Mindanao na maaaring pagpilian para sa VP ay sina Senators Robert Barbers at Nene Pimentel. (Ulat ni Malou Rongalerios)</body>
<link>http://www.philstar.com/Article.aspx?articleId=232787&amp;publicationSubCategoryId=92</link>
</article>
<article>
<title>Erap pinayagan nang magpa-opera sa US</title>
<author>Malou Rongalerios/Ely Saludar</author>
<date>
<month>December</month>
<day>24</day>
<year>2003</year>
</date>
<body>Sa kabila nang pagtutol ng prosekusyon, pinayagan na kahapon ng Sandiganbayan Special Division na makapagpa-opera si dating Pangulong Joseph Estrada ng kanyang osteoathritis sa Estados Unidos kung saan siya maaaring manatili sa loob ng tatlong buwan. Apat sa limang mahistrado, sina presiding Justice Minita Chico Nazario, Associate Justices Teresita Leonardo-de Castro, Diosdado Peralta at Norberto Geraldez Sr., ang pumabor sa kahilingan ni Estrada sa rason na &amp;quot;humanitarian consideration.&amp;quot; Pero pinanindigan naman ni Associate Justice Edilberto Sandoval na hindi dapat makalabas ng bansa ang dating pangulo. Hindi anya bahagi ng karapatan ni Estrada ang makapamili ng sariling doktor na itinatakda sa Konstitusyon dahil isa itong bilanggo. Sa ilalim ng desisyon, pinayagan ng anti-graft court si Estrada na makalabas ng bansa upang maoperahan ni Dr. Christopher Mow sa Stanford Medical Center kapalit ng P1 milyong travel bond. Bago umalis ng Pilipinas, mananatili muna ng 10 araw sa Camp Capinpin sa Tanay, Rizal si Erap at kinakailangang bumalik ito pagsapit ng Marso 31, 2004. Matatandaang ibinasura ng Sandiganbayan ang unang kahilingan ni Estrada na makapagpagamot sa US dahil sa pangambang tumakas ito subalit muli itong umapela dahil sa paglala ng kanyang sakit sa tuhod. Si Estrada ay nakaharap sa kasong perjury, pandarambong at illegal use of alias. Hanggang kahapon ng hapon ay wala pang ipinalalabas na desisyon ang korte para naman sa kahilingan ni Estrada na makasama ang kanyang inang si Dona Mary Ejercito sa tahanan nito sa Greenhills, San Juan mula Disyembre 24 hanggang Enero 2, 2004. Ikinatuwa naman ni Pangulong Arroyo ang naging desisyon ng Sandiganbayan na payagan ng makapagbiyahe sa US si Estrada para makapagpagamot ng kanyang tuhod. Sinabi ni Presidential Spokesman Ignacio Bunye na hangad daw ng Pangulo na mabigyan ng tamang medical treatment ang dating pangulo sa ngalan ng makataong kadahilanan. Hudyat rin anya ito sa isinusulong na pambansang pagkakaisa sa panig ng mga tagasuporta ng dating pangulo. (Ulat nina Malou Rongalerios/Ely Saludar)</body>
<link>http://www.philstar.com/Article.aspx?articleId=232788&amp;publicationSubCategoryId=92</link>
</article>
<article>
<title>20 pasahero ng lumubog na ferry nailigtas sa karagatan ng Malaysia</title>
<author>Danilo Garcia/Joy Cantos</author>
<date>
<month>December</month>
<day>24</day>
<year>2003</year>
</date>
<body>Ligtas na nasagip ng search and rescue team ng Philippine Coast Guard (PCG) ang 20 sa nawawalang 70 pasahero ng lumubog na ML Piary ferry boat matapos na mamataan ang mga ito na palutang-lutang sa karagatan ng Malaysia kamakalawa ng gabi. Sa ulat nina Navy spokesman Commander Geronimo Malabanan at PCG chief, Commodore Arthur Gosingan, namataan ng mga tripulante ng M/V Valor na patungo sanang Guandong, China ang mga biktima na nanlulupaypay na sa matinding lamig at gutom habang lumulutang gamit ang mga life jacket dakong alas-7 ng gabi sa karagatan malapit sa Binggayan Island, Malaysia. Kinilala ang mga nailigtas na sina Golden Sivil, 52; Jeffrey, 17 at Mads Marod, 55; Benary Sappay, 32; Etom Badidel, 60; Sailon Marisol, 58; Johan Hassan, 32; Apang Sivil, 48; Saheda Abdul Rahim, 45; Nora Aldani, 30; Sam Sudin Sarael, 30; Norlea Mahamad, 40; Sandra, 32 at Nemin Asaral, 10; Wowie Kulabi, 19; Nasilin, 55; Alex, 9; at Joey Mohamad, 6, at Garcia Jaali, 19. Dakong alas-2:20 ng madaling araw kahapon ng sunduin ng Phil. Navy ship BRP Quezon ang naturang mga survivors. Samantala, patuloy pa rin sa paghahanap ang PCG, Navy at Air Force para sa nalalabing mahigit sa 50 pang pasahero na sakay ng lumubog na barko. (Ulat nina Danilo Garcia/Joy Cantos)</body>
<link>http://www.philstar.com/Article.aspx?articleId=232800&amp;publicationSubCategoryId=92</link>
</article>
<article>
<title>Chacha wala ng pag-asa</title>
<author>Rudy Andal</author>
<date>
<month>December</month>
<day>24</day>
<year>2003</year>
</date>
<body>Sumuko na ang mga senador sa pagsulong ng Charter change o Chacha dahil sa pagiging abala ng mga pulitiko para sa May national at local elections. Ayon kay Sen. John Osme&amp;ntilde;a, hindi na siya umaasa na uusad pa ang Chacha dahil may ilang araw na lamang ang natitira sa legislative calendar ng 12th Congress bago pumasok sa sine die adjournment dahil sa nalalapit na halalan. Umaasa na lamang si Osme&amp;ntilde;a na ang bagong mahahalal na pangulo ng bansa pagkatapos ng May elections ay magsusulong ng pagsusog sa 1987 Constitution, lalo ang pagpapairal ng federal system of government. Ang pagsususog sa Konstitusyon ay ilang beses nang tinangka ng mga mambabatas na isulong, mula pa noong administrasyong Ramos, Estrada at kasalukuyang administrasyon. Bagamat may nakahain na resolusyon para sa Chacha na pirmado ng 16 na senador, hindi naman ito umusad dahil nais nilang daanin ito sa magastos na Consitutional Convention o ConCon kumpara sa matipid na Constituent Assembly o ConAs. Bukod dito, ayaw din ng mga kongresista ang ConCon bagkus ay pabor sila sa ConAs dahil hindi aabutin ng isang taon ang pagretoke ng saligang batas. (Ulat ni Rudy Andal)</body>
<link>http://www.philstar.com/Article.aspx?articleId=232801&amp;publicationSubCategoryId=92</link>
</article>
<article>
<title>Ceasefire sa pulitika hiling ni GMA</title>
<author>Ely Saludar</author>
<date>
<month>December</month>
<day>24</day>
<year>2003</year>
</date>
<body>Hindi lamang sa mga rebeldeng kalaban ng pamahalaan gustong magkaroon ng ceasefire ang administrasyon kundi kasama na rin ang mga kalaban sa pulitika. Sinabi ni Presidential Spokesman Ignacio Bunye na nais umano ni Pangulong Arroyo na iwasan muna ang labis na pamumulitika ngayong holiday season. Ayon sa Malaca&amp;ntilde;ang, maliban sa paggunita ng holiday season ang bansa ay dumadaan sa matinding pagsubok tulad ng trahedya na sinapit ng mga residente ng Southern Leyte at Caraga region dahil sa naganap na madugong landslide at ang pagkawala ng isang ferry boat sa Palawan na may lulang 70 pasahero at tripulante. Inihayag ng Pangulo na nais niyang magkaisa ang lahat ng sektor para tulungan ang mga biktima ng trahedya. (Ulat ni Ely Saludar)</body>
<link>http://www.philstar.com/Article.aspx?articleId=232806&amp;publicationSubCategoryId=92</link>
</article>
<article>
<title>Fund raising booths sa nasalanta sa Leyte itinayo sa SM malls</title>
<author>Malou Rongalerios</author>
<date>
<month>December</month>
<day>24</day>
<year>2003</year>
</date>
<body>Sinimulan na kahapon ng mga mambabatas mula sa Leyte ang kanilang fund-raising campaign bilang tulong sa mga pamilyang naapektuhan at nasalanta ng pagguho ng lupa sa naturang probinsiya. Sinabi nina Leyte Reps. Trinidad Apostol (2nd dist.) at Carmen Cari (6th dist.) na binuksan nila ang &amp;quot;Bulig sa Landslide&amp;quot; booths sa loob ng mga SM malls sa buong bansa. Tatanggapin nito ang anumang uri ng donasyon maging cash, pagkain o kagamitan at anumang tulong para sa mga taga-Mindanao. Binuo ng mga Leyte solons ang kampanya upang matulungan ang kanilang mga nasasakupan na naapektuhan ng ilang araw na tuluy-tuloy na pag-ulan. Ang &amp;quot;bulig&amp;quot; ay nangangahulugan ng tulong na isang dialect sa Leyte. Nanawagan ang mga mambabatas sa lahat ng customers ng SM na tumulong sa daan-daang pamilyang nawalan ng mahal sa buhay, ari-arian at hanapbuhay sa nasabing trahedya. Kahit magkanong halaga o anumang bagay na kanilang maitutulong ay tatanggapin ng grupo na isang magandang regalo sa Pasko. Ang makakalap na tulong mula sa booths sa SM ay dadalhin sa evacuation centers sa mga apektadong lugar sa Leyte. (Ulat ni Malou Rongalerios)</body>
<link>http://www.philstar.com/Article.aspx?articleId=232807&amp;publicationSubCategoryId=92</link>
</article>
<article>
<title>AFP-PNP red alert sa NPA attack</title>
<author>Joy Cantos</author>
<date>
<month>December</month>
<day>25</day>
<year>2003</year>
</date>
<body>Nagdeklara kahapon ng red alert ang puwersa ng AFP-National Capital Region Command at Philippine National Police sa buong Metro Manila bilang paghahanda sa kaguluhang maaaring ihasik sa paggunita sa ika-35 taong anibersaryo ng Communist Party of the Philippines sa bansa ngayong Disyembre 26. Ayon kay AFP-Public Information Office Chief Lt. Col. Daniel Lucero, may tinatayang 2,000 puwersa ng AFP-NCRC sa pamumuno ni Major Gen. Alberto Braganza ang aagapay sa kapulisan habang 24 oras na magbabantay ang mga sundalo. Magugunita na ang AFP-NCRC ay muling binuhay upang isabak laban sa terorismo at pangunahin ring magsisilbi bilang counter-coup sa mga destabilizers ni Pangulong Arroyo na ibig agawin ang pamumuno sa gobyerno. Sa panig naman ni PNP Chief Gen. Hermogenes Ebdane Jr., sinabi nito na may sapat na puwersa ng pulisya ang inalerto sa Metro Manila para tutukan ang mga teroristang grupo na posibleng maglunsad ng pananabotahe ngayong kapaskuhan. Ayon pa kay Ebdane, bagaman nakaalerto rin sa iba pang panig ng bansa ang PNP ay partikular na nakatuon ang kanilang pansin sa Metro Manila dahil naririto ang mga pangunahing instalasyon ng gobyerno. Base sa rekord, karaniwan nang nagsasagawa ng mga pag-atake at iba pang uri ng paghahasik ng terorismo ang mga rebeldeng komunista tuwing sasapit ang anibersaryo ng CPP. Ayon pa kay Lucero, handa ang militar sa posibleng mga pag-atake ng New Peoples Army, ang armed wing ng CPP, na siyang tatak ng grupo sa tuwing magdaraos ito ng anibersaryo kada taon. (Ulat ni Joy Cantos)</body>
<link>http://www.philstar.com/Article.aspx?articleId=232879&amp;publicationSubCategoryId=92</link>
</article>
<article>
<title>'Babalik ako' - Erap</title>
<author>Lilia Tolentino/Malou Rongalerios</author>
<date>
<month>December</month>
<day>25</day>
<year>2003</year>
</date>
<body>Tiniyak ni dating Pangulong Estrada na hindi matatapos ang tatlong buwang palugit ng Sandiganbayan at babalik siya sa bansa. Sa isang phone interview sa kanyang detention cell sa Camp Capinpin sa Tanay, Rizal, sinabi ng dating pangulo na dalawang buwan lang siyang mananatili sa Amerika at ang nalalabing isang buwan ng pagpapagaling ay dito na niya gugugulin sa Pilipinas. Ayon kay Estrada, bagaman noong una ay atubili siyang umalis para magpa-opera sa US, wala na siyang magagawa dahil patuloy na lumalala ang kanyang karamdaman. Bukod sa kanyang osteoarthritis sa dalawang tuhod, natuklasan ding may multiple slip disc si Estrada sa ginawang diagnosis sa Asian Medical Center noong Oktubre. Sinabi ng mga doktor dito na kung hindi maooperahan si Estrada ay tuluyan na siyang mababalda at hindi makakalakad. Ang desisyon ng Sandiganbayan para payagan si Erap na makapagpaopera sa US ay naganap kamakalawa matapos bumagsak ang dating presidente sa semento at mabagok ang kanyang noo dulot na rin ng mahina niyang mga tuhod. Sinabi ni Estrada na kasalukuyang nakikipag-ugnayan pa lang siya sa kanyang doktor na si Dr. Christopher Mow sa US para maihanda ang petsa ng kanyang pagpunta sa US pati na ang operasyon. Samantala, nakatakdang maghain ng apela sa Korte Suprema ang panig ng prosekusyon para harangin ang paglabas ng bansa ni Estrada. Sinabi kahapon ni Asst. Ombudsman Dennis Villaignacio na hindi dapat pinayagan ang kahilingan ni Estrada dahil &amp;quot;risky&amp;quot; aniya na makalabas ito ng Pilipinas sa posibilidad na tuluyan na itong hindi bumalik upang harapin ang pagdinig sa kasong plunder. Nakikiramdam lamang aniya ang kampo ni Estrada sa takbo ng asunto kaya nagpupumilit itong makaalis ng bansa dahil sa loob ng 8 buwan ay hindi pa makapagprisinta ng ebidensiya si Estrada na kokontra sa akusasyon sa kanya. Hindi rin umano maaaring panghawakan ang mga kondisyones na ibinigay ni Estrada kahit ang pagpapadala ng PNP ng apat na escort nito bilang bantay niya habang nasa Amerika dahil walang bisa ang pagiging pulis ng mga ito sa ibang bansa. Agad maghahain ng motion for reconsideration ang panig ng prosekusyon at kung ibabasura ito ng Sandiganbayan, agad nila itong iaakyat sa Korte Suprema sa isang petition for certiorari. (Ulat nina Lilia Tolentino/Malou Rongalerios)</body>
<link>http://www.philstar.com/Article.aspx?articleId=232891&amp;publicationSubCategoryId=92</link>
</article>
<article>
<title>'Wag lang si Erap: Ordinaryong mga bilanggo pansinin din</title>
<author>Malou Rongalerios</author>
<date>
<month>December</month>
<day>25</day>
<year>2003</year>
</date>
<body>Nanawagan kahapon si CIBAC party-list Rep. Kim Bernardo-Lokin sa gobyerno na tingnan din ang kalusugan ng mga ordinaryong bilanggo na dumaranas ng ibat ibang uri ng karamdaman at hindi lang si dating Pangulong Estrada. Ginawa ni Lokin ang panawagan matapos pagbigyan ng Sandiganbayan ang kahilingan ni Estrada na makapagpa-opera ng dalawang tuhod sa Amerika. Ayon kay Lokin, kung &amp;quot;humanitarian&amp;quot; aniya ang dahilan sa pagpayag ng Sandiganbayan kay Erap na maoperahan sa Amerika, dapat ding maging &amp;quot;makatao&amp;quot; ang gobyerno sa iba pang bilanggo sa pamamagitan ng pagbibigay sa kanila ng atensiyong medikal kahit sa mga ordinaryong ospital. Idinagdag ni Lokin na may mga bilanggong may sakit sa bato, puso, TB at iba pang malubhang karamdaman pero namamatay na lamang sa loob ng kulungan. Dapat aniyang alalahanin ng pamahalaan na hindi lamang si Erap ang may nararamdamang sakit sa tuhod at dapat maging pantay ang pagtingin sa lahat ng preso. (Ulat ni Malou Rongalerios)</body>
<link>http://www.philstar.com/Article.aspx?articleId=232897&amp;publicationSubCategoryId=92</link>
</article>
<article>
<title>Loren kabado Kabayan</title>
<author>Rudy Andal</author>
<date>
<month>December</month>
<day>25</day>
<year>2003</year>
</date>
<body>Wala umanong tiwala si Senadora Loren Legarda sa pahayag ni Senador Noli &amp;quot;Kabayan&amp;quot; de Castro na hindi ito tatakbo sa vice presidential elections sa susunod na taon. Ayon sa isang source, pinapakiramdaman umano ngayon ng kampo ni Legarda kung tatakbo pa rin si de Castro kahit nag-usap na ang dalawa kamakailan kung saan ipinaalam umano ng huli na hindi siya tatakbo. Nangangamba umano ang kampo ng senadora na biglang magbago ng isip si de Castro dahil kapag naghain na ng certificate of candidacy si Legarda para tumakbo sa vice presidential elections at tanggapin ang alok ni Fernando Poe jr. na maging running mate nito, hindi na maaaring umatras ang lady solon sakaling tumakbo rin sa nasabing posisyon si Kabayan. Ngunit para kay Sen. Vicente Sotto, campaign manager ni FPJ, naniniwala itong hindi magiging problema ng mapipiling running mate ni FPJ ang lakas ng hatak ni de Castro dahil madadamay naman ng popularidad ng action king ang kanyang bise. Samantala, itinanggi naman ng kampo ni de Castro ang balitang nagbigay-daan ang senador sa kandidatura ni Legarda. Idinagdag pa ng source na hindi pa nagbibigay ng pormal na pahayag si de Castro kung tatanggapin ang alok ni Pangulong Arroyo na maging running mate nito, o manatili na lamang bilang senador. (Ulat ni Rudy Andal)</body>
<link>http://www.philstar.com/Article.aspx?articleId=232901&amp;publicationSubCategoryId=92</link>
</article>
<article>
<title>Milyong dolyar na relief goods ng US at Japan dinala sa S. Leyte</title>
<author>Joy Cantos</author>
<date>
<month>December</month>
<day>25</day>
<year>2003</year>
</date>
<body>Tinatayang aabot sa milyong dolyar na donasyong relief goods ang ipinamahagi ng bansang Amerika at Japan para sa mga biktima ng landslide sa Southern Leyte. Ito ang nabatid kahapon kay AFP-Public Information Office (AFP-PIO) chief Lt. Col. Daniel Lucero matapos itong makipagtalastasan kay Karen Kelly ng US Embassy. Ayon kay Lucero, pasado alas-6 ng gabi kahapon ng ihatid ng mga kinatawan ng US at Japan sa Southern Leyte ang daan-daang piraso ng mga ready-to-eat meal, 12,000 pares ng mga damit at iba pa na inilulan sa C-130 ng Phil. Air Force. Nagpaabot din ng pakikiramay ang mga kinatawan ng US at Japan sa nagdadalamhating mga kaanak ng mahigit 200 biktima ng nasabing trahedya. Kaugnay nito, umaabot na sa mahigit P4-M ang pinsala sa ari-arian, imprastraktura at agrikultura sa pananalanta ng kalamidad sa Region VI, VII at Caraga Region. Sa pinakahuling pagtataya ng National Disaster Coordinating Council, umaabot sa kabuuang P221, 533, 466 milyon ang halaga ng pinsala sa naturang mga lugar. (Ulat ni Joy Cantos)</body>
<link>http://www.philstar.com/Article.aspx?articleId=232903&amp;publicationSubCategoryId=92</link>
</article>
<article>
<title>Gunman ni Betty Sy,timbog</title>
<author>Joy Cantos</author>
<date>
<month>December</month>
<day>26</day>
<year>2003</year>
</date>
<body>Matapos ang mahigit isang buwang pagtatago sa batas, nasa-kote ng mga operatiba ng National Anti-Kidnapping Task Force (NAKTAF) ang gunman ng dinukot at pinaslang na Fil-Chinese na si Betty Chua Sy kasama ang girlfriend nito sa isang checkpoint sa Tacloban City, Leyte kamakalawa. Kinilala ni NAKTAF Chairman Angelo Reyes ang nahuling suspek na si Lusencio Saliente alyas Esing, miyembro ng Waray-Waray kidnap-for-ransom gang, itinuturong triggerman sa pagpatay sa kinidnap na si Sy. Kasama ring nasakote ng mga awtoridad ang girlfriend ng suspek na si Tricia Gutierrez na hinihinala ring kasabwat nito sa kaniyang illegal na aktibidad. Nabatid na sina Saliente at Gutierrez ay nabitag ng mga elemento ng Police Anti-Crime Emergency Response (PACER) Visayas at ng Police Regional Office (PRO) 8 habang lulan ng isang pampasaherong bus patungong Maynila matapos maharang sa checkpoint sa San Juanico, Brgy. Cabalawan, Tacloban City dakong 1:30 ng hapon. Hindi na nakapalag ang suspek matapos makorner ng mga tauhan ng NAKTAF at nakumpiska rin mula rito ang isang cal. 38 revolver at mga bala. Magugunita na ang Coca-Cola executive na si Sy ay dinukot ng mahigit sa anim na armadong suspek sa Congressional Avenue, Quezon City noong nakalipas na Nobyembre 10 taong ito at kinabukasan ay narekober ang bangkay sa Para&amp;ntilde;aque City. Tiwala naman ang NAKTAF na susunod na mabibitag ang iba pang mga kasamahan ng naturang kidnappers habang patuloy ang imbestigasyon laban dito. Inihahanda na ang pagsasampa ng kasong kriminal laban sa dalawang suspek. (Ulat ni Joy Cantos)</body>
<link>http://www.philstar.com/Article.aspx?articleId=232978&amp;publicationSubCategoryId=92</link>
</article>
<article>
<title>BF running mate ni Ping</title>
<author>Rudy Andal</author>
<date>
<month>December</month>
<day>26</day>
<year>2003</year>
</date>
<body>Ibinunyag ng kampo ni Senador Panfilo Lacson na malamang na si Metro Manila Development Authority (MMDA) Chairman Bayani Fernando ang maging running mate nito sa darating na 2004 elections. Ayon sa source, 60 percent na umanong si MMDA Chair Fernando ang magiging tandem ni Sen. Lacson sa darating na halalan. Nakatakdang maghain ng kanyang certificate of candidacy si Lacson sa ilalim ng Laban ng Demokratikong Pilipino (LDP) sa December 29 kasama ang kanyang running mate at senatorial candidates. Naunang inihayag ni Lacson na kapag hindi sila nagkausap at nagkasundo ni action king Fernando Poe Jr. kung sino sa kanila ang magbibigay ay magpa-file na siya ng kanyang kandidatura. Samantala, sa susunod na linggo naman ay ihahayag ni FPJ ang kanyang magiging running mate at buong senatorial ticket sa ilalim ng Koalisyon ng Nagkakaisang Pilipino (KNP). Malaki ang posibilidad na si Senate Majority Leader Loren Legarda ang mapiling running mate ni FPJ. Kabilang naman sa senatorial ticket ng United Opposition ay sina re-electionist Senators Tessie Aquino-Oreta, Aquilino Pimentel, John Osme&amp;ntilde;a, dating Sen. Juan Ponce Enrile, dating Sen. Francisco Tatad, ex-Sen. Miriam Defensor-Santiago, ex-Sen. Ernesto Herrera at Ilocos Rep. Imee Marcos. Ihahayag naman ni Pangulong Arroyo ang kanyang magiging vice-presidential bet at senatorial ticket sa darating na Sabado. Malalaman din sa linggong ito kung tatanggapin ni Sen. Noli de Castro ang pagiging running mate niya ni GMA. Ayon naman kay Sen. Robert Barbers, sakaling hindi siya ang mapiling katambal ni Pangulong Arroyo ay igagalang niya ito at tatakbo na lamang muli bilang re-electionist na senador. (Ulat ni Rudy Andal)</body>
<link>http://www.philstar.com/Article.aspx?articleId=232987&amp;publicationSubCategoryId=92</link>
</article>
<article>
<title>Malaca&amp;ntilde;ang hands off sa US visa ni Erap</title>
<author>Ely Saludar/Lilia Tolentino</author>
<date>
<month>December</month>
<day>26</day>
<year>2003</year>
</date>
<body>Tiniyak ng Malaca&amp;ntilde;ang na hindi ito makikialam sa pag-iisyu ng visa kay dating Pangulong Joseph Estrada kaugnay ng biyahe nito sa Estados Unidos matapos na payagan ng Sandiganbayan na doon magpa-opera ng kanyang dalawang tuhod. Sinabi ni Presidential Spokesman Ignacio Bunye na bahala na ang mga abogado ng dating pangulo na umasikaso sa US visa ni Estrada. Ayon kay Bunye, kinakailangang sumailalim sa proseso si Erap hinggil sa pag-iisyu ng visa ng US Embassy at dapat patunayan ng mga abugado nito ang pangangailangan na makaalis ito ng bansa upang magpa-opera sa Amerika. Ito ay sa dahilang may patakaran ang US Embassy na kapag mayroong kaso ang isang indibidwal ay hindi maaaring isyuhan ng visa lalo na si Estrada na nahaharap sa kasong plunder. (Ulat nina Ely Saludar/Lilia Tolentino)</body>
<link>http://www.philstar.com/Article.aspx?articleId=232993&amp;publicationSubCategoryId=92</link>
</article>
<article>
<title>RP alerto sa 'mad cow disease'</title>
<author></author>
<date>
<month>December</month>
<day>26</day>
<year>2003</year>
</date>
<body>Inatasan ni Pangulong Arroyo sina Agriculture Secretary Cito Lorenzo at Trade Secretary Cesar Purisima na masusing bantayan ang lokal na pamilihan laban sa pagpasok ng karneng baka mula sa US na apektado ng kinatatakutang &amp;quot;mad cow disease.&amp;quot; Pinalabas ng Pangulo ang direktiba kasunod ng ulat na nagkaroon umano ng &amp;quot;mad cow disease&amp;quot; ang mga baka sa Washington State. Dahil dito, inalerto ng Palasyo ang DA at DTI na harangin ang lahat na karne mula sa US. Sinasabi sa ulat na pinag-aaralan na rin ng Taiwan, Singapore, Thailand at Malaysia ang pagpapataw ng ban sa importasyon ng karneng baka mula sa Amerika para makaiwas ang kanilang mamamayan sa epekto ng naturang sakit. Sinabi ng Malaca&amp;ntilde;ang na alerto lang at pag-iingat ang direktiba ng Pangulo dahil maliit lang na porsiyento ang kinokonsumong karneng baka na inaangkat ng Pilipinas mula sa Amerika. Ang malaking bahagi ng inaangkat na karneng baka ng bansa ay mula sa Australia at iba pang Asian countries. Magugunitang noong 2001, bumagsak ang industriya ng baka sa Japan matapos tamaan ng &amp;quot;mad cow disease&amp;quot; ang naturang bansa. Kaya naman ang Japan ay nagpapatupad ng mahigpit na ban sa importasyon ng baka sa mga bansang apektado ng &amp;quot;mad cow.&amp;quot;- Lilia Tolentino-</body>
<link>http://www.philstar.com/Article.aspx?articleId=232997&amp;publicationSubCategoryId=92</link>
</article>
<article>
<title>Singson di tatakbo sa pagka-senador sa 2004</title>
<author>Rudy Andal</author>
<date>
<month>December</month>
<day>26</day>
<year>2003</year>
</date>
<body>Siniguro kahapon ni dating Ilocos Sur Governor Luis Chavit Singson na wala siyang balak na sumabak sa senatorial race sa darating na May 2004 elections. Sinabi ni Singson sa panayam ng Pilipino Star NGAYON (PSN), hindi niya forte ang pagiging mambabatas dahil mas epektibo siya sa pagiging local executive. Wika pa ni Singson sa PSN, muli siyang tatakbo bilang gobernador ng Ilocos Sur dahil na rin sa malakas na panawagan ng kanyang mga kababayan para muling pamunuan ang nasabing lalawigan sa ilalim ng kanyang local party. Ipinaliwanag pa ng dating gobernador, nais niyang ibalik ang dating sigla ng tabacco industry sa kanilang lalawigan partikular ang pagpapalago ng exportation nito. (Ulat ni Rudy Andal)</body>
<link>http://www.philstar.com/Article.aspx?articleId=233001&amp;publicationSubCategoryId=92</link>
</article>
<article>
<title>Noli payag mag-bise kay GMA</title>
<author>Rudy Andal</author>
<date>
<month>December</month>
<day>27</day>
<year>2003</year>
</date>
<body>Kumbinsido na si Senator Noli &amp;quot;Kabayan&amp;quot; de Castro na tumakbo bilang vice president at ka-tandem ni Pangulong Arroyo sa darating na 2004 election kahit ang kanyang kasamahan sa ABS-CBN na si Senate Majority Leader Loren Legarda ang kanyang makakabangga. Sa panayam ng Pilipino Star Ngayon, sinabi ni Sen. de Castro na mahigit 60 porsiyento na ang tsansa upang mapapayag siya ng kampo ni Pangulong Arroyo upang maging running mate nito sa darating na halalan. &amp;quot;I cannot confirm nor deny that I am running in the coming vice presidential race, pero mahigit na sa 60 percent ang chance para mapapayag ako na tumakbong vice president,&amp;quot; wika pa ni de Castro sa PSN. Ipinaliwanag pa ng broadcaster-turned senator na nagkausap nga sila ni Sen. Legarda subalit wala siyang binibitawang salita dito o commitment na hindi siya tatakbo bilang vice president sa darating na halalan bagkus ang sinabi niya sa senadora ay wala pa siyang formal decision. Aniya, ihahayag niya ang kanyang pormal na desisyon sa pagtakbo bilang vice president at running mate ni GMA sa susunod na linggo kaysa sa nauna niyang plano na bago sumapit ang Enero 5 na deadline ng pagsusumite ng certificate of candidacy sa Comelec. &amp;quot;Kung ang announcement ko ng pagtakbo ay before January 5 na deadline ng Comelec ay masyadong late na ito kaya gagawin ko ang announcement earlier than the deadline,&amp;quot; giit pa ni de Castro. Inamin din ng mambabatas na masakit sa kanya na sila ni Sen. Legarda ang magkakaharap sa darating na vice-presidential race subalit kung ito talaga ang tadhana ay wala siyang magagawa. Si Legarda ay isa sa mga pinagpipilian ng United Opposition na maging running mate ni action king Fernando Poe Jr. Magugunita na nagkaroon ng &amp;quot;tampuhan&amp;quot; sina de Castro at Legarda nang iligtas ng huli ang broadcaster na si Arlene dela Cruz na dinukot ng mga rebeldeng Muslim sa Mindanao. Si de Castro ang unang nagsumikap na mapalaya ang nasabing mamamahayag subalit nagulat na lamang si Kabayan ng biglang makalaya ito sa kamay ni Legarda. Magugunita na si de Castro ang palaging nangunguna sa presidential at vice-presidential surveys kumpara kay Legarda gayong hindi pa ito naghahayag ng kanyang kandidatura. (Ulat ni Rudy Andal)</body>
<link>http://www.philstar.com/Article.aspx?articleId=233082&amp;publicationSubCategoryId=92</link>
</article>
<article>
<title>FPJ hindi pagbibigyan si Lacson</title>
<author>Rudy Andal</author>
<date>
<month>December</month>
<day>27</day>
<year>2003</year>
</date>
<body>Siniguro kahapon ni Sen. Edgardo Angara na walang balak na magbigay-daan si action king Fernando Poe Jr. bilang standard bearer ng Koalisyon ng Nagkakaisang Pilipino kay Sen. Panfilo Lacson sa darating na May 2004 elections. Sinabi ni Sen. Angara, pangulo ng Laban ng Demokratikong Pilipino (LDP) sa panayam na tuluy-tuloy na ang pagtakbo ni FPJ at wala ng makapipigil dito. Aniya, umaasa pa rin ang United Opposition na makapag-usap sina FPJ at Lacson upang magkaroon ng solidong oposisyon sa darating na presidential race. &amp;quot;Imposible na mag-giveway si FPJ kay Lacson, paano naman magbibigay-daan iyong pinakamataas sa surveys sa pinakamababa sa surveys,&amp;quot; sabi pa ni Angara. Idinagdag pa ng LDP president, si FPJ ang palaging nangunguna ngayon sa mga surveys habang si Lacson ay nasa hulihan kung saan ay mas mataas pa sa kanya si Pangulong Arroyo. (Ulat ni Rudy Andal)</body>
<link>http://www.philstar.com/Article.aspx?articleId=233095&amp;publicationSubCategoryId=92</link>
</article>
<article>
<title>NPA rebs nagsisibaba na sa bundok para sa 'permit to campaign fees'</title>
<author>Joy Cantos</author>
<date>
<month>December</month>
<day>27</day>
<year>2003</year>
</date>
<body>Nagsagawa na ngayon ng mahigpit na pagmamanman ang mga intelligence operatives ng pulisya at militar laban sa mga miyembro at opisyal ng mga rebeldeng New Peoples Army (NPA) na naniningil ng &amp;quot;permit to campaign fees&amp;quot; sa mga kandidatong tatakbo sa 2004 national elections. Sinabi ni P/Director Avelino Razon Jr., chief for operations ng PNP na gagawin umanong gatasan ng mga rebelde ang napipintong halalan para makapangalap ng pondo. Base sa report, nagsisimula na umanong magsibaba sa kabundukan ang tinatayang daan-daang NPA cadres at kanilang mga tauhan upang makapaningil ng malaking halaga ng pera sa mga pulitikong kakandidato bago ang mga ito pahintulutang makapangampanya sa kanilang mga balwarteng teritoryo. Kasabay nito, nakiusap naman si Razon sa mga pulitiko na sa halip kunsintihin ang mga rebelde ay ireport kaagad ang mga ito sa mga awtoridad upang masawata ang nasabing illegal na aktibidad. Sinabi ni Razon na malinaw na pangingikil ng pondo ang ginagawa ng mga rebelde sa tinatakot ng mga itong pulitiko. Aniya, maaring ireport ang mga extortionist na rebelde sa Patrol 117 ng PNP. Magugunita na ibinulgar ng AFP na sumisingil ang mga rebelde ng P500,000 para sa tatakbong gobernador; P300,000 sa kongresista; P200,000 sa bise gobernador; P100,000 sa mga mayor at P50,000 sa mga konsehal. Ang naturang mga salapi ay maaari rin umanong samahan ng mga baril, bala at pagkain depende sa mapagkakasunduan. (Ulat ni Joy Cantos)</body>
<link>http://www.philstar.com/Article.aspx?articleId=233098&amp;publicationSubCategoryId=92</link>
</article>
<article>
<title>Pagpapalawig ng ceasefire makabubuti sa bansa</title>
<author>Malou Rongalerios</author>
<date>
<month>December</month>
<day>27</day>
<year>2003</year>
</date>
<body>Sa anibersaryo ng pagpundar ng New Peoples Army (NPA), itinulak ni Surigao del Sur Rep. Prospero Pichay Jr. ang kanyang panawagan na palawigin ang tigil-putukan sa pagitan ng pamahalaan at ng mga rebelde hanggang sa matapos ang 2004 elections. Sa isang panayam, sinabi ng chairman ng House committee on national defense na sumusuporta na rin ang ibang mga kongresista sa kanyang panawagan dahil lubos na makabubuti ang paghaba ng tigil-putukan sa mamamayang Pilipino at para sa bansa. Ani Pichay, ang mahabang tigil-putukan ay magbibigay din ng senyales na seryoso si Pangulong Arroyo na patahimikin ang mga hidwaan at hindi pagkakasundo sa panahon ng halalan. &amp;quot;Karapat-dapat lang din na suportahan ito ng CPP-NPA dahil tumatakbo para sa Kongreso ang mga partylist representatives na kaalyado sa kanila. At dapat lamang magtulungan tayong lahat upang palawigin ang ceasefire na hindi magkaroon ng hadlangin sa pagpipili ng mga mabubuti at wastong lider ang ating mga mamamayan sa Mayo,&amp;quot; sabi ni Pichay. Ayon pa kay Pichay, matutupad ang pangarap ng mamamayan na magkaroon ng isang malinis, maayos at mapayapang halalan kung magkakaroon ng isang mahabang tigil-putukan sa pagitan ng militar at mga rebelde. (Ulat ni Malou Rongalerios)</body>
<link>http://www.philstar.com/Article.aspx?articleId=233108&amp;publicationSubCategoryId=92</link>
</article>
<article>
<title>2 police colonel 'utak' sa jueteng</title>
<author>Benjie Villa</author>
<date>
<month>December</month>
<day>27</day>
<year>2003</year>
</date>
<body>Tarlac City - Dalawang police colonel ang umanoy nagsisilbing financier ng illegal na operasyon ng jueteng na patuloy sa pamamayagpag sa lalawigang ito. Itoy sa kabila ng pagmamalaki ng liderato ng Philippine National Police (PNP) na jueteng free na ang 17 rehiyon sa bansa sa loob lamang ng mahigit isang linggo mula ng magpalabas ng direktiba si PNP chief Gen. Hermogenes Ebdane upang palakasin pa ang kampanya laban sa illegal na operasyon ng nasabing sugal. Ayon sa isang reliable source sa Department of Interior and Local Government (DILG), kabilang umano sa dalawang tiwaling opisyal ay isang hepe ng pulisya na kilalang personahe sa intelligence community. Gayunman, tumanggi ang source na tukuyin ang pagkakakilanlan sa nasabing mga police colonel na ginagawang gatasan ang illegal na operasyon ng jueteng. Nabatid na talamak pa rin ang bolahan ng jueteng sa Tarlac kung saan ang walong bangkero na sangkot dito ay kinilalang sina Melchor Galang, Dan Tamina alyas Kamatis, Emil Perez, Tess Malungkot, Mario Pineda, Jake Salangsang, dalawang iba pa na tinukoy sa mga alyas na Ney-Ney at Jopet. Ibinulgar ng source na binalewala umano ng dalawang tiwaling opisyal ang direktiba ni Ebdane hinggil sa pinalakas na kampanya laban sa jueteng. Magugunita na binalaan ni Ebdane ang mga provincial director, district director at mga station commander na sisibakin alinsunod sa one-strike policy sa sandaling mabigo ang mga ito na masawata ang operasyon ng jueteng sa lugar na kanilang nasasakupan. Nabatid pa sa source na nagsasagawa ng guerilla-type operation ng jueteng sa Tarlac upang mahirapan ang mga awtoridad na masakote ang mga tinaguriang big fish sa nasabing illegal numbers game. Samantalang kumikita naman umano ng P1. 5-M kada araw ang operasyon ng jueteng sa lalawigang ito. (Ulat ni Benjie Villa)</body>
<link>http://www.philstar.com/Article.aspx?articleId=233111&amp;publicationSubCategoryId=92</link>
</article>
<article>
<title>FPJ-Gringo ikinasa ng 'Edsa 3'</title>
<author>Rudy Andal</author>
<date>
<month>December</month>
<day>28</day>
<year>2003</year>
</date>
<body>Inilunsad na kahapon ng &amp;quot;EDSA 3 Forces&amp;quot; ang tambalang FPJ-Gringo para sa pambansang halalan sa susunod na taon. Sa isang press conference kahapon na ginanap sa Quezon City, inihayag ng Masang Anak-pawis ng Kamaynilaan, ang koalisyon ng mga grupong loyalista kay dating Pangulong Joseph Estrada, na naniniwala sila na ang tambalang FPJ-Gringo ay ipaglalaban ang kapakanan ng masa laban sa purchased power adjustment (PPA) at globalisasyon. &amp;quot;Kilala sina FPJ at Sen. Gringo Honasan na maka-masa kaya tiwala kaming ipaglalaban nila ang aming mga interes laban sa PPA at iba pang bayaring ipinapataw ng Meralco at Napocor, at protektahan ang ating bansa laban sa masamang epekto ng globalisasyon,&amp;quot; wika ni Ver Eustaquio, tagapag-salita ng Union of the Masses for Democracy and Justice (UMDJ). Aniya, umani ng paghanga si FPJ maging sa mga militanteng grupo nang sabihin nitong dapat protektahan ang mga magsasaka sa harap ng globalisasyon. Ngunit nagpahayag din ng pangamba ang mga lider ng &amp;quot;EDSA 3 Forces&amp;quot; na maaaring matulad si FPJ kay dating Sen. Miriam Defensor-Santiago na dinaya noong 1992 presidential election o di kaya magaya kay Estrada na napatalsik ng &amp;quot;power-grab ng mga elitista&amp;quot; noong 2001 at ang pinakamasama ay maaaring hindi maiproklama si Da King kahit ito ay mananalo sa palusot ng administrasyong Arroyo na nagkaroon ng malawakang dayaan sa halalan sa ilalim ng computerization ni Comelec Chairman Benjamin Abalos na diumanoy kaalyado rin ng Malaca&amp;ntilde;ang. &amp;quot;Matibay ang aming paniniwalang malaki ang maitutulong ni Sen. Honasan upang maprotektahan ang mga boto para kay FPJ dahil sa kanyang malawak na karanasan sa pakikipaglaban sa pagmanipula ng mga eleksiyon nang siya ay maging biktima mismo ng dayaan ng halalan noong 1995 at 2001, subalit nanalo pa rin siya,&amp;quot; dagdag ni Eustaquio. &amp;quot;Kung hindi si Gringo ang mapipiling running mate, si FPJ na lamang ang aming susuportahan,&amp;quot; nag-iisang pahayag ng grupong Todo kay FPJ-Manila chapter, Smokey Mountain Residents Association, Divisoria Market Vendors Organization at Tinig ng Nagkakaisang Kababaihan ng Taguig na nagsabing bukod sa may malinaw ng plataporma si Honasan na nakasaad sa kanyang National Recovery Program (NRP), makakatulong sa pagbabantay sa eleksiyon ang one million-strong Philippine Guardians Brotherhood Inc., ang Rebolusyonaryong Alyansang Makabansa (RAM) at ang mga kabataang sundalo at pulis na naghahangad ng mga reporma at propesyunalisasyon sa kanilang mga hanay. (Ulat ni Rudy Andal)</body>
<link>http://www.philstar.com/Article.aspx?articleId=233206&amp;publicationSubCategoryId=92</link>
</article>
<article>
<title>Hindi mapipiling VP ni GMA dapat maging 'sport'</title>
<author>Malou Rongalerios</author>
<date>
<month>December</month>
<day>28</day>
<year>2003</year>
</date>
<body>Hindi dapat magtampo at tumalikod kay Pangulong Arroyo ang sinumang hindi papalarin na maging running mate nito. Ito ang sinabi kahapon ni Davao Oriental Rep. Mayo Almario kaugnay sa nalalapit na paghahayag ni Pangulong Arroyo ng kanyang magiging bise presidente. Ayon kay Rep. Almario, pare-parehong umaasa sina Senators Noli de Castro, Robert Barbers at MMDA Chairman Bayani Fernando na sila ang magiging ka-tandem ni GMA at maging sina Tourism Sec. Richard Gordon at Senate President Franklin Drilon ay napapabalitang nais ding tumakbong bise. Kaugnay nito, hinikayat ng solon ang Pangulo na ihayag na sa Disyembre 30 kung sino ang kanyang makakatambal upang magkaroon ito ng sapat na oras para ipaliwanag sa mga hindi niya mapipili ang kanyang naging desisyon. Naniniwala si Almario na siguradong may magtatampo sa Pangulo kapag hindi sila ang naging running mate nito. Makikita aniya kung gaano katapat kay Arroyo ang mga nagnanais maging bise presidente niya sa sandaling ihayag na nito ang kanyang running mate. (Ulat ni Malou Rongalerios)</body>
<link>http://www.philstar.com/Article.aspx?articleId=233215&amp;publicationSubCategoryId=92</link>
</article>
<article>
<title>NPA attacks tatapatan ng AFP</title>
<author>Joy Cantos</author>
<date>
<month>December</month>
<day>28</day>
<year>2003</year>
</date>
<body>Nakahanda ang AFP na tapatan ang bantang paglulunsad ng malawakang opensiba ng CPP-NPA sa buong bahagi ng bansa. Sinabi ni AFP-Public Information Office chief Lt. Col. Daniel Lucero na patuloy silang tumatalima sa idineklarang Suspension of Military Operations (SOMO) ng pamahalaan na sa sandaling labagin ng mga rebelde ay handa silang magdepensa. Una rito, nanawagan si CPP central committee chairman Armando Liwanag sa mga rebeldeng NPA na namumugad sa mga balwarte nitong teritoryo sa ibat ibang dako ng kapuluan na magsagawa ng matitinding mga pag-atake upang pabagsakin ang administrasyon. Base sa report kasabay ng paggunita sa ika-35 taong anibersaryo ng CPP-NPA kamakalawa, pinakilos na ni Liwanag ang libu-libong puwersa ng mga rebeldeng NPA sa bansa na magsasagawang muli ng mga pag-atake partikular na sa mga munisipyo, istasyon ng pulisya at maging sa mga military detachment sa mga liblib na lugar upang magimbal ang gobyerno. Ayon kay Lucero, sakaling totoo ang direktiba ng CPP-NPA sa mga NPA fronts nito sa bansa ay pinatunayan lamang ng mga ito na isang panlilinlang ang idineklarang SOMO ng mga komunistang rebelde. (Ulat ni Joy Cantos)</body>
<link>http://www.philstar.com/Article.aspx?articleId=233222&amp;publicationSubCategoryId=92</link>
</article>
<article>
<title>Bagong BI cheif hinamong walisin ang undocumented aliens sa bansa</title>
<author>Rudy Andal</author>
<date>
<month>December</month>
<day>28</day>
<year>2003</year>
</date>
<body>Hinamon kahapon ni Senador Edgardo Angara ang bagong talagang commissioner ng Bureau of Immigration (BI) na si Alipio Fernandez na walisin ang undocumented aliens sa bansa. Sinabi ni Sen. Angara na ang isa pang poproblemahin ni Fernandez ay ang pang-aabuso ng mga dayuhan sa hospitality ng ating bansa kaya malakas ang loob nilang mag-overstay. &amp;quot;Just go to Divisoria and you will immediately realize the magnitude of the problem. The place is teeming with overstaying aliens, as can be seen from the facial and physical features of those who conduct business there,&amp;quot; sabi ni Angara. Dahil sa mga problemang ito, tuwiran na ring inakusahan ni Angara na naging inutil ang nagbitiw na komisyuner ng BI na si Andrea Domingo sa paghuli ng undocumented at overstaying aliens. Kaugnay nito, ipinasisilip naman ni Angara sa BI kung inaabuso ng ibang ahensiya ng gobyerno ang pag-iisyu ng visa sa mga dayuhan, Bukod sa Department of Foreign Affairs (DFA), nag-iisyu din ng investor visa ang Department of Trade and Industry samantalang retirement visa naman ang ibinibigay ng Philippine Leisure and Retirement Authority. Matatandaan na ilan sa mga Chinese nationals na nahuli sa raid ng mga shabu laboratories sa bansa ay nakapasok sa Pilipinas taglay ang investor visa. (Ulat ni Rudy Andal)</body>
<link>http://www.philstar.com/Article.aspx?articleId=233228&amp;publicationSubCategoryId=92</link>
</article>
<article>
<title>Residente sa 5 rehiyon pinalilikas dahil sa bagyong 'Zigzag'</title>
<author>Lilia Tolentino</author>
<date>
<month>December</month>
<day>28</day>
<year>2003</year>
</date>
<body>Ipinalilikas na ni Pangulong Arroyo ang lahat na mamamayan sa limang rehiyon ng bansa partikular iyong mga nasa slope o dalisdis ng mga bundok na tinatahak ng bagyong &amp;quot;Zigzag&amp;quot;. Ang direktiba ay ginawa ng Pangulo sa kanyang pakikipagpulong sa mga opisyal ng NDCC, PAGASA, Agriculture Department at DSWD sa Malaca&amp;ntilde;ang bilang paghahanda upang maiwasang maulit ang naganap na landslide sa Southern Leyte. Nabatid sa PAGASA na ang bagyong Zigzag ay nagbago ng direksiyon na inasahang tatama sa Surigao at Samar alas-8 kagabi. Bukas, ang prediksiyon ay tatama ang bagyo sa gitnang Bisaya at sa gabi sa kanlurang Mindanao. Si Zigzag ay kumikilos sa bilis na 85 kilometro bawat oras patungo sa pangkalahatang direksiyon ng Samar. Bagaman anya hindi masyadong malakas ang hangin, ang ulan ay inaasahang malakas at maaaring magdulot ng baha. Ang mga lugar na apektado ng bagyo at evacuation ay ang timog na bahagi ng Samar, buong Bohol, 2/3 ng Cebu, Negros Island, Negros Oriental, Surigao del Norte, Surigao del Sur, Lanao del Norte, Lanao del Sur, Agusan del Norte, Maguindanao, kanlurang Mindanao kabilang na ang Basilan. Ngayong araw, si Zigzag ay tinatayang nasa layong 230 kilometro sa timog-kanluran ng Borongan, Samar at 60 kilometro mula sa kanluran-timog kanluran ng Negros. (Ulat ni Lilia Tolentino)</body>
<link>http://www.philstar.com/Article.aspx?articleId=233233&amp;publicationSubCategoryId=92</link>
</article>
<article>
<title>Sibakan sa OWWA itinanggi</title>
<author>Ludy Bermudo</author>
<date>
<month>December</month>
<day>28</day>
<year>2003</year>
</date>
<body>Itinanggi kahapon ni Labor Secretary Patricia Sto. Tomas na sisibakin ang may 20 porsiyento ng mga kawani ng Overseas Workers Welfare Administration (OWWA). Ayon kay Sto. Tomas, walang dahilan upang magkaroon ng pagbabawas dahil kulang pa ang kawani ng OWWA. Sa halip, kinumpirma ng Labor chief na may bakante pang 80 posisyon ang nasabing tanggapan sa kasalukuyan na kailangang mapunuan. Wala anyang katotohanan ang napabalita na sisibakin ang 100 empleyado ng OWWA mula sa kabuuang 500. (Ulat ni Ludy Bermudo)</body>
<link>http://www.philstar.com/Article.aspx?articleId=233237&amp;publicationSubCategoryId=92</link>
</article>
<article>
<title>P1-M 'kikil' ng NPA kay GMA</title>
<author>Joy Cantos</author>
<date>
<month>December</month>
<day>29</day>
<year>2003</year>
</date>
<body>Ultimong si Pangulong Arroyo ay hindi makakalibre sa &amp;quot;permit to campaign fees&amp;quot; na ipinapataw ng New Peoples Army (NPA) dahil sisingilin umano ito ng mga rebelde ng P1 milyon para makapangampanya sa kanilang mga teritoryo kaugnay ng 2004 national elections. Itoy matapos na ipahayag ng isang nagpakilalang lider ng mga rebelde sa isang radio interview na isasabotahe nila ang pangangampanya ni Pangulong Arroyo kapag hindi ito nagbigay ng P1-M. Nabatid na ngayon pa lamang ay aktibo na ang pangongotong ng mga rebelde sa mga kandidatong tatakbo sa nalalapit na halalan sa susunod na taon. Bilang reaksiyon sinabi naman ni AFP Vice Chief of Staff at spokesman Lt. Gen. Rodolfo Garcia na nananaginip ng gising ang kilusan ng NPA sa pananakot sa Pangulo. Binigyang-diin ni Garcia na hindi dapat patulan ang pananakot ng mga rebeldeng komunista at isang malaking kahibangan na pati ang Pangulo ng bansa ay ibig rin ng mga itong kotongan sa desperadong hakbang na makapangalap ng pondo. &amp;quot;They cannot coerce our politician para kotongan,&amp;quot; ani Garcia matapos na makarating sa kanyang kaalaman ang pagbabanta ng NPA laban sa target ng mga itong pulitiko sa ilalim ng iniimplementa ng mga itong &amp;quot;permit to campaign fees.&amp;quot; Kasabay nito, binalaan ni Garcia ang mga pulitiko na nagpapadala sa pananakot ng mga rebeldeng komunista. Sinabi ni Garcia na inalerto na nila ang kanilang puwersa sa mga balwarteng lugar ng NPA para imonitor ang pagkilos ng mga ito partikular na ang pangongotong sa mga pulitikong tatakbo sa 2004 elections. Base sa impormasyon ng militar, sumisingil ang mga rebelde ng P500,000 sa mga tatakbong gobernador; P200,000 hanggang P300,000 sa mga kongresista; P100,000 sa mga alkalde; P50,000 sa mga bise alkalde at P30,000 sa mga konsehal na maaari ring samahan ng mga armas, bala at pagkain depende sa mapagkakasunduan. (Ulat ni Joy Cantos)</body>
<link>http://www.philstar.com/Article.aspx?articleId=233317&amp;publicationSubCategoryId=92</link>
</article>
<article>
<title>BF nakaiskor vs vendor, iskwater sa Para&amp;ntilde;aque City</title>
<author>Grace dela Cruz</author>
<date>
<month>December</month>
<day>29</day>
<year>2003</year>
</date>
<body>Nakaiskor si Metro Manila Development Authority (MMDA) Chairman Bayani Fernando sa kanyang kampanya laban sa sagabal na mga vendor at iskwater sa Metro Manila. Ito ay makaraang magpalabas ng desisyon ang Court of Appeals (CA) na tuluyang nagbabasura sa petition ng mga vendor at iskwater sa Sucat, Para&amp;ntilde;aque na pinalayas sa kanilang puwesto ng MMDA. Base sa dalawang pahinang resolution ng CA 3rd Division, ibinasura nila ang petition ng mga vendor at iskwater dahil sa hindi nito pagsunod sa kanilang ipinalabas na direktiba kaya tinamaan ang mga ito ng isang hatol na technical ng CA. Iginiit pa ng CA na nabigo ang mga vendor at iskwater sa Sucat na maghain ng kanilang memorandum sa loob ng 30 araw mula sa petsa na natanggap nila ito. Ang kautusan ay inisyu naman ng CA noong October 6, 2003. Nadiskubre ng CA na natanggap ng mga vendor at iskwater ang paunawa sa kanila noong October 13, 2003 ngunit hanggang sa huling araw ng taning na Nov. 13, 2002 ay hindi pa rin sila tumutugon. Humingi ang mga ito ng limang araw na palugit subalit wala pa rin sagot ang mga ito hanggang sa kasalukuyan. Binigyang-diin pa rin ng CA na marapat lamang na idismis ang kanilang demanda batay sa nakasaad sa Rule 44, Section 10 ng Revised Rules of Court dahil sa kawalan ng memorandum sa loob ng petsang itinakda ng CA. Bunga nito, pinalayas ng MMDA ang nasabing mga vendor at iskwater dahil itinuturing na obstruction sa lansangan ang mga ito at isinama ng MMDA sa kanilang isinasagawang clearing operations. (Ulat ni Grace dela Cruz)</body>
<link>http://www.philstar.com/Article.aspx?articleId=233327&amp;publicationSubCategoryId=92</link>
</article>
<article>
<title>Erap kay FPJ: Ingat sa pagpili ng bise</title>
<author>Rudy Andal</author>
<date>
<month>December</month>
<day>29</day>
<year>2003</year>
</date>
<body>Pinaalalahanan kahapon ni dating Pangulong Joseph Estrada ang kanyang matalik na kaibigan na si action king Fernando Poe Jr. na maging maingat sa pagpili ng kanyang magiging running mate sa darating na 2004 elections. Ayon sa source, nag-usap kamakalawa si Erap at FPJ at mas pabor umano ang dating pangulo na kunin ni FPJ na running mate si Sen. Gringo Honasan kaysa kay Senate Majority Leader Loren Legarda. Wika pa ng impormante, iginigiit ni Erap kay FPJ nang mag-usap ang mga ito sa telepono kamakalawa na mas bigyang pansin nito ang FPJ-Gringo tandem kaysa sa FPJ-Loren. Hindi umano kumbinsido si Erap na kuning running mate ni FPJ si Loren dahil sa naging partisipasyon nito sa impeachment trial na nagpatalsik sa kanya. Inihayag naman ni Sen. Honasan ang kanyang kahandaan na tumakbo bilang running mate ni FPJ sa ilalim ng United Opposition. Maging ang &amp;quot;EDSA 3 Forces&amp;quot; ay isinusulong ang FPJ-Gringo tandem dahil sa kapwa maka-masa ang dalawang maginoo. Samantala, positibo naman ang kampo ni Sen. Legarda na ito ang makukuhang katambal ni FPJ sa 2004. (Ulat ni Rudy Andal)</body>
<link>http://www.philstar.com/Article.aspx?articleId=233333&amp;publicationSubCategoryId=92</link>
</article>
<article>
<title>Hindi ako magbibigay sa NPA - PGMA</title>
<author>Ely Saludar</author>
<date>
<month>December</month>
<day>29</day>
<year>2003</year>
</date>
<body>Hindi papatusin ni Pangulong Arroyo ang ipinatutupad ng Communist Party of the Philippines-New Peoples Army (CCP-NPA) na kailangang magbayad ng malaking halaga kapalit ng permiso na makapangampanya sa kanilang balwarte. Ito ang reaksiyon ng Palasyo matapos linawin ng CPP-NPA na kasama si Pangulong Arroyo sa mga pulitiko na kailangang magbayad sa kilusan kapalit ng malayang pagkampanya sa mga sinasabing teritoryo ng rebeldeng komunista. Ayon kay Pangulong Arroyo, malinaw na isang pangingikil ang gawaing ito ng CPP-NPA at itoy labag sa batas. Sinabi ng Pangulo, mahigpit na ipatutupad ang batas sa panahon ng kampanya sa eleksiyon upang mapigilan ang extortion activities ng rebeldeng grupo. Pero sa kabila nito ay sinabi ng Pangulo na kanyang isinusulong pa rin ang peace talks sa rebeldeng komunista. Ito anya ang dahilan kung bakit nagpapatuloy ang exploratory talks sa CPP-NPA at ang Norway ay handang tumulong upang magtagumpay ang usapang pangkapayapaan. (Ulat ni Ely Saludar)</body>
<link>http://www.philstar.com/Article.aspx?articleId=233339&amp;publicationSubCategoryId=92</link>
</article>
<article>
<title>'Floating bomb' na barko pinayagang bumiyahe ng PCG</title>
<author></author>
<date>
<month>December</month>
<day>29</day>
<year>2003</year>
</date>
<body>Sa kabila ng panganib dulot ng posibleng pagsabog sa karagatan, pinayagan ng Philippine Coast Guard (PCG) na makabiyahe ang isang barko na tinaguriang &amp;quot;floating bomb&amp;quot; kahit na may nakabinbin pang kaso laban dito sa korte. Nabatid na nagpalabas ng Certificate of Inspection (CI) ang PCG para pahintulutang pumalaot ang barkong M/V Golden Swan na may kategoryang Light Craft Transport (LCT). Noong nakalipas na buwan ng Mayo, sa pamamagitan ni dating PCG commandant Rear Admiral Reuben Lista, ay nanindigan ito na hindi pagkalooban ng CI ang barkong Golden Swan dahil sa kategorya nitong LCT na para lamang sana sa pagbibiyahe ng mga ordinaryong mga cargo goods. Binigyang-diin noon ni Lista na hindi maaaring pagkalooban ng CI ang nasabing barko dahil sa hindi nito pagtupad sa mga itinatadhanang alituntuning pangkaligtasan dahil sa pagkarga ng Golden Swan ng mga mapanganib na kemikal tulad ng &amp;quot;Anhydrous ammonia at &amp;quot;Liquid Carbon Dioxide&amp;quot; kahit na hindi angkop ang barko para dito. Nabatid na tinanggihan din ni MARINA Administrator Oscar Sevilla na pagkalooban ng CI ang LCT-Golden Swan ngunit nagmatigas ang may-ari nito na si Tomas Tan ng Pheschem Inc. sa pagdadala ng mga mapanganib na kemikal sa pamamagitan ng pagkakabit ng limang &amp;quot;pressurized bullet tanks&amp;quot; na puwedeng tumagas sa karagatan habang naglalayag. Ang pagtutol ni Lista at Sevilla ay base sa itinatadhanang batas ng Philippine Merchant Marine Rules and Regulation 1997 na nagsasabi na walang barko na dapat maging &amp;quot;dual purpose.&amp;quot; Dahilan din sa mga iregularidad ng LCT-Golden Swan ay nagprotesta ang Philippine Petroleum Sea Transport Association at ang Philippine Inter-Island Shipping Association. Sa kabila nito ay sapilitan pa ring inaatasan ng Marina Board of Directors ang PCG upang magpalabas ng CI para sa naturang barko. (Joy Cantos)</body>
<link>http://www.philstar.com/Article.aspx?articleId=233343&amp;publicationSubCategoryId=92</link>
</article>
<article>
<title>GMA-Noli team pinal na!</title>
<author>Rudy Andal</author>
<date>
<month>December</month>
<day>30</day>
<year>2003</year>
</date>
<body>Matapos ang ilang buwang pagpapaliguy-ligoy, tinapos na ang usap-usapan kung anong puwesto at kaninong partido tatakbo si Senador Noli de Castro ng pormal nang kinumpirma kahapon ng senador ang kanyang pagtanggap sa alok ni Pangulong Arroyo upang maging running mate nito sa darating na halalan. &amp;quot;I am confirming that I have accepted the invitation of Her Excellency, President Gloria Macapagal-Arroyo to be her running mate in the forthcoming national elections in May 2004,&amp;quot; sabi ni de Castro sa isang pahinang press statement nito. Ikakasa na ng Malaca&amp;ntilde;ang ang kanilang powerhouse ticket para sa May 2004 presidential at vice-presidential elections nang maiporma ang tambalang GMA-Noli na sinasabing dream team. Ipinaliwanag pa nito na dahil sa pagmamahal sa kanya ng mga tao, base na rin sa kanyang pagbandera sa mga survey, ay minabuti na lamang niyang suklian ito sa pamamagitan ng pagtakbo sa vice presidential race. &amp;quot;I believe that as a vice presidential candidate, I would be of service in unifying our nation and help to uplift the lives of our countrymen,&amp;quot; dagdag pa nito. Bagamat hindi pa pormal na ipinahayag ng Pangulo kung sino ang kanyang magiging running mate, umatras na kahapon ang isa pang vice presidential candidate ng ruling Lakas- Christian Muslim Democrats na si Senador Robert Barbers. Magse-senador na lamang si Barbers para hindi na umano mahirapang pumili ng bise si GMA. &amp;quot;I am withdrawing for the sake of party unity,&amp;quot; sabi ni Sen. Barbers. Kung umurong naman sa laban ng pagka-bise si Barbers, tuloy naman ang isa pang kandidatong bise ng administrasyon na si Metro Manila Development Authority (MMDA) Chairman Bayani Fernando. Sa Enero 5 ay magbibitiw na ito sa MMDA para tumakbo sa pagka-bise. (Ulat ni Rudy Andal)</body>
<link>http://www.philstar.com/Article.aspx?articleId=233426&amp;publicationSubCategoryId=92</link>
</article>
<article>
<title>Lacson nag-file na ng COC sa pagka-president</title>
<author>Gemma Amargo</author>
<date>
<month>December</month>
<day>30</day>
<year>2003</year>
</date>
<body>Pormal nang naghain ng kanyang kandidatura sa Commission on Elections (Comelec) sa pagka-pangulo si Senador Panfilo Lacson gamit ang bandera ng Laban ng Demokratikong Pilipino (LDP). Bandang 8:10 ng umaga ng dumating ito sa main office ng Comelec sa Intramuros, Maynila at mainit na sinalubong ng daang supporters nito. Kinakitaan naman ng kasiglahan sa mukha at tiwala sa sarili ang senador nang dumating ito sa Comelec dala ang nominasyon ng LDP. Hinarap muna ni Lacson ang daang supporters na nakasuot ng kulay pulang damit at may hawak na streamers. Dala ng mga supporter ang grupong Citizens Movement for ORDER (Order, Responsive Governance, Democratization Economic Growth &amp;amp; the Rule of the Law) na naniniwalang si Lacson ang tanging pag-asa ng kinabukasan ng mga Filipino. &amp;quot;Wala ng atrasan, tuluy-tuloy na ito, lilipulin natin ang mga bulok sa gobyerno,&amp;quot; ayon pa kay Lacson. Kasama ni Lacson ang kanyang buong pamilya at si Nueva Ecija Rep. Carlos Padilla na nagsumite naman ng kandidatura para senador. Sinamahan rin si Lacson sa Comelec ng mga LDP stalwarts na pinangunahan ni Makati Rep. at LDP secretary-general Agapito &amp;quot;Butz&amp;quot; Aquino, San Juan Rep. Ronnie Zamora, Rep. Mar Canonigo ng Bulacan at Rep. Rolex Suplico. Sa kabila nito, inihayag naman ni Comelec Chairman Benjamin Abalos na ngayon nito dedesisyunan ang gusot ng isinampang petisyon ng magkabilang kampo na umaangkin sa nominasyon ng LDP. Si Angara ay nagsampa rin ng petisyon sa Comelec na humihiling na ang kanyang kampo ang dapat kilalanin ng komisyon bilang partidong pulitikal at hindi ang kampo ni Lacson at Aquino. Ayon kay Abalos, magpapalabas ng en banc decision ang komisyon sa kung kaninong kampo makakakuha ng pagkilala ang partido. (Ulat ni Gemma Amargo)</body>
<link>http://www.philstar.com/Article.aspx?articleId=233433&amp;publicationSubCategoryId=92</link>
</article>
<article>
<title>Naipasang batas ibinida ni JDV</title>
<author>Malou Rongalerios</author>
<date>
<month>December</month>
<day>30</day>
<year>2003</year>
</date>
<body>Ipinagmalaki kahapon ni House Speaker Jose de Venecia na umabot sa 1,087 panukalang batas ang natalakay ng Mababang Kapulungan ng Kongreso kabilang na ang naipasang P864.8 bilyong 2004 General Appropriations Act. Sa mga nasabing panukalang batas, 68 ang nalagdaan ni Pangulong Arroyo at ganap na naging batas kung saan 42 dito ay mga national bills. Naipasa din ng Kamara sa ikatlo at pinal na pagbasa ang nasa 980 bills kung saan 170 ang national at ang natitirang 810 ay mga lokal na panukalang batas. Karamihan sa nasabing mga panukalang batas ay naghihintay ng aksiyon ng Senado. Dahil sa pagkabinbin ng ilang panukalang batas sa Senado, isinulong sa Kamara ng nasa 186 mambabatas ang pag-amyenda sa Konstitusyon upang gawing unicameral ang lehislatura at maging parliamentary ang gobyerno. Hanggang sa kasalukuyan ay nakabitin sa Senado ang panukalang Charter change na inaasahan nang hindi matutuloy dahil sa nalalapit na eleksiyon. Naging makasaysayan din ang 2003 sa Kamara dahil sa naging pagdalo ni US Pres. George Bush sa joint session ng Kongreso noong Oktubre 18. Hindi rin makakalimutan ang 2003 ni Chief Justice Hilario Davide dahil sa muntik-muntik na pagpapatalsik sa kanya sa puwesto sa pamamagitan ng dalawang impeachment complaint na inihain laban sa kanya. Nag-ugat ang unang complaint laban kay Davide sa pagpapanumpa nito sa puwesto kay Pangulong Arroyo at ang ikalawang reklamo ay may kaugnayan sa maanomalya umanong paggamit ng Judiciary Development Fund (JDF). Kabilang sa mahahalagang panukalang batas na naipasa sa Kongreso ang Republic Act 9189 o ang batas na magiging daan sa pagboto ng mga Filipino na nasa ibang bansa; RA 9225 o Dual Citizenship Law at RA 9227 na nagtataas sa suweldo ng mga judge at justices. (Ulat ni Malou Rongalerios)</body>
<link>http://www.philstar.com/Article.aspx?articleId=233439&amp;publicationSubCategoryId=92</link>
</article>
<article>
<title>P750-M hinirit daw ni Noli para pumayag mag-bise kay GMA</title>
<author>Rudy Andal</author>
<date>
<month>December</month>
<day>30</day>
<year>2003</year>
</date>
<body>Matapos pormal na ihayag ni Sen. Noli de Castro ang kanyang pagtakbo bilang running mate ni Pangulong Arroyo, nagkalat naman kahapon ang anti-Noli text messages na inaakusahan ang senador na kaya lamang umano pumayag itong tumakbong bise ni GMA ay dahil humirit umano ito ng halagang P750 milyon mula kay Jose Pidal. Nakasaad sa text message na natanggap ng mga Senate reporters na nagmula sa cell nos. 09204509884, garapalan umano kung manloko si Sen. de Castro dahil malaking halaga ang kapalit ng pagpayag nito sa alok na tumakbong vice president ni Pangulong GMA. Naunang sinabi ni de Castro sa PSN noong nakaraang linggo na kumbinsido na siya na tumakbong bise ni Pangulong Arroyo sa darating na 2004 elections. Winika ng broadcaster-turned politician, nakumbinsi siya na maging running mate ni GMA dahil na rin sa malakas na panawagan ng taumbayan na tumakbo siyang pangalawang pangulo sa darating na halalan. Unang lumutang ang nasabing tsismis na inaalok ng P750 milyon si de Castro ng Malaca&amp;ntilde;ang para tumakbong bise ni GMA noong kasagsagan ng Jose Pidal investigation. Pinabulaanan naman ito ni de Castro at ang layunin umano ng tsismis na ito ay sirain ang imahe ni Pangulong Arroyo upang hindi niya tanggapin ang alok ng Palasyo na maging ka-tandem siya nito. (Ulat ni Rudy Andal)</body>
<link>http://www.philstar.com/Article.aspx?articleId=233445&amp;publicationSubCategoryId=92</link>
</article>
<article>
<title>Bulag na abugado kasama sa senatorial ticket ni Roco</title>
<author>Edwin Balasa</author>
<date>
<month>December</month>
<day>30</day>
<year>2003</year>
</date>
<body>Isang bulag na abugado ng 18-taon miyembro ng New York Bar ang nanumpa kahapon bilang miyembro ng Aksyon Demokratiko at sumali sa senatorial ticket ni presidential aspirant Raul Roco. Si Nicanor Gatmaytan Jr., isang miyembro ng University of the Philippines Law Class 1973 at taga-Scout Ybardolaza, Quezon City, ang magiging tagapagtaguyod umano ng mga karapatan ng mga may kapansanan. Ito ayon kay Roco ay kasama sa &amp;quot;inclusiveness policy&amp;quot; ng Aksyon Demokratiko. Si Gatmaytan ay nakilala sa pagpunta sa mga hearing sa Court of Appeals at Supreme Court na ginagawa sa pamamagitan ng dictation na siyang nagsusulat sa Brailie upang maintindihan niya ito. Si Gatmaytan ang nagbibigay ng libreng serbisyo sa anim na grupo ng mga may kapansanan. Ayon sa National Council for the Welfare of Disabled Person, tinatayang nasa 10 porsiyento ng 82 milyong populasyon ng bansa ang may kapansanan. Sa naturang bilang, 75 hanggang 85 porsiyento ang nakatira sa rural areas. Ang karamihan naman ng rehabilitation services ay nakabase sa mga urban areas at halos tatlong porsiyento lamang ang naseserbisyuhan ng mga ito. Sa pinakahuling talaan, umaabot na sa 4.5 milyon ang mga batang mayroong special needs. Kahit na umano mayroong mga batas na pumoprotekta sa karapatan ng mga may kapansanan, sinabi ni Roco na marami pang mga pangangailangan ang hindi nakukuha ng mga ito. (Ulat ni Edwin Balasa)</body>
<link>http://www.philstar.com/Article.aspx?articleId=233451&amp;publicationSubCategoryId=92</link>
</article>
<article>
<title>Taas sa sahod ng mga sundalo matatanggap na sa Enero 1</title>
<author>Joy Cantos</author>
<date>
<month>December</month>
<day>30</day>
<year>2003</year>
</date>
<body>Epektibo sa Enero 1, 2004 ay matatanggap na ng mga sundalo ang karagdagang taas ng kanilang mga sahod. Ito ang tiniyak kahapon ni AFP Chief of Staff Gen. Narciso Abaya sa gitna na rin ng mga alingasngas na paaasahin lang sa wala ang mga sundalo na hinihinalang bahagi ng destabilisasyon laban sa pamahalaan. Ang pagtataas ng suweldo ng mga sundalo na ipapantay sa tinatanggap ng mga guro at pulis na ipinangako ni Pangulong Arroyo ay alinsunod sa Republic Act 9166. &amp;quot;I understand there are again some rumors going around to the effect that the members of the AFP will not get their salary increase. I have just talked with Secretary Emily Boncodin of the Department of Budget and Management, she gave the assurance that the last tranche increase shall be given effective Jan. 1,&amp;quot; paliwanag pa ng chief of staff. Gayunman, tumanggi naman si Abaya na tukuyin kung sino ang nagpapakalat ng naturang alingasngas. Nabatid na ang ikatlo at huling bahagi ng pagtaas ng suweldo ng mga sundalo ay napapaloob sa 50% ng total package kung saan ang unang pagtataas na 20% ay epektibong ipinatupad noong Hulyo 2001 habang ang karagdagan pang 30% ay ibinigay naman nitong Enero 2003. Nang matanong naman kung magkano ang itataas ng suweldo ni Abaya sa ilalim ng bagong scheme, &amp;quot;About P37,000, you think Im over paid,&amp;quot; ani Abaya. Sa ilalim ng RA 9166 ang suweldo ng isang pribadong sundalo ay tataas hanggang P8,300; Private First Class, P14,000; Master Sgt., P18,000 habang ang 2nd Lt. ay P21,000. (Ulat ni Joy Cantos)</body>
<link>http://www.philstar.com/Article.aspx?articleId=233455&amp;publicationSubCategoryId=92</link>
</article>
<article>
<title>Konsehal dinukot, pinatay</title>
<author>Edwin Balasa</author>
<date>
<month>December</month>
<day>31</day>
<year>2003</year>
</date>
<body>RODRIGUEZ, Rizal  Isang retiradong pulis na ngayon ay konsehal sa bayan ng Silang, Cavite ang natagpuang patay sa gilid ng isang ilog, samantalang natagpuan naman ang sasakyan nito sa isang tambakan ng basura dalawang kilometro ang layo sa pinagtapunan ng bangkay sa bayang ito kamakalawa. Ang biktima ay nakilalang si retired SPO4 Zoilo Reyes, 50, residente ng Brgy. Munting Ilog sa Silang at kasalukuyang konsehal sa naturang lugar. Mayroon itong dalawang tama ng bala sa ulo mula sa hindi pa batid na kalibre ng baril ng matagpuang nakahandusay sa gilid ng ilog sa Don Mariano Avenue extension, Bgy. San Jose, sa bayang ito. Ilang metro ang layo sa bangkay ay narekober naman ang sasakyan nitong kulay puting Nissan Terrano na may plakang WDL-246 sa gilid ng Rodriguez landfill na puno ng dugo ang loob. Sa ulat na nakarating kay Rizal Provincial Director Leocadio Santiago, nakita ang bangkay ng biktima dakong alas-8:30 ng umaga ng ilang mga residente ng nasabing lugar. Huling nakita ang biktima dakong 7:30 ng gabi noong Dis. 28 at patungo umano ito sa Tagaytay para makipagkita sa hindi nakilalang kausap. Mula noon ay hindi na ito nakabalik pa sa kanyang pamilya. Sa teorya ng pulisya, posibleng dinukot ang biktima sa isang lugar sa Cavite at sa bayan na lang ng Rodriguez dinala at pinatay upang lituhin ang pulisya. Kasalukuyang inaalam pa ang motibo at kung sino ang may kagagawan ng nasabing pagdukot at pamamaslang. (Ulat ni Edwin Balasa)</body>
<link>http://www.philstar.com/Article.aspx?articleId=233517&amp;publicationSubCategoryId=92</link>
</article>
<article>
<title>Roco, Bro. Eddie nag-file na rin ng COC</title>
<author>Ellen Fernando/Gemma Amargo</author>
<date>
<month>December</month>
<day>31</day>
<year>2003</year>
</date>
<body>Matapos na maghain ng certificate of candidacy (COC) si Senador Panfilo Lacson sumunod na ring nagharap ng kanilang kandidatura sa pagka-pangulo sa 2004 elections sina dating Education Secretary Raul Roco at Jesus Is Lord (JIL) religous leader Bro. Eddie Villanueva sa Comelec kahapon. Bukod kina Roco at Villanueva, naghain rin ng kanilang COC ang buong candidatorial slate sa ilalim ng Partidong Aksyon Demoratiko ni Roco si dating Tarlac Cong. Hermi Aquino na pamangkin ng dating Senador Ninoy Aquino. Nabatid na bago nagtugo sa Comelec ang grupo ni Roco ay nag-alay muna ito ng bulaklak sa bayaning si Jose Rizal sa Luneta. Mula sa Luneta matapos na magtipon-tipon ang mga kasamahang kandidato, tumuloy si Roco sa Comelec sa Intramuros. Ilang oras lamang ang nakalilipas ay dinumog naman ng kanyang milyong tagasuporta si Villanueva. Nasa hanay ng senatorial slate ni Roco sina dating Solicitor General Frank Chavez, broadcast journalist Jay Sonza, Atty. Melancio &amp;quot;Batas&amp;quot; Mauricio, dating Gov. Eduardo Joson, Sen. Rodolfo Biazon at ang napabalitang bulag na kaalyado nito na si Nicanor Gatmaytan at dating Security and Exchange Commission (SEC) chairman Perfecto Yasay. Iginiit naman ni Roco na wala siyang pakialam kung makakatunggali niya at nagsama na sa line-up sina Pangulong Arroyo at Sen. Noli de Castro sa darating na halalan. Pinasaringan naman nito si Fernando Poe Jr. na hindi umano kayang mamuno sa bansa dahil sa wala itong karanasan sa pulitiko di tulad ni dating pangulong Estrada na may 20 taong karanasan bilang public official bago naging pangulo. Pangunahin namang plataporma ni Roco ay ang pagbibigay ng libre at mabuting edukasyon sa mga Filipino. Samantala, nabatid sa rekord ng Comelec, umaabot na sa walong personalidad ang naghain ng kanilang COC sa pagka-bise presidente at 16 sa senatoriables. (Ulat nina Ellen Fernando/Gemma Amargo)</body>
<link>http://www.philstar.com/Article.aspx?articleId=233523&amp;publicationSubCategoryId=92</link>
</article>
<article>
<title>GMA 'di nakakasiguro ng panalo sa May 2004</title>
<author>Rudy Andal</author>
<date>
<month>December</month>
<day>31</day>
<year>2003</year>
</date>
<body>Hindi nakakasiguro ng panalo si Pangulong Arroyo kahit maging running mate nito si Sen. Noli de Castro sa darating na May 2004 presidential elections. Ito ang inihayag ni Lito Banayo, spokesman ng Ping Lacson for President Movement (PLPM) dahil hindi naman umano naisasalin ang kasikatan ni de Castro sa kahinaan ni Pangulong Arroyo. &amp;quot;Ang boto ng presidente ay hindi automatically boto ng vice president or vice versa,&amp;quot; sabi ni Banayo. Inihalimbawa nito ang nangyari kay House Speaker Jose de Venecia Jr. noong 1998 presidential elections nang matalo ito kay nooy Vice President Joseph Estrada kahit na napakalakas ng kanyang running mate na si Mrs. Arroyo na noon ay senador pa lamang. Noong 1992 elections naman, natalo din si businessman Eduardo &amp;quot;Danding&amp;quot; Cojuangco kay dating Defense Sec. Fidel Ramos kahit na napakalakas ng kanyang running mate na si Estrada na noon ay senador pa lamang. Samantala, ibinunyag naman kahapon ni Banayo na nasa &amp;quot;final stage&amp;quot; na umano ang negosasyon para maging running mate ni Lacson si MMDA chairman Bayani Fernando. Sinabi ni Banayo na naisumanong makatambal ni Lacson si Fernando dahil magkatugma ang kanilang perspective at prinsipyo sa buhay at parehong may impresibong track record sa public service. (Ulat ni Rudy Andal)</body>
<link>http://www.philstar.com/Article.aspx?articleId=233535&amp;publicationSubCategoryId=92</link>
</article>
<article>
<title>2 mag-utol na galamay ni Bin Laden idedeport</title>
<author>Joy Cantos</author>
<date>
<month>December</month>
<day>31</day>
<year>2003</year>
</date>
<body>Itatapon palabas ng bansa anumang oras ang dalawang naarestong African-American nationals na hinihinalang miyembro ng Al-Qaeda terrorist network ni Saudi billionaire Osama bin Laden. Ito ang nabatid kahapon matapos na iharap nina Phil. Navy Chief Vice Admiral Ernesto de Leon, Marines commandant Major Gen. Emmanuel Teodisio at Immigration Commissioner Andrea Domingo ang dalawang dayuhang suspek na nakatakda nang ideport. Nasa kustodya ng BID simula pa noong Disyembre 13 matapos ang mga itong masakote ng pinagsanib na puwersa ng BID, Marines at Naval Intelligence Service sa Tanza, Cavite sina Jamil Daud Mujahid, 56, Muslim convert at kapatid na si Michael Ray Stubbs. Ang dalawa ay kapwa nahaharap sa paglabag sa Immigration Act dahil sa pagiging illegal alien at base sa intelligence report ay namonitor ang mga ito na nakikipagpulong sa ibat ibang organisasyon na may ugnayan sa al-Qaeda kabilang na ang Abu Sayyaf Group at MILF. Ayon kina Domingo at de Leon, inimpormahan na nila ang pamahalaan ng Amerika sa pagkakasakote sa dalawang suspek at kasalukuyan nang isinasaayos ang pagpapadeport sa mga ito. Ang dalawa ay hindi pa maaaring kasuhan sa Pilipinas dahil nakabinbin pa rin ang anti-terrorism bill. Nabatid na si Mujahid na matagal ng lumutang ang pangalan sa mga terrorist agents ay kabilang sa nakatala sa alert list ng Pilipinas mula pa noong Setyembre 11, 2001 attacks sa World Trade Center at Pentagon sa New York. Lumilitaw sa imbestigasyon na ang dalawa ay dumating sa Pilipinas nitong nakalipas na Disyembre 10 pero matagal ng nagpapabalik-balik sa bansa. Napag-alaman pa na ang lokal na kontak ng mga ito ay nagso-solicit ng pondo sa mga US-based Muslim groups para umano makapagpatayo ng mga eskuwelahan, mosques, housing communities at iba pa para sa komunidad ng mga Muslim ng Mindanao region na umanoy front lamang para makapangalap ng pondo ang mga elementong terorista. (Ulat ni Joy Cantos)</body>
<link>http://www.philstar.com/Article.aspx?articleId=233537&amp;publicationSubCategoryId=92</link>
</article>
<article>
<title>Nakumpiskang mga shabu pinasusunog ngayong Bagong Taon</title>
<author>Malou Rongalerios</author>
<date>
<month>December</month>
<day>31</day>
<year>2003</year>
</date>
<body>Hinikayat kahapon ni Pangasinan Rep. Generoso Tulagan si Pangulong Arroyo na ipag-utos ang agarang pagsunog ngayong New Years Day sa multi-bilyong halaga ng shabu na nakumpiska ng pulisya sa ibat ibang raids sa bansa. Sinabi ni Rep. Tulagan na dapat nang sunugin ngayong Bagong Taon ng mga awtoridad ang mga nakumpiskang shabu habang nagpapaputok naman ng firecrackers ang mga mamamayan. Magiging maganda aniya ang simula ng kampanya ng pulisya laban sa illegal na droga ngayong pagpasok ng 2004 kung isasabay sa pamamaalam ng taong 2003 ang mga nakumpiskang shabu. Nangangamba si Tulagan sa posibilidad na muling bumalik sa mga lansangan ang shabu na nakumpiska na ng pamahalaan dahil sa ilang tiwaling miyembro ng kapulisan. Isa pa aniya sa nakakabahala ay ang kawalan ng actual accounting ng mga nakumpiskang shabu ng mga awtoridad sa nakaraang ilang taon. Muling iginiit ng solon sa House committee on dangerous drugs ang pagsasagawa ng aktuwal na inspeksiyon sa mga tanggapan ng gobyerno kung saan itinatago ang mga nakumpiskang shabu at iba pang illegal na droga. (Ulat ni Malou Rongalerios)</body>
<link>http://www.philstar.com/Article.aspx?articleId=233547&amp;publicationSubCategoryId=92</link>
</article>
</data>