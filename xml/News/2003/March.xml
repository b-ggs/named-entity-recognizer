<?xml version="1.0" encoding="ISO-8859-1" ?>
<data>
<article>
<title>Generals sa pyramid scam igigisa</title>
<author>Lordeth Bonilla at Rudy Andal</author>
<date>
<month>March</month>
<day>01</day>
<year>2003</year>
</date>
<body>Isa-isa nang sisiyasatin ng National Police Commission (Napolcom) ang mga heneral at iba pang top officials ng PNP na kasangkot sa pyramid scam na nakapambiktima ng libong katao. Magsasagawa na ng background check ang Napolcom sa lifestyle ng mga PNP generals at masusi nilang iimbestigahan kung may mataas na opisyal na namumuhay ng marangya sa kabila na naghihikahos ang bansa. Ayon kay Atty. Bernardo Calibo, spokesperson ng Napolcom, ang hakbangin ay alinsunod sa naging kautusan ni Pangulong Arroyo na magpatupad ng lifestyle check sa lahat ng mga opisyal ng gobyerno. Kaugnay nito, hiniling kahapon ng Senado kay Immigration Commissioner Andrea Domingo na ilagay sa hold departure order list ang may 29 personalidad na sangkot sa pyramid scam. Sa ipinadalang liham ni Sen. Robert Jaworski, chairman ng Senate committee on trade and commerce kay Domingo ay hiniling nitong ilagay sa HDO list ang mag-asawang Ervin at Evelyn Mateo, Brenda Baarde, Imelda Furto pawang ng Mateo Management Group; Rosario Baladjay ng Multitel, Ma. Teresa Santos ng MTS Trading, Jesus at Rosemarie Mayuga ng Tibayan Group at iba pang personalidad na sangkot sa pyramid scam. Ayon kay Jaworski, hindi dapat payagan na makalabas ng bansa ang 29 personalidad na ito habang sila ay iniimbestigahan ng NBI, PNP at Senado kaugnay sa kanilang paglabag sa Corporation Code, Consumer Act at mga kasong kanilang kinakaharap tulad ng large scale swindling at syndicated estafa. Inisyuhan din ng komite ni Jaworski ang nasabing personalidad ng warrant of arrest dahil sa pagkabigo ng mga ito na dumalo sa dalawang Senate inquiry na ipinatawag ng Senado. Kabilang sa mga kumpanya na pinag-iingat ang publiko upang hindi mapabilang sa mahabang listahan ng naging biktima nito ang MMG, Multitel, MTST, Five Vision Consultancy, Intercontinental Services, Portfolio Management Services, Overseas Workers Capital, Mateo Pre-Need Plans, Conrad Group and Associates, Everflow Group of Companies at MMC Investment and Financial Management. (Ulat nina Lordeth Bonilla at Rudy Andal)</body>
<link>http://www.philstar.com/Article.aspx?articleId=197263&amp;publicationSubCategoryId=92</link>
</article>
<article>
<title>US troops lookout lang ng AFP  Reyes</title>
<author>Danilo Garcia</author>
<date>
<month>March</month>
<day>01</day>
<year>2003</year>
</date>
<body>Hindi sasabak sa operatiba ng militar sa Sulu ang mga tropang Amerikano. Ito ang tiniyak ni Defense Secretary Angelo Reyes kay RP Ambassador Albert del Rosario ng magkita sila sa Washington kamakalawa. Iginiit ni Sec. Reyes na hindi lalabagin ng Balikatan 03-1 ang Konstitusyon dahil hindi sasali sa offensive combat operation laban sa mga terorista at extremist groups sa Sulu ang mga sundalong Kano. Nanindigan ang Defense chief na bilang mga trainors at advisers lamang ng AFP ang magiging papel ng mga Amerikano. Si Sec. Reyes ay tumulak patungong US noong Linggo upang makipagkita sa counterpart niyang si Secretary Donald Rumsfeld para pag-usapan ang terms of reference (TOR) sa Balikatan 03-1 sa Sulu at rebyuhin ang defense at security issues sa pagitan ng dalawang bansa. (Ulat ni Danilo Garcia)</body>
<link>http://www.philstar.com/Article.aspx?articleId=197270&amp;publicationSubCategoryId=92</link>
</article>
<article>
<title>MILF ideklarang terorista</title>
<author>Malou Escudero</author>
<date>
<month>March</month>
<day>01</day>
<year>2003</year>
</date>
<body>Dahil maituturing na &amp;quot;acts of terrorism&amp;quot; ang pagpapasabog ng mga transmission towers, posibleng ideklara na ring terorista ang mga miyembro ng Moro Islamic Liberation Front (MILF). Sinabi ni Davao City Rep. Prospero Nograles na hindi na dapat pang isulong ang usapang pangkapayapaan sa pagitan ng pamahalaan at MILF kung mapapatunayang ang rebeldeng grupo ang responsable sa pagpapasabog ng mga transmission towers na nagresulta sa malawakang blackout sa Mindanao. Ayon kay Nograles, ang mga sibilyan ang unang naapektuhan sa pagkawala ng kuryente kaya dapat na ring ituring na kaaway ng mga sibilyan ang MILF. Maging ang Davao City ay tinamaan ng blackout matapos bumagsak ang transmission tower sa Lanao del Norte nitong nakaraang Miyerkules. Kahapon ay iniulat ng militar na isa pang electrical transmission post sa Buluan, Maguindanao ang pinasabog ng hinihinalang MILF rebels. Kabilang din anya sa pagbabatayan sa pagdedeklara sa MILF na mga terorista ang patuloy na pagkupkop umano ng mga ito sa Abu Sayyaf at Pentagon. Dapat umanong isipin ng pamahalaan ang ekonomiya ng bansa dahil kung magpapatuloy ang kaguluhan sa Mindanao ay siguradong wala nang papasok na foreign investors sa Pilipinas. (Ulat ni Malou Escudero)</body>
<link>http://www.philstar.com/Article.aspx?articleId=197276&amp;publicationSubCategoryId=92</link>
</article>
<article>
<title>Pagpapadala ng DH sa Hong Kong ipatitigil</title>
<author>Jhay Mejias</author>
<date>
<month>March</month>
<day>01</day>
<year>2003</year>
</date>
<body>May posibilidad na ipagbawal na ng Department of Labor and Employment (DOLE) ang pagpapadala ng mga Filipino domestic helpers sa Hong Kong kapag bumaba sa kasalukuyang minimum wage ang magiging sahod ng mga ito. Sa panayam kay Labor Sec. Patricia Sto. Tomas, sinabi nitong magkakaroon ng pagpupulong ang POEA board sa darating na linggo at ipapanukala nito ang bagong regulasyon sa pagpapadala ng mga Filipino domestic helpers sa Hong Kong. Ayon kay Sto. Tomas, isa sa mga opsyon nito na kinokonsidera ay ang paghiling sa POEA board na gawing polisiya na huwag aprubahan ang employment contract para sa mga Pinay DH na may buwanang sahod na bababa sa HK$3,670. Matatandaan na inihayag ng pamahalaan ng HK na simula sa Abril 1, 2003 ay kakaltasan ang minimum wage para sa mga dayuhang DH ng 11 porsiyento o HK$400 o mula sa HK$3,670 ay magiging HK$3,27 na lamang ang mga sahod nila. Dahil dito, sinabi ni Sto. Tomas na ayaw niyang magpadala ng mga Filipino workers sa ibang bansa na hindi nirerespeto at binibigyang halaga ang serbisyo nito. Sinabi din ni Sto. Tomas na dahil sa wage cut, may posibilidad na mawalan ng kabuuang HK$720-M sa remittances mula sa mga Pinay DH sa naturang bansa. Samantala, posibleng sa bansang China na lamang magpadala ng mga Filipino domestic helpers kapag itinuloy ng pamahalaang Hong Kong ang wage cut sa sahod ng mga OFWs. Ayon kay Rosalinda Baldoz, POEA administrator, tumataas ang bilang ng pangangailangan sa China ng mga &amp;quot;household managers o mayordoma.&amp;quot; Sinabi ni Baldoz na ang nakuhang training ng mga Filipino DH sa HK at ang kaalaman sa salitang Ingles ang magiging pangunahing kuwalipikasyon upang makapagtrabaho bilang household managers. (Ulat ni Jhay Mejias)</body>
<link>http://www.philstar.com/Article.aspx?articleId=197282&amp;publicationSubCategoryId=92</link>
</article>
<article>
<title>GMA sa CPP-NPA: Peace o war?</title>
<author>Ely Saludar</author>
<date>
<month>March</month>
<day>01</day>
<year>2003</year>
</date>
<body>Nagbigay na rin ng ultimatum si Pangulong Arroyo sa Communist Party of the Philippines-New Peoples Army (CPP-NPA) at kailangan na anyang mamili kung gusto ng kapayapaan o giyera. Sinabi ng Pangulo na kung gusto ng CPP-NPA ng kapayapaan ay dapat na tanggapin nito ang iniaalok na kapayapaan ng gobyerno. Pero sinabi ng Pangulo na kung pipiliin ng CPP-NPA ay digmaan ay handang ibigay ito ng gobyerno dahil hindi maaring talikuran ang tungkulin na imantine ang kapayapaan. Ipinaliwanag ng Pangulo na ibubuhos ng gobyerno ang powers nito sa sinumang grupo na nagnanais ng giyera. Gayunman, laging bukas ang pintuan ng pamahalaan sa mga nagnanais ng kapayapaan at magbalik-loob sa gobyerno. Tiniyak ng Pangulo na matatamo ng rebeldeng grupo ang kalinga ng pamahalaan. (Ulat ni Ely Saludar)</body>
<link>http://www.philstar.com/Article.aspx?articleId=197287&amp;publicationSubCategoryId=92</link>
</article>
<article>
<title>916 examinees pumasa sa bar</title>
<author>Grace dela Cruz</author>
<date>
<month>March</month>
<day>01</day>
<year>2003</year>
</date>
<body>Nasa 916 examinees lamang ang nakapasa mula sa 4,670 kumuha ng pagsusulit sa 2002 Bar examinations na ginanap noong nakaraang Setyembre sa De La Salle University sa Taft Avenue, Manila. Nabatid sa source mula sa Supreme Court (SC), ang nasabing bilang ng mga nakapasa ay isa sa pinakamababa sa nakalipas na 10 taon. Dalawang ulit nagkaroon ng sesyon ang mga SC Justices kahapon dahil sa higpit ng debate kung ilang porsiyento ang dapat ipasa. Dahil sa sobrang baba ng porsiyento ay itinaas ito sa 19 mula sa 10 percent. Sa nakalipas na 10 taon, ang bar exams noong 1998 ang naitalang may pinakamataas na porsiyento ng mga nakapasang examinees. Walang pormal na listahan ng mga pangalan ng pumasa ang inihayag. (Ulat ni Grace dela Cruz)</body>
<link>http://www.philstar.com/Article.aspx?articleId=197290&amp;publicationSubCategoryId=92</link>
</article>
<article>
<title>Shootout: 6 todas</title>
<author>Cristina Go-Timbang</author>
<date>
<month>March</month>
<day>02</day>
<year>2003</year>
</date>
<body>CAMP PANTALEON GARCIA, Cavite - Anim na kalalakihan na pawang mga miyembro ng Bonnet Bagets Gang ang napatay ng puwersa ng Cavite Police Provincial Office sa naganap na engkuwentro dito habang nagsasagawa ng checkpoint sa panulukan ng Brgy. Paliparan 3, Dasmari&amp;ntilde;as, Cavite kahapon ng madaling araw. Kinilala ang anim na napatay na sina Sandy San Diego, Mar Bulatao, Sonny Fernandez, Ning-Ning dela Cruz na isa umanong bakla, isang alyas Noli at isang alyas Arnold. Ang mga suspek na pawang residente ng Phase 4 Brgy. Paliparan 3 ay responsable sa serye ng highway robberies at carnapping incident sa lalawigan. Sa ibinigay na report ni Cavite Provincial Director Sr. Supt. Robert Rosales, naganap ang engkuwentro dakong alas-3:50 ng madaling araw. Una rito, bandang alas-11:30 ng gabi ng Biyernes ay kinarnap muna ng mga suspek ang isang Toyota Tamaraw FX na may plate no. UUW-591 sa isang Santiago Marquez sa kahabaan ng Anabu, bayan ng Imus. Piniringan ng mga suspek si Marquez saka hinubad ang kanyang mga sapatos at itinapon sa isang lugar sa bayan ng General Trias. Gayunman, nagawang makapagsumbong sa pulisya si Marquez dahilan para agad na magsagawa ng dragnet operation ang mga awtoridad sa nabanggit na lugar sa pangunguna ni Supt. Rhodel Sermonia. Dakong 3:30 ng madaling araw habang naka-poste umano sila sa Brgy. Paliparan ay nakatanggap sila ng report na may nagaganap na robbery sa 7-11 convenient store sa tapat ng De La Salle University. Sa pahayag ng security guard ng 7-11 na si Marcial Tauon, nagpanggap umanong costumer ang isa sa mga suspek, subalit ng mapalapit na sa kanya ay tinutukan siya ng armalite saka na nagpasukan ang iba pang mga kasama nito na pawang armado ng matataas na kalibreng baril at may dala pa umanong granada. Nilimas ng mga suspek ang cash sa kaha nito at tinangay ang service firearm ni Tauon na kalibre .38. Bago tumakas ay nagpaputok pa ang mga ito sa loob. Dito na nagkaroon ng kalahating oras na habulan at sa halip umanong sumuko ay pinaputukan ang humahabol na mga pulis dahilan para gantihan na rin sila ng putok na ikinasawi ng anim na suspek. Narekober ng pulisya ang FX na ginamit, limang kalibre. 38, isang M-16 armalite rifle, isang kalibre .45, isang granada at ang pitaka na pag-aari ng carnap victim. (Ulat ni Cristina Go-Timbang)</body>
<link>http://www.philstar.com/Article.aspx?articleId=197381&amp;publicationSubCategoryId=92</link>
</article>
<article>
<title>Pinoy mas may time mag-text kaysa magbasa ng libro</title>
<author>Joy Cantos</author>
<date>
<month>March</month>
<day>02</day>
<year>2003</year>
</date>
<body>Umaabot lamang sa 3% ng populasyon sa bansa ang mahilig magbasa ng makabuluhang mga aklat dahil mas pinagtutuunan pa ng mga ito ng pansin ang pagte-text para magpalipas ng oras. Ito ang inamin kahapon ni Dr. Dennis Gonzales, chairman ng National Book Development Board (NBDB) sa isang ambush interview matapos nilang lagdaan ni Department of Education (DepEd) Secretary Edilberto de Jesus ang isang memorandum of agreement na naglalayong matugunan ang kakulangan ng mga textbooks at instruction materials sa mga paaralan partikular na sa mga rehiyon. Ayon kay Gonzales, nakakalungkot isipin na mas pinahahalagahan pa ng mga Pilipino ang pagte-text partikular ng mga love notes kaysa magbasa ng aklat para lumawak ang kaalaman sa mga panahong nagpapalipas ang mga ito ng oras. Aniya, sa ibang bansa lalo na sa mga istasyon ng tren o bus terminals sa Europa ay pagbabasa ng aklat ang libangan ng mga ito kahit sandali lamang di tulad ng mga Pinoy na sobra ang pagkahumaling sa text messaging kahit nagkakandarapa na sa paglalakad. Sinabi ni Gonzales na isa sa mga nakikita nilang dahilan hinggil dito ay sanhi ng wala sa kultura ng mga Pilipino ang pagkamahiligin sa aklat gayundin dahil may kamahalan ang mga ito sa bookstore. Kundi naman umano text ay movies ang pinagkakaabalahan ng mga Pinoy. Sa halip na aklat ay mga pahayagan at magazine naman ang binabasa ng mga ito. Base pa rin sa survey ay 42% ng mga Pinoy ang mga texters at maliit na porsiyento lamang ang ibig magbasa ng libro. Samantalang kung nagbabasa naman umano ng mga aklat ang mga Pinoy lalo na ang mga babae ay mga pocketbooks hinggil sa romansa ang nakakahiligan ng mga ito. Kaugnay nito, gagawa ng hakbang ang NBDB upang makatulong sa DepEd para hikayatin ang mga publishers na maglimbag ng mga aklat na abot kaya ang halaga pero makabuluhan nang sa gayon ay maingat naman ang industriya ng aklat. (Ulat ni Joy Cantos)</body>
<link>http://www.philstar.com/Article.aspx?articleId=197388&amp;publicationSubCategoryId=92</link>
</article>
<article>
<title>Gobyerno mapapahiya sa 90-araw deadline sa Abu</title>
<author>Malou Escudero</author>
<date>
<month>March</month>
<day>02</day>
<year>2003</year>
</date>
<body>Katulad ng nagdaang administrasyon ni dating Pangulong Estrada, siguradong mapapahiya rin si Pangulong Arroyo sa 90-araw na ibinigay nitong deadline upang tapusin ng militar ang bandidong Abu Sayyaf Group. Ito ang sinabi kahapon ni Bayan Muna Partylist Rep. Satur Ocampo kaugnay sa panibagong deadline ng pamahalaan sa ASG. Sinabi ni Ocampo na luma na ang sinasabing deadline ni Arroyo dahil nagbigay din ng ganitong utos si Estrada para sa pagtugis sa Abu Sayyaf subalit hanggang ngayon ay aktibo pa rin ang nasabing grupo. Ayon kay Ocampo, nagmumukha lang umanong kahiya-hiya ang AFP dahil ilang beses na rin silang nagbigay ng pahayag na lilipulin ang mga bandidong grupo pero hindi pa rin ito natutupad. Posible anyang matapos ang administrasyon ni Pangulong Arroyo sa susunod na taon nang hindi napupuksa ang bandidong grupo na nagtatago sa mga kagubatan ng Mindanao. Iminungkahi ni Ocampo sa Malaca&amp;ntilde;ang at sa AFP na makabubuting huwag na lamang nilang ipahayag ang kanilang gagawin at tahimik na lamang gampanan ang trabaho upang hindi mapahiya. (Ulat ni Malou Escudero)</body>
<link>http://www.philstar.com/Article.aspx?articleId=197395&amp;publicationSubCategoryId=92</link>
</article>
<article>
<title>Kontrata ng Pinay DH sa HK pwedeng dayain</title>
<author>Rudy Andal</author>
<date>
<month>March</month>
<day>02</day>
<year>2003</year>
</date>
<body>Iginiit kahapon ni Senate President Franklin Drilon na direktang maaapektuhan ang ating mga Filipina domestic helpers matapos aprubahan ng Hong Kong government ang HK$400 levy simula sa Abril 1. Ayon kay Sen. Drilon, mayroong batas ang Hong Kong kung saan ay nag-aabiso lamang ng isang buwan ang mga employers para sa termination ng kontrata nito sa kanilang DH para muling papirmahin ng panibagong kontrata. Sinabi ni Drilon, dahil dito ay puwedeng abisuhan ng mga employers ang kanilang mga DH para sa termination ng lumang kontrata para papirmahin sa bagong kontrata kung saan ay mababawasan na ng HK$400 ang kanilang dating sinusuweldo na HK$3,670. Taliwas ito sa naging pahayag ni House Speaker Jose de Venecia na hindi maaapektuhan ang Pinay DH dahil sa inaprubahang bagong batas ng HK kamakailan. Aniya, ang inaprubahang employers retraining levy ng HK Legislative Council ay direktang mararamdaman ng mga Pinay at iba pang foreign DH dahil babawasan ang kanilang sahod ng HK$400 simula Abril 1. (Ulat ni Rudy Andal)</body>
<link>http://www.philstar.com/Article.aspx?articleId=197401&amp;publicationSubCategoryId=92</link>
</article>
<article>
<title>30 OFWs na minaltrato sa Saudi at Kuwait nakauwi na</title>
<author>Butch Quejada</author>
<date>
<month>March</month>
<day>02</day>
<year>2003</year>
</date>
<body>Nakabalik na sa bansa ang 30 overseas Filipino workers (OFWs) na minaltrato o nakalaya mula sa pagkakakulong sa Saudi Arabia at Kuwait sa tulong nina Pangulong Arroyo at First Gentleman Mike Arroyo. Kasama ang kani-kanilang pamilya at mga mahal sa buhay ay nagtungo sa tanggapan ni Ginoong Arroyo sa Malaca&amp;ntilde;ang ang mga OFWs na sina Felicidad at Elenita Reyes, magkapatid mula sa Victoria, Oriental Mindoro; Rowena Erango, May Ann Sagre at Marilyn Villapin. Ayon kay Elenita, bukod sa hindi sinunod ng kanyang employer sa Kuwait ang napagkasunduang suweldo ay hindi siya pinasahod ng pitong buwan. Kabilang din sa mga nakabalik na OFWs ang ilang mga domestic helper na naging biktima ng ibat ibang uri ng pang-aapi, hindi pagbabayad ng sahod at rape sa Kuwait. Ayon sa mga domestic helper, malaki ang naitulong ng pagbisita kamakailan ni Pangulong Arroyo sa Kuwait upang mapabilis ang kanilang pagbalik sa bansa. Ang mga OFWs naman na nakalaya mula sa pagkakakulong sa Jeddah at Riyadh sa Saudi Arabia dahil sa ibat ibang kaso ay natulungan ng proyekto ni GMA na Pang-Sabadong Libreng Abogado. Sinagot naman ni Ginoong Arroyo ang &amp;quot;blood money&amp;quot; na kinailangan upang mapalaya alinsunod sa batas ng Saudi Arabia. (Ulat ni Butch Quejada)</body>
<link>http://www.philstar.com/Article.aspx?articleId=197406&amp;publicationSubCategoryId=92</link>
</article>
<article>
<title>Balikatan 03-1 tuloy</title>
<author>Lilia Tolentino</author>
<date>
<month>March</month>
<day>02</day>
<year>2003</year>
</date>
<body>Tuloy pa rin ang pagdaraos ng magkasanib na pagsasanay ng mga sundalong Pilipino at Amerikano sa Sulu subalit hindi pa naitatakda kung kailan at gaano katagal gaganapin ito. Ito ang inireport ni Defense Secretary Angelo Reyes sa Malaca&amp;ntilde;ang matapos niyang makapulong si US Defense Secretary Donald Rumsfeld at iba pang matataas na opisyal ng Pentagon sa Washington. Ayon kay Presidential Spokesman Ignacio Bunye, bagaman nagkakaisa ang paniniwala nina Reyes at mga US officials na kailangang ipagpatuloy ang joint military exercises, kailagang maihanda ang terms of reference (TOR) ng pagsasanay alinsunod sa tadhanain ng Konstitusyon. Muli ring iginiit ni Reyes na ang tropa ng mga sundalong Pilipino ang mangunguna sa exercises at hindi pahihintulutan ang US forces na sumali sa &amp;quot;combat mission&amp;quot; laban sa Abu Sayyaf group maliban na lamang sa self-defense. (Ulat ni Lilia Tolentino)</body>
<link>http://www.philstar.com/Article.aspx?articleId=197410&amp;publicationSubCategoryId=92</link>
</article>
<article>
<title>Moro state ilalarga na</title>
<author>Benjie Villa</author>
<date>
<month>March</month>
<day>03</day>
<year>2003</year>
</date>
<body>Nagdeklara na ang lider ng Moro Islamic Liberation Front (MILF) na si Hashism Salamat na kanilang itutuloy ang pagtatayo ng sariling gobyerno sa Mindanao dahil hindi na nila maatim na mamuhay ang Bangsamoro people sa ilalim ng Republika ng Pilipinas. Ayon kay Salamat, chairman ng MILFs central committee, ang walang puknat na mga pananalakay ng tropa ng gobyerno sa kanilang balwarte sa North Cotabato ang nag-udyok sa MILF para isulong na ang planong pagtatatag ng independent Islamic state. Kinondena niya ang walang tigil na pag-atake sa mga rebel positions dahil ito anya ay isang paglabag sa ceasefire at nagaganap na peace talks sa pagitan ng Malaca&amp;ntilde;ang at MILF. Sinabi ni Salamat na ang Arroyo government ay walang ipinagkaiba sa pinalitan nitong Estrada administration na &amp;quot;malupit&amp;quot; ang anti-Muslim policy sa Bangsamoro people. Inakusahan din ni Salamat ang gobyernong Arroyo na hindi iginagalang ang kanilang karapatang pantao, kultura at relihiyon. Ang mga pagsalakay sa Camp Rajamuda at Buliok Islamic Center noong Muslim holiday ay pag-ulit lamang sa ginawang paglusob ng mga sundalo noong panahon ni Estrada sa Camps Bushra at Abubakar at pagpapakita kung gaano nilapastangan ng mga sundalo ang banal na araw na iyon. Isa umanong insulto na matapos bumagsak at makubkob ng tropa ng sundalo ang naturang mga kampo ay nagpiyesta sa lechon ang mga ito at nag-inuman. Ang MILF ay isang splinter group ng Moro National Liberation Front (MNLF). Sa kabila nito, ang MILF ang pinakamalaking rebel movement ngayon sa bansa. Gayunman, sa kabila ng pakikipaglaban para sa isang independent Islamic country sa Mindanao, sinabi ni Salamat na ang pamunuan ng MILF at rank-and-file fighters nito ay nananatiling committed sa paghahanap ng isang negotiated political settlement sa Mindanao conflict. (Ulat ni Benjie Villa)</body>
<link>http://www.philstar.com/Article.aspx?articleId=197509&amp;publicationSubCategoryId=92</link>
</article>
<article>
<title>US umatras sa combat operations vs ASG</title>
<author>Ely Saludar</author>
<date>
<month>March</month>
<day>03</day>
<year>2003</year>
</date>
<body>Ikinalugod ng Malaca&amp;ntilde;ang ang naging desisyon ng Estados Unidos na umatras at huwag ipilit ang pagsama ng tropang Amerikano sa combat operations laban sa bandidong Abu Sayyaf. Sinabi ni Presidential Spokesman Ignacio Bunye na tama lamang ang ginawa ng US dahil labag sa Konstitusyon ang pagsali ng Kano sa pagdurog sa Abu Sayyaf. Ito ay matapos na ideklara ng US na tutulong sila sa Pilipinas laban sa mga terorista subalit hindi ito lalabag sa Saligang Batas. Gayunman, tiniyak ni Bunye na tuloy ang RP-US Balikatan 03-1 sa Sulu at sa lalong madaling panahon ay babalangkasin ang terms of reference (TOR). Sinabi ni Bunye na magandang pagkakataon na habang pinaplantsa ang TOR ay mabigyan ng panahon ang dayalogo ng mga lokal na opisyal sa mga residente ng Sulu na tutol sa Balikatan. (Ulat ni Ely Saludar)</body>
<link>http://www.philstar.com/Article.aspx?articleId=197519&amp;publicationSubCategoryId=92</link>
</article>
<article>
<title>Separation pay ng maaalis na BIR employees unahin!</title>
<author>Rudy Andal</author>
<date>
<month>March</month>
<day>03</day>
<year>2003</year>
</date>
<body>Iginiit kahapon ni Senator Tessie Aquino-Oreta na dapat munang siguruhin ang separation pay ng mga empleyado ng Bureau of Internal Revenue (BIR) bago isipin ng pamahalaan ang planong gawing korporasyon ito. Sinabi ni Sen. Oreta, dapat ding masiguro ng Arroyo administration at Kongreso na walang lalabaging alituntunin sa serbisyo sibil o probisyon ng Konstitusyon ang planong gawing National Authority for Revenue Administration (NARA) ang BIR. Aniya, bago isipin ng gobyerno at Kongreso na palitan ang BIR ng NARA ay ayusin muna ang magiging separation pay ng may 11,300 empleyado nito na nakatakdang mawalan ng trabaho. May duda naman ang mga empleyado na taktika lamang ito ng Arroyo government upang maipasok ang kanilang mga bata sa itatayong NARA at manumbalik ang sistemang political patronage sa bansa. Ipinaliwanag pa ni Oreta, hindi ang pagbabago ng pangalan ng BIR ang makakalutas sa katiwalian sa nasabing ahensiya ng gobyerno kundi ang pagiging epektibong galamay ng pamahalaan upang habulin ang mga tax evaders. (Ulat ni Rudy Andal)</body>
<link>http://www.philstar.com/Article.aspx?articleId=197525&amp;publicationSubCategoryId=92</link>
</article>
<article>
<title>Magulang ng unwanted newborn di na kakasuhan</title>
<author>Rudy Andal</author>
<date>
<month>March</month>
<day>03</day>
<year>2003</year>
</date>
<body>Inaasahan ni Senate Majority Leader Loren Legarda na tuluyang mababawasan ang kaso ng abortion sa bansa sa sandaling maipasa ng Senado ang kanyang panukala na hindi na kakasuhan ang mga magulang ng unwanted newborn basta iwanan lamang nila ang sanggol sa emergency care facility. Sinabi ni Sen. Legarda, ito ang nakikita niyang sagot sa tumataas na bilang ng abortion sa bansa kung saan ay naitala ng UP Population Institute na umabot ng 400,000 sa nakalipas na taon. Ayon kay Legarda, sa ilalim ng kanyang Senate bill 2462 ay dapat madala ng mga magulang ang kanilang unwanted newborn sa loob ng 30 araw matapos maipanganak ito sa emergency care facility na matatagpuan sa mga lisensiyadong ospital, public health unit, fire station, police station o pregnancy crisis center ng walang anumang itatanong sa kanila. Ang pinaglagakan namang emergency care facilty ang agad magpapabatid sa DSWD sa iniwang sanggol sa loob ng 24 oras. Nakakaalarma umano ang pagtaas ng bilang ng mga bagong silang na sanggol na iniiwan na lamang ng kanilang mga ina sa basurahan o sa kahit saang hindi ligtas na lugar. (Ulat ni Rudy Andal)</body>
<link>http://www.philstar.com/Article.aspx?articleId=197531&amp;publicationSubCategoryId=92</link>
</article>
<article>
<title>DOE pinagpapaliwanag sa oil hike ng Caltex</title>
<author>Ely Saludar</author>
<date>
<month>March</month>
<day>03</day>
<year>2003</year>
</date>
<body>Inatasan ng Malaca&amp;ntilde;ang si Energy Secretary Vince Perez na i-report sa Palasyo ang resulta ng pakikipag-ugnayan nito sa mga kompanya ng langis, itoy matapos ang muling pagtataas ng 80 sentimos ng Caltex sa presyo ng gasolina nito. Muling nanawagan ang Malaca&amp;ntilde;ang sa mga oil companies sa pangunguna ng Petron na maghinay-hinay sa pagtataas ng presyo at kailangang magsakripisyo rin ang mga ito sa panahon ng krisis. Ipinaalala ni Presidential Spokesman Ignacio Bunye na may share ang gobyerno sa Petron kaya hindi dapat itong makipagsabayan sa pagtataas ng presyo sa ibang kumpanya ng langis. (Ulat ni Ely Saludar)</body>
<link>http://www.philstar.com/Article.aspx?articleId=197537&amp;publicationSubCategoryId=92</link>
</article>
<article>
<title>Legitimate drug test firm, umalma</title>
<author></author>
<date>
<month>March</month>
<day>03</day>
<year>2003</year>
</date>
<body>Kinuwestiyon kahapon ng ibat ibang legitimate drug testing firm sa bansa ang pagkakapasok sa drug test oversight committee na pinamumunuan ng Senado at Kamara ng mga taong may pagmamay-ari ng drug testing firm. Ayon sa mga nabanggit, kung hangad ng Senado at Kamara na maging malinis at matagumpay ang implementasyon ng drug test sa bansa at hindi mapaghinalaan na may kinikilingan, hindi anya dapat magpasok sa komite ng mga taong nagmamay-ari ng drug testing firm. Partikular na pinuna ang pagkakatalaga ni Dr. Lito Cubelo sa komite na kasalukuyang operator-owner ng Mahogany drug testing office na nagbibigay ng drug test sa mga motorista. Maaari umanong gamitin nito ang kapangyarihan ng komite upang paboran ang operasyon ng Mahogany na isang paglabag sa batas dahil sa conflict of interest nito. Pati umano sistemang ipinatutupad ng Land Transportation Office (LTO) sa drug test ay pinakikialaman na rin ni umano Cubelo tulad ng implementasyon ng information technology (IT) program ng ahensiya. Ang IT ang nagtatanggal ng anomalya sa implementasyon ng drug test nationwide. Ang Mahogany drug testing na pagmamay-ari ni Cubelo ay naging kontrobersiyal noong mga nagdaang mga taon ng magkaroon ng anomalya sa PNP drug testing. Ang Mahogany din ay isa sa hanay ng mga drug testing firm sa bansa na may pinakamaraming branches na ipinasara ng LTO dahil sa pagkakaloob umano ng pekeng resulta ng drug test sa mga motorista tulad sa Cabuyao, Tayuman, Las Pi&amp;ntilde;as at Cotabato. Mahigit 50 drug testing firm ang blacklisted ngayon sa LTO dahil sa pag-iisyu ng fake drug test results.</body>
<link>http://www.philstar.com/Article.aspx?articleId=197543&amp;publicationSubCategoryId=92</link>
</article>
<article>
<title>Mga kongresista nagrerebelde kay GMA</title>
<author>Malou Escudero</author>
<date>
<month>March</month>
<day>03</day>
<year>2003</year>
</date>
<body>Nagrerebelde na umano kay Pangulong Arroyo ang ilan sa mga mambabatas sa Mababang Kapulungan ng Kongreso dahil sa ginagawang pang-iipit ng Malaca&amp;ntilde;ang sa kanilang pondo. Ayon sa isang source sa Kamara, karamihan sa 50 kongresista na nagpahayag ng suporta sa kandidatura ni businessman Danding Cojuangco ay nais lamang magpakita ng kanilang galit sa Palasyo. Sinabi pa ng source na simula nang ipahayag ni Pangulong Arroyo na hindi na siya tatakbo sa presidential election sa 2004 ay binalewala na umano nito ang mga mambabatas. Wala na rin anyang dahilan para &amp;quot;ligawan&amp;quot; pa ni Arroyo ang mga kongresista dahil naipasa na naman ang mga priority bills na isinusulong ng Palasyo. Ayon pa sa source, dahil hindi naman lahat ng mga kongresista ay mayaman, 65 porsiyento sa kanila ay umaasa lamang sa kanilang &amp;quot;pork barrel&amp;quot; o countrywide development fund (CDF) at mga proyektong pinopondohan ng gobyerno. Posible rin aniya na kaya iniipit ng Malaca&amp;ntilde;ang ang pondo ng mga kongresista ay dahil inaabangan din nito ang gagawing paglusob ng Amerika sa Iraq. Mahalaga anyang may pondo ang gobyerno sa sandaling sumiklab ang giyera dahil siguradong maaapektuhan nito ang ekonomiya ng bansa. Naniniwala din ang source na bahagi ng pagrerebelde ng mga kongresista ang balitang pagpapatalsik sa puwesto kay Speaker Jose de Venecia. Nais umano ng mga mambabatas na pilitin ni de Venecia ang Malaca&amp;ntilde;ang na ipalabas na ang kanilang pondo upang hindi siya mapatalsik sa puwesto at matigil na ang balitang kudeta. (Ulat ni Malou Escudero)</body>
<link>http://www.philstar.com/Article.aspx?articleId=197547&amp;publicationSubCategoryId=92</link>
</article>
<article>
<title>FATF sanctions magpapataas ng bayad sa OFW remittances</title>
<author></author>
<date>
<month>March</month>
<day>03</day>
<year>2003</year>
</date>
<body>HONG KONG - Nagbabala ang mga Pilipinong bankers dito na ang halaga ng pagpapadala ng pera ng mga manggagawang Pilipino mula sa Hong Kong (HK) Special Administrative Region ay dodoble kung hindi papaspasan ng pamahalaan ang pagsunod sa mga tuntunin ng Financial Action Task Force. Ayon kay Danilo Flores, general manager at country head ng Philippine National Bank (PNB) sa HK, ang bayad sa pagpapadala ng pera ay maaring tumaas hanggang HK$40 o P160 mula sa dating HK$20. Sinabi rin ni Flores na sinabihan na nila ang mga kliyenteng Pilipino ng PNB-HK na ang padala ay maaring maantala ng ilang araw. Sumang-ayon dito si RCBC general manager for telemoney HK Victor Baldoza na nagsabing dahil sa mga kakulangan sa Anti-Money Laundering Law (AMLA) ay tatagal at hihirap ang documentation. &amp;quot;Dadami kasi ang papeles na dapat tapusin at nariyan pa ang mga clearances na magpapatunay na legal ang transaksiyon, magiging mahirap sa mga Pilipino dito sa HK magpauwi ng pera.&amp;quot; Nang magpatong ng sanctions ang FATF sa Ukraine at Nauru, napilitan ang mga bangko sa dalawang bansa na bumalik sa manual processing ng mga dokumento, habang ang buong mundo ay naka-online na. Kung mangyayari ito sa Pilipinas, kahit malapit pa dito ang HK, maaantala at hihina ang pagpapadala ng pera at mga transaksiyon ng HK sa bansa. Mga 153,000 overseas Filipino workers (OFW) ngayon ang nasa HK at lahat sila ay sa banko nagpapadala ng pera sa kanilang mga pamilya.</body>
<link>http://www.philstar.com/Article.aspx?articleId=197550&amp;publicationSubCategoryId=92</link>
</article>
<article>
<title>Roco kinondena sa pag-atake sa scouting at jamborees</title>
<author></author>
<date>
<month>March</month>
<day>03</day>
<year>2003</year>
</date>
<body>Binatikos kahapon ng ibat ibang grupo si dating Education Secretary Raul Roco dahil sa panliliit umano nito sa kilusang scouting at sa pagpuna na ang scouting jamborees ay junkets lamang ng mga pulitiko at paglustay ng salapi ng mga magulang. Ginawa ni Roco ang maaanghang na komentaryong ito sa kanyang lingguhang programa sa radyong Aksiyon Roco at Raul noong nakaraang Pebrero 22 sa DZBB. Ilang galit na mga opisyales ng Boy Scouts of the Philippines (BSP) na tumangging magpabanggit ng pangalan, ang nagsabing ang mga puna ni Roco ay nagpapatunay na wala siyang alam o pakialam sa kilusang scouting. Lalong galit ang mga kamag-anakan ng mga scouts na namatayan sa isang pagbagsak ng eroplano noong Hulyo 28, 1963 habang papunta sa international jamboree na gaganapin sa Marathon, Greece. Sinabi nila na ang mga puna ni Roco sa scouting at jamborees ay isa umanong pagkutya sa alaala ng mga nasawi na naniniwala hanggang kamatayan sa matayog na adhikain ng scouting: &amp;quot;Honor, duty, God, country&amp;quot;. Sa kanyang programa noong isang linggo, sinabi ni Roco na ang mga magulang ay napipilitang tustusan ang mga scout jamborees na ginagamit lamang ng kung sinu-sunong matatandang opisyales na walang kinalalaman sa scouting tulad ng mga mayors, governors at kanilang mga alalay.</body>
<link>http://www.philstar.com/Article.aspx?articleId=197552&amp;publicationSubCategoryId=92</link>
</article>
<article>
<title>US umupak na sa Iraq!</title>
<author></author>
<date>
<month>March</month>
<day>04</day>
<year>2003</year>
</date>
<body>Nagpalipad na ng missiles ang Amerika at Britanya sa no-fly zone ng bansang Iraq. Binanatan ng Amerika at Britanya ng kanilang surface-to-surface air missile at multiple rockets ang Iraq. Katatapos lang pulungin ni Iraqi President Saddam Hussein ang military at nagbigay ng briefing nang silay birahin. Ipinagmalaki ni Hussein na mataas na ang morale ng kanilang tropa sa pagsabak at titiyakin ng Iraq na konti lang ang malalagas sa kanila. Sapat umano ang kanilang bala kahit umabot pa ng dalawang buwan ang giyera. Tiniyak pa ni Hussein na handang-handa ang kanyang tropa para sumabak sa digmaan. Nagbanta rin si Saddam na hindi magwawagi ang Amerika dahil handang lumaban ang mga Iraqi. Samantala, patuloy ang pagwasak ng Iraq sa mga chemical weapons nito. Sampung missiles na ang nawasak gamit ang mga bulldozer. Sinira rin nila ang stocks ng anthrax pero ayon sa UN inspection team ay kailangang i-verify pa nila ang deklarasyong ito. Kaugnay nito, nagkaisa ang tatlong bansa, Kuwait, Saudi at Bahrain, sa panawagan na bumaba na si Saddam sa puwesto nito para huwag ng matuloy ang digmaan.</body>
<link>http://www.philstar.com/Article.aspx?articleId=197638&amp;publicationSubCategoryId=92</link>
</article>
<article>
<title>Balikatan 03-1 tuloy na</title>
<author>Danilo Garcia</author>
<date>
<month>March</month>
<day>04</day>
<year>2003</year>
</date>
<body>Tuluy-tuloy na ang pagdaraos ng Balikatan Exercises 03-1 sa bansa matapos na magkasundo sina Defense Secretary Angelo Reyes at US Defense Secretary Donald Rumsfeld sa isang linggong pagdalaw ng una sa Estados Unidos. Sinabi ni Reyes sa isang press briefing kahapon na isang technical working group ang nagsasagawa ngayon ng plano para sa Balikatan na papabor sa magkabilang bansa. Hindi pa tiyak kung saan idaraos ang Balikatan na nauna nang pinlano sa Sulu. Sinabi ni Reyes na kinokonsidera rin ang ibang lugar sa Mindanao. Kasalukuyang pinag-aaralan rin ng magkabilang grupo ang lawak ng pagsasanay, ang haba ng panahon ng Balikatan at kung kelan ito magsisimula. Inaasahang gagamit umano ng limang modules sa para sa intelligence operations, civic action operations at maging combat operations. Agad naman nitong iginiit na magsisilbing back-up lamang ang mga sundalong Kano at hindi lalabag sa anumang isinasaad ng Konstitusyon ng bansa. Nagsasagawa naman ng beripikasyon ang AFP ukol sa napaulat na pag-alis na ng tropa ng Amerika sakay ng mga barko buhat sa Okinawa, Japan na dadalo sa Balikatan. Sinabi nito na hindi pa nila natatalakay ang dami ng mga sundalong Kano na dadagsa sa bansa kaya hindi na napapanahon ang pagpapadala ng naturang delegasyon. Mabibiyayaan naman ang mga beterano ng World War II sa pagdating ng mga opisyal ng Veterans Administration ng US na magpapadala ng mga gamot, pagsasaayos ng pasilidad ng Veterans Memorial Medical Center at libreng pagpapagamot sa mga beterano. (Ulat ni Danilo Garcia)</body>
<link>http://www.philstar.com/Article.aspx?articleId=197647&amp;publicationSubCategoryId=92</link>
</article>
<article>
<title>Oil Derugalation Law inutil</title>
<author>Rudy Andal</author>
<date>
<month>March</month>
<day>04</day>
<year>2003</year>
</date>
<body>Iginiit kahapon ni Sen. Gregorio Honasan sa pamahalaang Arroyo na suspindihin ang implementasyon ng Oil Deregulation Law dahil inutil naman umano ito sa sunud-sunod na pagtaas ng presyo ng produktong petrolyo. Ayon kay Sen. Honasan, mukhang sinasamantala umano ng mga kumpanya ng langis ang tensiyon sa Middle East upang magkaroon ng dahilan sa pagtataas ng presyo ng kanilang produkto. Nakapagtataka umano kung bakit patuloy ang pagtaas ng presyo ng langis gayung mayroon naman silang imbentaryo nito bukod pa sa maaari silang maghagilap ng ibang source na mas mababa ang presyo. Inakusahan naman ni Sen. Tessie Aquino-Oreta, ang gobyernong Arroyo na protektor ng mga kumpanya ng langis dahil hindi nito maparusahan sa kabila ng paglabag sa Oil Deregulation Law. Ayon kay Sen. Oreta, mayroong probisyon sa naturang batas na ibahagi ng mga kumpanya ng langis ang 10 porsiyento ng kanilang shares of stock sa publiko subalit hindi umano ito tinutupad ng dalawang oil companies. Sinabi ng senadora na 5 taon na ang lumipas mula ng pairalin ang Republic Act No.8479 noong Pebrero 1998 subalit hanggang ngayon ay hindi na nagsasagawa ng initial public offering (IPO) ang Caltex at Shell. Naging maluwag umano ang pamahalaan, partikular ang Department of Energy sa dalawang oil company na ito dahil pinagbibigyan nila ang pag-urong ng diskusyon ng IPO ng Shell at Petron. Kung naging maluwag umano ang pamahalaan sa mga ito, imposible din umanong ipatupad ang parusang nakasaad sa paglabag ng Oil Deregulation Law. Noong Sabado ay nagtaas ang Caltex Philippines sa presyo ng gasolina sa halagang 780 sentimo kada litro, habang 70 sentimo naman sa diesel at kerosene. Inaasahan namang susunod ang Petron Corp., Pilipinas Shell at iba pang small players sa nagging desisyon ng Caltex. (Ulat ni Rudy Andal)</body>
<link>http://www.philstar.com/Article.aspx?articleId=197653&amp;publicationSubCategoryId=92</link>
</article>
<article>
<title>Pagdurog sa Abu di makakapekto sa ibang lugar</title>
<author>Ely Saludar</author>
<date>
<month>March</month>
<day>04</day>
<year>2003</year>
</date>
<body>Tiniyak ng militar sa Malaca&amp;ntilde;ang na hindi maaapektuhan ang seguridad ng ibang lugar sa bansa kahit nakatutok ang atensiyon nito sa pagdurog sa Abu Sayyaf dahil sa 90 araw palugit ni Pangulong Arroyo. Sinabi ni AFP Chief of Staff General Dionisio Santiago na tungkulin ng militar na pangalagaan ang seguridad ng buong bansa kahit may espesyal itong operasyon laban sa Sayyaf kaya walang katotohanan ang pahayag ng isang US-based think-tank Strategic Forecasting (Stratfor) na posibleng atakihin ng mga miyembro ng New Peoples Army (NPA) at Moro Islamic Liberation Front (MILF) ang ibang bahagi ng bansa kapag ibinuhos ng AFP ang kanilang puwersa sa Basilan at Sulu para matupad ang kautusan ng Pangulo na durugin ang ASG sa loob ng tatlong buwan. Nilinaw nito na isang infantry division lang ang sumasailalim sa Basilan-Sulu-Tawi-Tawi area kaya hindi mauubos ang puwersa ng militar. (Ulat ni Ely Saludar)</body>
<link>http://www.philstar.com/Article.aspx?articleId=197659&amp;publicationSubCategoryId=92</link>
</article>
<article>
<title>Mata ni GMA kinagat ng insekto</title>
<author>Ely Saludar</author>
<date>
<month>March</month>
<day>04</day>
<year>2003</year>
</date>
<body>Nakagat ng insekto (sun flea) ang kanang mata ni Pangulong Arroyo matapos na magtungo ito sa Palawan nitong nakalipas na Sabadot Linggo para magbakasyon kasama ang kanyang pamilya. Kaya ng dumalo ito sa paglulunsad ng Sun Cellular, ang bagong mobile telephone company na pag-aari ng pamilya Gokongwei ay naka-shades ang Pangulo. Sa nasabing launching, binigyang daan ng Pangulo ang pag-uusap ng isang Pinoy nurse sa Kuwait at kanyang pamilya dito. Tiniyak ni Joel Pacaro, OFW sa Kuwait mula pa 1992 na maayos ang kanilang kalagayan at tahimik naman doon. Nagpasalamat din ito sa Pangulo sa kanyang pagdalaw sa mga OFW sa Kuwait noong nakaraang buwan. (Ulat ni Ely Saludar)</body>
<link>http://www.philstar.com/Article.aspx?articleId=197665&amp;publicationSubCategoryId=92</link>
</article>
<article>
<title>DPWH, DOTC ililipat sa Clark</title>
<author>Lilia Tolentino</author>
<date>
<month>March</month>
<day>04</day>
<year>2003</year>
</date>
<body>Pinag-aaralan ngayon ng Malaca&amp;ntilde;ang ang panukalang paglilipat ng mga tanggapan ng Department of Public Works and Highways (DPWH) at Department of Transportation and Communications (DOTC) sa dating Clark Air Base sa Pampanga para mapaluwag ang Metro Manila. Ayon kay Presidential Spokesman Ignacio Bunye, ang panukala ay iniharap na kay Pangulong Arroyo at pinarerepaso na kina Executive Secretary Alberto Romulo at Presidential Chief of Staff Rigoberto Tiglao. Ayon kay Bunye, sa ilalim ng panukala ay babayaran ang pagkakautang ng gobyerno sa Government Service Insurance System (GSIS) sa pamamagitan ng lupain sa Clark at ang GSIS naman ay magkakaloob ng P15 bilyon para makapagpatayo ng mga gusali at iba pang pasilidad na gagamitin ng DOTC at DPWH. Kaugnay nito, pinag-aaralan ding mailipat ng lugar ang iba pang government agencies. Balak ilipat sa parteng Visayas ang DOT at DTI habang sa Mindanao ay planong ilagay doon ang DENR at DA. (Ulat ni Lilia Tolentino)</body>
<link>http://www.philstar.com/Article.aspx?articleId=197671&amp;publicationSubCategoryId=92</link>
</article>
<article>
<title>Davao bomb: 20 dedo, 144 sugatan</title>
<author>Butch Quejada, Danilo Garcia at Ely Saludar</author>
<date>
<month>March</month>
<day>05</day>
<year>2003</year>
</date>
<body>Umaabot sa 20 katao ang nasawi, lima rito ay iniulat na naputulan ng ulo habang 144 iba pa ang sugatan matapos na magkasunod na sumabog ang dalawang bomba na itinanim sa waiting shed sa harap mismo ng arrival area ng Davao International Airport at granada na sumambulat naman sa Tagum City kahapon. Habang isinusulat ang balitang ito, isa pa lamang sa mga namatay sa Davao airport ang nakilalang si Ronald Picar, dating Junior Middleweight champion. Sa nasabing bilang ng mga nasawi, sampu ang lalaki, walo ang babae at isang bata. Sa paunang ulat, itiniyempo sa pagdagsa ng mga taong sumasalubong sa kanilang mga kaanak ang ginawang pagpapasabog. Nabatid na naganap ang insidente dakong alas-5:20 ng hapon sa waiting area ng naturang paliparan. Ang naturang waiting shed ay may 50 metro ang layo sa pagitan ng entrance gate ng Davao International at Domestic Airports. Kalalapag pa lamang ng isang eroplano ng Cebu Pacific kung saan dumagsa naman ang mahigit sa 200 katao sa arrival area upang salubungin ang kani-kanilang mga kamag-anak na sakay ng naturang eroplano. Dito na sumambulat ang bomba sa katabing waiting shed kung saan anim na katao ang agad na nasawi. Ilan naman sa mga biktima ang namatay habang isinusugod sa Davao Medical Center. Sa di pa makumpirmang report, tatlong bomba umano ang itinanim at dalawa lamang ang sumabog habang narekober ng mga awtoridad sa naturang lugar ang isa pang piraso ng homemade bomb. Ayon naman kay PNP-Aviation Security Group Director Chief Supt. Jesus Verzosa, ligtas ang airside o iyong mismong paliparan. Nilinaw nito na nasa landside ang lugar ng krimen. Pansamantala munang inihinto ang operasyon sa Davao International at Domestic Airports. Ang mga domestic aircraft ay pinagsabihan munang bumalik sa port of origin habang ang mga international aircraft ay pinapunta muna sa Cebu International Airport at Ninoy Aquino International Airport. Samantala dakong 6:15 kagabi, isa pang pagsabog ang naganap sa Freedom Park sa Tagum City, Davao del Norte na ikinamatay ng isa katao at ikinasugat ng tatlo pa. Kaugnay nito, mariing kinondena ni Pangulong Arroyo ang naganap na pagsabog. Wala anyang kapatawaran ang nangyari dahil itoy isang uri ng terorismo. Agad nagpatawag ang Pangulo ng emergency meeting kagabi at pinulong ang kanyang Cabinet oversight committee on internal security. Samantala, inilagay na ni Supt. Verzosa sa red alert ang nasabing paliparan at pinaghanda niya ang kanyang mga tauhan na nakatalaga sa lahat ng airports sa buong bansa kabilang ang NAIA. Sinabi naman ni Lt. Col. Daniel Lucero, spokesman ng Southern Command, na tinitingnan nila ngayon ang posibleng sabwatan ng Moro Islamic Liberation Front (MILF) at New Peoples Army (NPA) na umanoy nagkaroon na ng pagsasanib sa kanilang operasyon. Kasalukuyang nagsasagawa ngayon ng masusing imbestigasyon ang mga awtoridad sa naturang insidente. (Ulat nina Butch Quejada, Danilo Garcia at Ely Saludar)</body>
<link>http://www.philstar.com/Article.aspx?articleId=197770&amp;publicationSubCategoryId=92</link>
</article>
<article>
<title>Curfew buong bansa balak</title>
<author>Doris Franche/Malou Escudero/Gemma Amargo</author>
<date>
<month>March</month>
<day>05</day>
<year>2003</year>
</date>
<body>Bilang solusyon sa lumalaking bilang ng kirminalidad sa bansa, plano ng Department of Interior and Local Government (DILG) na ipatupad na rin sa mga lalawigan ang curfew matapos na mapatunayang epektibo ang implementasyon nito sa Metro Manila. Ayon kay DILG Secretary Joey Lina, mabisang paraan ang curfew upang mabawasan ang tumataas na crime rate sa bansa. Patunay nito, malaki ang ibinaba ng crime rate sa Maynila at Marikina makaraang ipatupad ang curfew hours kaya hihikayatin niya ang mga alkalde ng munisipalidad at lungsod sa mga lalawigan upang igiit ang pagpapatupad ng curfew upang maiwasan ang mga masasamang elemento. Aminado si National Capital Regional Police Office (NCRPO) chief Deputy Director General Reynaldo Velasco na hindi lamang sa Metro Manila may nagaganap na krimen kundi maging sa mga liblib na lalawigan kung kayat nararapat lamang na gawing buong bansa na ang implementasyon ng curfew hours. Bukod sa malaking tulong ito sa pulisya dahil madaling natutukoy ang mga kriminal na sangkot sa krimen, maganda ang idudulot ng curfew lalo na sa menor-de-edad dahil mas maagang makakauwi ang mga ito sa kanilang mga bahay. Mapoprotektahan ang mga kabataan mula sa drug addiction at drug pushing na siyang pangunahing problema sa mga kabataan ngayon. Maiiwasan din ang mga kabataan na maging biktima ng rape, snatching, holdap at iba pang krimen. Nauna nang ipinanukala ng PNP ang pagpapataw ng curfew sa buong Metro Manila simula alas-10 ng gabi hanggang alas-4 ng madaling-araw sa mga kabataang 18 anyos pababa. Pero para kay Cebu Rep. Ace Durano, chairman ng House committee on public order and security, pangunahing maapektuhan ng curfew ay mga business o commercial establishments na nagsisimula ang operasyon sa gabi kaya dapat din itong pag-aralan. Samantala, taliwas dito ang posisyon nina Caloocan City Mayor Reynaldo Malonzo at San Juan Mayor JV Ejercito na nagsabing isang uri ng militarisasyon ang curfew kaya hindi nila ito ipinatutupad sa kanilang siyudad at munisipalidad. Sa Caloocan ay nalilito ang buong kapulisan kung ipatutupad nila ang ordinansa patungkol sa curfew. Ayon sa police official na ayaw magpabanggit ng pangalan, nagigipit umano sila sa naging pahayag ni Malonzo na hindi ito pabor na ipatupad ang curfew sa lungsod kaya pansamantala muna nilang inihinto ang paghuli sa mga pakalat-alat na menor-de-edad sa mga lansangan ng Caloocan. (Ulat nina Doris Franche/Malou Escudero/Gemma Amargo)</body>
<link>http://www.philstar.com/Article.aspx?articleId=197779&amp;publicationSubCategoryId=92</link>
</article>
<article>
<title>'Girlfriends for fun' ni Mohammed di ugnay sa al-Qaeda</title>
<author>Danilo Garcia</author>
<date>
<month>March</month>
<day>05</day>
<year>2003</year>
</date>
<body>Wala umanong kaugnayan ang natuklasang mga &amp;quot;girlfriends&amp;quot; ng nadakip na si Khalib Shaik Mohammed sa Al-Qaeda network dahil sa ginagawa lamang umanong parausan ng naturang hinihinalang terorista ang mga naturang babae, ayon sa PNP. Sinabi ni PNP Directorate for Intelligence Director Robert Delfin na natuklasan nila ang pangalan ng naturang mga Filipina girlfriends nito sa file ng laptop computer ng pamangkin niyang si Ramzi Jousef na nauna nang naaresto dito sa Pilipinas. Nadiskubre ang ibat ibang anyo ni Mohammed na naka-pormal, nakasuot pandigma, nakasuot-Arabo at iba pa sa decoding ng ibang files. Sa isinagawa nilang follow-up investigation at background checking, nabatid na tanging &amp;quot;just for fun&amp;quot; lamang ang naturang mga babae ni Mohammed sa pagbalik-balik nito sa bansa mula pa noong 1990. Wala umanong alam ang mga ito sa operasyon nito dahil sa pagpapakilalang isang mayamang negosyanteng rag importer buhat sa Middle East at binubusog lamang ang mga babaeng ito sa pera tuwing dadating siya sa bansa habang ang iba ay ibinahay pa nito. Nakasaad rin sa naturang mga files ang &amp;quot;Operation Bojingka o Big Bang&amp;quot; na katulad ng nangyari sa September 11 attack sa Estados Unidos at pagpapasabog sa limang US airline sa paggamit ng water bomb. Kasalukuyang nagsasagawa ngayon ng masusing imbestigasyon at paghahanap ang PNP katulong ang Intelligence Service of the Armed Forces of the Philippines (ISAFP) upang kilalanin at madakip ang mga alagad ni Mohammed dito sa Pilipinas. (Ulat ni Danilo Garcia)</body>
<link>http://www.philstar.com/Article.aspx?articleId=197786&amp;publicationSubCategoryId=92</link>
</article>
<article>
<title>Mata ni GMA lalong lumala</title>
<author>Ely Saludar</author>
<date>
<month>March</month>
<day>05</day>
<year>2003</year>
</date>
<body>Lalo pang lumala ang pamamaga at pamumula ng mata ni Pangulong Arroyo dahilan para mapilitan itong kanselahin ang lahat ng kanyang appointments kahapon. Pangungunahan sana ni Pangulong Arroyo ang Cabinet meeting kahapon pero kinansela ito. Ayon kay Presidential Spokesman Ignacio Bunye, nais ng Pangulo na ipahinga muna ang kanyang mga mata bago muling sumabak sa trabaho. Matatandaang kinagat ng insekto (sun flea) ang kanang mata ng Pangulo habang nagbabakasyon sa Palawan kasama ang pamilya nitong nakaraang Sabadot Linggo. Hindi pa matiyak ni Bunye kung ilang araw magpapahinga ang Pangulo dahil sa nairita niyang mata. (Ulat ni Ely Saludar)</body>
<link>http://www.philstar.com/Article.aspx?articleId=197792&amp;publicationSubCategoryId=92</link>
</article>
<article>
<title>Ash Wednesday ngayon</title>
<author>Jhay Mejias</author>
<date>
<month>March</month>
<day>05</day>
<year>2003</year>
</date>
<body>Hiniling ng Simbahang Katoliko na sa paggunita ngayon ng selebrasyon ng Ash Wednesday ay makiisa ang sambayanang Pilipino sa pag-aayuno para sa kapayapaan. Sa kalatas na ipinalabas ni Bishop Orlando Quevedo, pangulo ng Catholic Bishops Conference of the Philippines (CBCP), nakiisa ang Santo Papa sa lahat ng mga Katoliko sa buong mundo para ipagdiwang ang Ash Wednesday bilang araw ng pagdarasal at pag-ayuno para sa kapayapaan. Iminungkahi umano ng Santo Papa na gawing isang linggo ang selebrasyon bilang &amp;quot;Linggo ng pagdarasal at sakripisyo ng Iraq at ng Estados Unidos.&amp;quot; Sa loob ng isang linggo (Marso 5-12) ay magsasagawa ng misa, pagrorosaryo, pag-ayuno, prusisyon para sa kapayapaan at sa huling Miyerkules ay novena para sa Our Lady of Perpetual Help. (Ulat ni Jhay Mejias)</body>
<link>http://www.philstar.com/Article.aspx?articleId=197797&amp;publicationSubCategoryId=92</link>
</article>
<article>
<title>Hiling ng 6-anyos na batang may leukemia bibigyang katuparan ng PNP</title>
<author>Cristina Mendez</author>
<date>
<month>March</month>
<day>05</day>
<year>2003</year>
</date>
<body>Nakatakdang tuparin ng pamunuan ng Philippine National Police (PNP) ang pangarap ng isang 6-anyos na batang lalaki na nagtataglay ng sakit na acute lymphocytic leukemia na maging isang pulis at sumakay sa prowl car ng ahensiya. Ayon kay PNP director for community relations Director Ricardo de Leon na napagkasunduan ng matataas na opisyal ng PNP na gawing panauhin sa isinasagawang regular-flag raising ceremony sa Camp Crame ang batang si Joe Allan Mendoza o si Jam-jam na siyang tawag sa kanya ng kanyang pamilya. Ayon kay Marissa Mendoza, tiyahin ni Jam-jam na ang kanyang pamangkin ay masyadong energetic at masayahin. &amp;quot;Dinadala ko siya sa paaralan hanggat makakaya ko. Pinapayagan pa nga siya ng mga co-teacher ko na sumama sa kanilang klase dahil alam nila ang sitwasyon ni Jam-jam,&amp;quot; pahayag pa ni Marissa na isang Grade-6 teacher sa Turbina Elementary School sa Calamba, Laguna. Binanggit pa nito, na tiwala si Jam-jam na marami siyang matututunan sa paaralan, sa kabila umano ng tinataglay nitong karamdaman ay nagpa-participate ito sa grade 1 class. Ayon pa kay Marissa nalaman lamang ang sakit na leukemia ni Jam-jam noong ito ay tatlong taon pa lamang. Kailangan pa umano nitong sumailalim sa isang taong pang chemotherapy at umaasa sila na makaka-survive ang bata. Ang pangarap ni Jam-jam na maging isang pulis ay bibigyang katuparan ng pamunuan ng PNP na naghahanda na para sa isang malaking event na iaalay sa bata. Pinagpatahi pa ito ng police uniform at saka pasasakayin kasama ang uniformed policemen sa prowl car ng PNP at saka iikot sa kampo. Nabatid na ang pangarap ng bata ay isinulat ng kanyang tiyang si Marissa sa Make a Wish Foundation na siya namang nakipag-koordina sa PNP. Bukod dito, kabilang din sa wishlist ni Jam-jam ay ang makita ang child actor na si John Prats, magkaroon ng sapatos na may gulong at makapasyal sa Manila Zoo. (Ulat ni Cristina Mendez)</body>
<link>http://www.philstar.com/Article.aspx?articleId=197801&amp;publicationSubCategoryId=92</link>
</article>
<article>
<title>Abu umamin sa Davao bombing</title>
<author>Danilo Garcia,Malou Escudero at Ely Saludar</author>
<date>
<month>March</month>
<day>06</day>
<year>2003</year>
</date>
<body>Umamin na ang mga teroristang Abu Sayyaf sa malagim na pagbomba sa Davao International Airport ngunit sinabing pumalpak ang execution ng plano kaya maraming inosenteng buhay ang nabuwis. Kasabay nito, humingi ng paumanhin ang mataas na lider ng Abu Sayyaf na si Hamsi Raji Salih, alias Jose Ramirez sa mga kaanak ng mga nasawi at nasugatan sa insidente. Sa isang panayam ng ANC TV, nilinaw ni Salih na ang orihinal na plano ay pasabugin ang bomba sa madaling-araw upang walang buhay na madamay. Ito anya ay sa layuning ibagsak ang ekonomiya ng Pilipinas at takutin ang mga investors na magnegosyo sa Mindanao. Tiniyak ni Salih na ang mga tauhan ng Abu Sayyaf na pumalpak sa kanilang misyon ay lalapatan ng karampatang parusa tulad ng bitay na alinsunod sa batas ng Islam. Hawak na umano nila ang mga kasamahan nila na nagsagawa ng pambobomba. Binigyang diin ni Salih na ang tanging intensiyon nila ay destabilization at hindi ang pagpatay ng mga inosenteng mamamayan. Umaabot na sa siyam katao ang naaresto ng mga awtoridad sa pambobomba. Kasalukuyang sumasailalim sa masusing interogasyon at background check ang nasabing mga suspek. Samantala, kinilala na ng mga awtoridad ang mga nasawi na sina Armand Picar, dating world bantamweight boxing champion; Marlino Lowedia; Darwisa Lafuente; Cecilia Aligato Tauboshima; Julius Maonas; Celeste Arota; Raina Fedilis Juan; Odog Ronieta; Mary Ann Camecer; Chonabel Parilla; Cayetano Caliza Jr.; Kenneth Rasay; Felimon Omandoc; Leonardo Laborte; William Hyde, isang US missionary; Adela Fuagata; Adelfa Lumanda; Montasher Sudang at Gregorio Pusta Sr. Pag-ako ng Sayyaf taktika lang Duda naman si Pangulong Arroyo sa pag-ako ng bandidong Abu Sayyaf sa Davao bombing. Pinagbasehan nito ang pahayag nina AFP Southern Command chief Lt. Gen Narciso Abaya at Davao City Mayor Rodrigo Duterte na sinasabing maraming krimen ang inaako ang Sayyaf na hindi kapani-paniwala. Sinabi ni Abaya na posibleng taktika lamang ang pahayag ni Salih. Hinihinala naman ni Defense Secretary Angelo Reyes na posibleng kinasabwat ng Moro Islamic Liberation Front (MILF) ang ASG para akuin ang Davao bombing. Ayon kay Reyes, nais lang ng MILF na huwag mabahiran ang kredibilidad ng rebeldeng grupo. Pati militar suspek sa Davao bombing Mga eksperto lamang sa paggawa ng bomba ang may kagagawan ng pagpapasabog sa Davao airport kaya hindi imposibleng maging suspek rin ang militar at mga foreign-trained groups. Ito ang paniwala ni Ilocos Norte Rep. Imee Marcos matapos lumabas ang balitang may sangkap na &amp;quot;Plastique&amp;quot; o mas kilala sa tawag na C4 ang bombang ginamit. Sinabi ni Marcos na ang Plastique ay isang uri ng US-manufactured explosives at hindi ito kilala ng mga hindi bihasa at non-professional criminals. Dalawang grupo lamang anya ang maaring gumamit ng nasabing pampasabog at ito ay ang Jemaah Islamiyah na maaring nakipagsabwatan sa local operatives nila na Abu Sayyaf o ang militar na may malawak na kaalaman sa paggawa ng bomba. Sa kasalukuyan ay mayroong ordinansa na nagbabawal sa pagbebenta at pag-iingat ng nasabing bomba maliban sa militar. Nagbabala rin si Marcos sa pamahalaan na mag-ingat sa pagpi-prisinta ng mga suspek lalo na ito ay Muslim nang wala namang matibay na ebidensiya. Hindi anya makakatulong sa pagtukoy ng mga totoong suspek ang pagpiprisinta sa media ng mga fall guy upang maipakita lamang na may ginagawa ang gobyerno sa pagresolba ng kaso. Idinagdag nito na maliwanag na nakaplano ang pambobomba sa Mindanao kung saan inuna ang Cotabato at isinunod ang Davao. (Ulat nina Danilo Garcia,Malou Escudero at Ely Saludar)</body>
<link>http://www.philstar.com/Article.aspx?articleId=197884&amp;publicationSubCategoryId=92</link>
</article>
<article>
<title>Sitwasyon kontrolado pa</title>
<author>Ely Saludar/Grace dela Cruz</author>
<date>
<month>March</month>
<day>06</day>
<year>2003</year>
</date>
<body>Nanawagan si Pangulong Arroyo sa sambayanang Pilipino na maging kalmado at kontrolado pa ng gobyerno ang sitwasyon. Ito ay kasunod ng naganap na pagpapasabog ng bomba sa waiting shed sa arrival area ng Davao airport na ikinasawi ng 21 katao at ikinasugat ng maraming iba pa. Hindi naman tutol ang Pangulo sa alok ng Amerika na tumulong sa paglutas ng kaso sa Davao. Gayunman, sinabi ng Pangulo na may limitasyon ang tulong at hindi maaaring lumahok sa combat operations ang mga sundalong Kano. Samantala, muling itinaas ang red alert sa lungsod ng Maynila makaraang sumiklab muli ang terorismo sa bansa, partikular sa Davao. Ayon kay Western Police District Director Pedro Bulaong, tripleng seguridad ang ibinibigay ngayon ng mga awtoridad sa mga LRT at MRT stations, oil depot sa Pandacan at sa mga mall sa kamaynilaan. Pero, iginiit ni Bulaong na higit na mabisang pag-iwas sa anumang hakbanging terorismo ang pakikipagtulungan ng mamamayan sa mga awtoridad. (Ulat nina Ely Saludar/Grace dela Cruz)</body>
<link>http://www.philstar.com/Article.aspx?articleId=197894&amp;publicationSubCategoryId=92</link>
</article>
<article>
<title>Pagpapadala ng DH sa Hong Kong ipinatitigil ni GMA</title>
<author>Lilia Tolentino/Jhay Mejias</author>
<date>
<month>March</month>
<day>06</day>
<year>2003</year>
</date>
<body>Pansamantalang ipinahihinto muna ng pamahalaan ang pagpapadala ng mga Pilipinong domestic helper sa Hong Kong dahil sa desisyon ng HK Special Administrative Region na kaltasan ang minimum na sahod ng mga dayuhang manggagawa doon. Ayon kay Pangulong Arroyo, inatasan na niya ang Philippine Overseas Employment Administration (POEA) na suspindihin muna ang pagpoproseso ng mga kontrata para sa mga domestic helper patungong Hong Kong dahil sa ipinataw na pagbabawas ng HK$400 sa sahod ng mga domestic helper doon. Inatasan din ng Pangulo si Labor Secretary Patricia Sto. Tomas na repasuhin ang kasalukuyang umiiral na mga patakaran sa pagpapadala ng mga Pinay DH at iba pang mga problemang may kinalaman sa manggagawa sa ibang bansa. Nakatakda namang magpulong sa Biyernes ang POEA board at isa sa mga opsiyon nito na kinokonsidera ay ang paghiling na gawing polisiya na huwag aprubahan ang employment contract para sa mga Pinay DH na may buwanang sahod na bababa sa HK$3,670. Simula sa Abril 1, 2003 ay kakaltasan ng HK$400 ang minimum wage para sa mga dayuhan. Bunga nito, posibleng sa bansang China na lamang magpadala ng mga Filipino domestic helpers. Kabilang din ang Taiwan, Malaysia, Singapore at Japan sa mga alternatibong bansa upang dito ipadala ang mga Pinoy workers partikular na ang mga DH. (Ulat nina Lilia Tolentino/Jhay Mejias)</body>
<link>http://www.philstar.com/Article.aspx?articleId=197901&amp;publicationSubCategoryId=92</link>
</article>
<article>
<title>Isa pang taon sa elementary pinag-aaralan ng DepEd</title>
<author>Joy Cantos</author>
<date>
<month>March</month>
<day>06</day>
<year>2003</year>
</date>
<body>Pinag-aaralan na ng pamahalaan ang pagdaragdag ng isa pang taon para sa mga mag-aaral sa grade school upang makahabol sa sistema ng mataas na kalidad ng edukasyon sa iba pang mga bansa sa Southeast Asia. Ayon kay Education Undersecretary Fe Hidalgo sa ginanap na pagbubukas ng ika-38 taong Southeast Asian Ministers of Education (SEAMO) conference kahapon, sa ibang bansa ay 11 taon ang panahong iniiukol sa basic education bago ang mga ito makapasok sa kolehiyo. Dito lamang anya sa Pilipinas 10 taon ang binubuno sa elementarya. Aniya, kailangang ihanda ang mga estudyante upang hindi na ang mga ito mahirapan bago tumuntong sa kolehiyo. (Ulat ni Joy Cantos)</body>
<link>http://www.philstar.com/Article.aspx?articleId=197907&amp;publicationSubCategoryId=92</link>
</article>
<article>
<title>Iraq kinakapos na ng gamot</title>
<author></author>
<date>
<month>March</month>
<day>06</day>
<year>2003</year>
</date>
<body>Ramdam na mismo sa loob ng Iraq ang tensiyon sa pagitan ng kanilang bansa at Amerika dahil marami na sa mga Iraqi ang namamatay dulot ng kakapusan ng mga medisina. Nabatid na hindi na makapag-angkat ng gamot mula sa ibang bansa ang Iraq simula ng maghigpit ang United Nation at kahit mga gamit sa ospital ay maraming ipinagbawal sa pangambang gamitin sa paggawa ng armas ang mga kagamitang ito. Kahit plastic urine bag na isang taon nang ginagamit ng mga pasyente ay hindi pa napapalitan. Ayon sa mga doktor, wala silang pakialam sa pulitika. Ang mga pasyente ang nahihirapan at hindi gobyerno. Ang alam nila walang gamot para sa isang bansang sobra ang dami ng mga siyentipiko at doktor.</body>
<link>http://www.philstar.com/Article.aspx?articleId=197913&amp;publicationSubCategoryId=92</link>
</article>
<article>
<title>Davao airport balik normal</title>
<author>Butch Quejada</author>
<date>
<month>March</month>
<day>06</day>
<year>2003</year>
</date>
<body>Ibinalik na sa normal ang operation ng Davao City International Airport matapos bigyan ng go-signal ng Air Transportation Office (ATO) ang muling pagbubukas ng naturang paliparan. Tuluyan ng tinanggal ang police cordon sa area matapos linisin ang lugar ng dugo at basag-basag na salamin at iba pang debris. Dalawang commercial flights, isang Cebu Pacific Air at Air Philippines na kapwa galing sa Manila Domestic Airport ang magkasunod na lumapag sa airport kahapon ng umaga. Nanatiling &amp;quot;suspended until further notice&amp;quot; ang flights ng Philippine Airlines patungo sa naturang siyudad. Samantala, upang makatiyak ang pamahalaan, nagpadala ang AFP ng contingent ng Army at Marines para sa karagdagang puwersa ng PNP upang i-secure hindi lamang ang paliparan kundi pari na rin ang vital installations sa lungsod. Inutos naman ni Chief Supt. Jesus Verzosa, director ng PNP-ASG sa Ninoy Aquino International Airport ang pagtatalaga ng karagdagang bomb sniffing dogs sa NAIA at Manila Domestic Airport. Inilagay na rin sa heightened alert ang buong Luzon partikular na ang Metro Manila, Visayas habang full alert naman sa Mindanao. Sa pagsisiyasat sa bombang ginamit, nabatid na naglalaman ito ng may isang kilong C-4 explosive kaya napakalakas ng naturang pagsabog. Kahapon ay nasa 21 katao na ang iniulat na namatay. (Ulat ni Butch Quejada)</body>
<link>http://www.philstar.com/Article.aspx?articleId=197918&amp;publicationSubCategoryId=92</link>
</article>
<article>
<title>MJ pinatalsik sa pagka-kongresista</title>
<author>Malou Escudero</author>
<date>
<month>March</month>
<day>07</day>
<year>2003</year>
</date>
<body>Inabot na naman ng isa pang kamalasan si Manila 6th District Rep. Mark Jimenez matapos magpalabas kahapon ng desisyon ang House of Representatives Electoral Tribunal (HRET) na nag-uutos sa kongresista na bakantihin ang kanyang puwesto dahil hindi siya residente ng Maynila. Sinabi ni Atty. Pete Cuadra, abogado ng petitioner na si dating Manila Rep. Rosenda Ann Ocampo, pinagbasehan ng desisyon ang records ng extradition case ni Jimenez na nagpapakitang si Jimenez ay residente ng Makati City. Base sa extradition proceedings laban kay Jimenez, sinabi nito na siya ay residente ng No. 56 Ginza st., Forbes Park, Makati City. Sa ilalim ng Konstitusyon, ang isang kandidato para maging kongresista ay dapat residente ng mahigit na isang taon sa lugar kung nais niyang maging kinatawan. Hindi naabot ni Jimenez ang requirements na ito. Nang tumakbo si Jimenez nitong nakaraang eleksiyon kung saan tinalo niya si Pablo Ocampo, ama ni ex-Rep. Sandy Ocampo, ginamit nito ang address na #3445 Magistrado Torres st., Bacood, Sta. Mesa, Manila. Pito sa siyam na miyembro ng HRET ang bumoto laban kay Jimenez at ang mga ito ay kinabibilangan nina Supreme Court Justices Renato Puno, Vicente Mendoza at Leandro Quisumbing. Ang mga mambabatas naman ay sina Reps. Zenaida Ducut (Pampanga); Oscar Moreno (Pampanga); Douglas Cagas (Davao) at Salacnib Baterina (Ilocos Sur.) Tanging sina Valenzuela Rep. Magtanggol Gunigundo at Laguna Rep. Joaquin Chipeco ang pumabor kay Jimenez. Si Jimenez ay pansamantalang nakalalaya sa Miami, Florida matapos maglagak ng piyansa noong nakaraang buwan. Matapos matanggap ang desisyon ng HRET, sinabi ni Cuadra na maghahain sila ng mosyon upang kilalanin ang mga botong natanggap ni Pablo Ocampo na tinalo ni Jimenez. Binigyan naman ng 10 araw ang kampo ni Jimenez upang umapela at maghain ng motion for reconsideration sa Supreme Court. (Ulat ni Malou Escudero)</body>
<link>http://www.philstar.com/Article.aspx?articleId=198021&amp;publicationSubCategoryId=92</link>
</article>
<article>
<title>2003 budget inaprubahan ng senado</title>
<author>Rudy Andal</author>
<date>
<month>March</month>
<day>07</day>
<year>2003</year>
</date>
<body>Inaprubahan kahapon ng madaling araw ng mga senador ang 2003 national budget na nagkakahalaga ng P804 bilyon. Sinabi ni Senate President Franklin Drilon, inabot ng alas-4 ng madaling araw ang mga senador matapos pagpuyatan na maaprubahan ang pambansang budget na mas mababa ng P200 milyon sa orihinal na proposal ng Malaca&amp;ntilde;ang. Inilarawan naman ni Sen. Manuel Villar, chairman ng finance committe ang naturang budget na sagad sa buto. Aniya, malaking bahagi ng budget ay nakalaan para sa mga mandatory expenditures tulad ng pagbabayad sa mga utang panlabas ng bansa, internal revenue allotment at pasuweldo sa gobyeno. Niratipikahan din kamakalawa ng gabi ng Senado ang bicameral report sa pag-amyenda sa Anti-Money Laundering Law na inaasahang papasa na sa panlasa ng Financial Action Task Force. (Ulat ni Rudy Andal)</body>
<link>http://www.philstar.com/Article.aspx?articleId=198028&amp;publicationSubCategoryId=92</link>
</article>
<article>
<title>Jinggoy pinayagang makapag-piyansa</title>
<author>Malou Rongalerios</author>
<date>
<month>March</month>
<day>07</day>
<year>2003</year>
</date>
<body>Makakauwi na sa kanilang tahanan si dating San Juan Mayor Jinggoy Estrada matapos itong payagang maglagak ng P.5 milyong pisong piyansa ng Sandiganbayan Special Division. Personal pang inihatid kahapon ni Sandiganbayan Sherrif Ed Ureta ang ipinalabas na desisyon ng Korte. Ayon sa Special Division, hindi direktang tinukoy si Jinggoy na may kinalaman sa ilegal na operasyon ng jueteng sa bansa. Second-hand information din lang aniya ang akusasyong ibinato kay Jinggoy na kasabwat ito ng kanyang amang si dating pangulong Joseph Estrada sa mga kasong kinakaharap nila. Kabilang sa kaso ni Jinggoy ang pag-parte sa P500 milyon jueteng money. Nabilanggo ang mag-amang Estrada simula pa noong April 25, 2001. Inaasahang maglalagak ng piyansa ngayong araw na ito si Jinggoy at uuwi sa kanilang tahanan sa San Juan. (Ulat ni Malou Rongalerios)</body>
<link>http://www.philstar.com/Article.aspx?articleId=198035&amp;publicationSubCategoryId=92</link>
</article>
<article>
<title>Pati DH sa Saudi rerepasuhin</title>
<author>Lilia Tolentino</author>
<date>
<month>March</month>
<day>07</day>
<year>2003</year>
</date>
<body>Rerepasuhin ng pamahalaan kung posibleng ipahinto na rin ang pagpapadala ng domestic helper sa Saudi Arabia dahil sa palaging mayroong mga problemang kinakaharap ang mga ito sa trabaho. Inihayag ni Labor Secretary Patricia Sto. Tomas kasabay ng pahayag na magsisimula na sa Lunes, Marso 10, ang paghinto sa pagpoproseso ng papeles ng mga domestic helper patungong Hong Kong. Ayon kay Sto. Tomas, saklaw ng pag-aaral nila sa DOLE ang iba pang mga bansang palaging may kinakaharap na problema ang mga contract worker na Pinoy. Ang pagpapatigil sa pagpapadala ng manggagawa sa Saudi Arabia ay may kinalaman sa implementasyon ng tinatawag na unified contract na isang paglabag sa Migrant Workers Act of 1995 at Labor Code. Sa ilalim ng unified contract, ang mga Pilipinong domestic helper ay hindi na puwedeng tumanggi sa anumang uri ng gawain na ipagagawa sa kanila ng mga amo at hindi puwedeng umalis kung nahihirapan sa trabaho. Kung may reklamo ang domestic helper laban sa kayang among Arabo ay dedesisyunan ito ng joint committee sa Saudi Arabia at mawawalang bisa ang mga legal na awtoridad ng bansa at hurisdiksiyon ng National Labor Relations Commission, Ang mga Pinoy worker ay pipirma na ng ibang kontrata ng empleyo sa sandaling tanggapin na sila ng Saudi National Recruitment committee na siyang magrerepaso ng mga kuwalipikasyon ng aplikanteng domestic helper. Ang unified contract ay pinagtibay nang hindi isinangguni sa DFA, DOLE at POEA. Ang Senado ay nanawagan sa pamahalaan na ipasuspinde muna ng implementasyon ng unified contract na nakatakdang magkabisa sa Saudi Arabia umpisa sa Lunes. (Ulat ni Lilia Tolentino)</body>
<link>http://www.philstar.com/Article.aspx?articleId=198041&amp;publicationSubCategoryId=92</link>
</article>
<article>
<title>Kamay na bakal ni GMA hiningi ng transport groups</title>
<author>Angie dela Cruz/Joy Cantos</author>
<date>
<month>March</month>
<day>07</day>
<year>2003</year>
</date>
<body>Kailangan na talaga ng kamay na bakal ni Pangulong Arroyo upang mapangalagaan ang kapakanan ng sektor ng transportasyon bunsod ng pagtataas na rin ng Pilipinas Shell sa presyo ng kanilang krudo kahapon. Sinabi ni Belen Atendido, pangulo ng may 200,000 miyembro ng Transport Operators and Drivers Association of the Philippines (TODAP), mas magiging makabuluhan ang pagtulong sa kanila ng pamahalaan kung gagamitin nito ang kapangyarihan na maengganyo ang mga oil companies para mai-rollback ang presyo ng mga produktong petrolyo. Binigyang diin ni Atendido na hindi nila gusto na magbigay na lamang ng discount ang Shell, Petron at Caltex sa bibilhing gasolina ng mga pampasaherong sasakyan sa oras na magpakarga sa kanilang istasyon. &amp;quot;Ang diskuwento sa petroleum products na aming ikakarga sa aming mga sasakyan ay hindi makakatulong para maibsan ang epektong dulot ng patuloy na pagtaas ng presyo ng gasolina sa bansa,&amp;quot; sabi ni Atendido. Kahapon ay ipinatupad ng Shell ang halagang P.80 sentimong increase. Maliban sa gasoline, itinaas rin ng Shell ang presyo ng diesel at gas sa P.70 sentimo habang P.50 sentimo naman sa LPG. (Ulat nina Angie dela Cruz/Joy Cantos)</body>
<link>http://www.philstar.com/Article.aspx?articleId=198046&amp;publicationSubCategoryId=92</link>
</article>
<article>
<title>Pag-monitor sa di awtorisadong paggamit ng gov't vehicles di trabaho ng LTO</title>
<author>Angie dela Cruz</author>
<date>
<month>March</month>
<day>07</day>
<year>2003</year>
</date>
<body>Nilinaw ni Land Transportation Office (LTO) Chief Roberto Lastimoso na ang mga tauhan ng Commission on Audit (COA) na nakatalaga sa bawat ahensiya ng pamahalaan ang siyang dapat magmonitor sa di awtorisadong paggamit ng mga government vehicles. Ayon kay Lastimoso, walang kontrol ang ahensiya sa paggamit ng mga government agencies sa lahat ng mga sasakyan ng gobyerno dahil ang trabaho ng LTO ay tumutulong lamang at umasiste sa anumang sumbong, reklamo at verification ng naturang mga sasakyan. Ang paglilinaw ng LTO ay may kinalaman sa ulat ng Civil Service Commission (CSC) Lumabas sa report ng CSC na ang LTO ang may pinakamaraming bilang ng mga reklamong natatanggap nila mula sa TEXTCSC dahil sa di awtorisadong paggamit ng mga govt vehicles. Sinabi ni Lastimoso na handa ang LTO na makipagtulungan sa CSC hinggil sa pagbusisi sa mga di awtorisadong paggamit ng mga sasakyan ng gobyerno. (Ulat ni Angie dela Cruz)</body>
<link>http://www.philstar.com/Article.aspx?articleId=198049&amp;publicationSubCategoryId=92</link>
</article>
<article>
<title>Multiple murder vs 4 MILF leaders isinampa</title>
<author>Danilo Garcia</author>
<date>
<month>March</month>
<day>08</day>
<year>2003</year>
</date>
<body>Pormal nang sinampahan ng kasong multiple murder at multiple serious physical injuries sa Davao City Prosecutors Office ang apat na matataas na leader ng Moro Islamic Liberation Front na sina MILF Chairman Hashim Salamat, vice-chairman for military affairs Alhadz Murad, vice chairman for political affairs Ghadzali Jaafar at MILF spokesman Eid Kabalu dahil sa pagpapasabog sa Davao airport kamakailan. Sila ay kinasuhan base sa rekomendasyon kay Pangulong Arroyo ni Mindanao Crisis Management committee chairman at Davao City Mayor Rodrigo Duterte matapos na kumpirmahin nito na MILF nga ang nasa likod ng naturang pagpapasabog dahil sa kaugnayan sa kanila ng nasawing suicide bomber na si Natazer Sudang, alyas Taksil. Sinabi ni Duterte na bago pa man maganap ang pambobomba, nakatanggap na siya ng impormasyon sa naturang pagsalakay ng MILF. Tinangka pa umano niyang kontakin si Salamat upang kumpirmahin ang ulat ngunit pinagtaguan umano siya nang sabihing nasa Malaysia ito. Kinumpirma naman ni AFP chief of staff Gen. Dionisio Santiago na patuloy ang ginagawang pagsasanay ngayon ng MILF sa kanilang miyembro upang maging bomb expert sa mga darating na araw. Sa isyu ng mga panibagong bihag na hawak ng MILF ngayon, sinabi ni Santiago na nagtitiwala sila sa pangakong ibinigay ni Kabalu na iti-turnover nila ang pitong sundalong kanilang nabihag kamakailan sa ginawang pagsalakay sa Lanao del Norte sa International Red Cross. (Ulat ni Danilo Garcia)</body>
<link>http://www.philstar.com/Article.aspx?articleId=198144&amp;publicationSubCategoryId=92</link>
</article>
<article>
<title>Tulay sa Mindanao pinasabog ng MILF</title>
<author>Danilo Garcia</author>
<date>
<month>March</month>
<day>08</day>
<year>2003</year>
</date>
<body>Muling ipinakita ng Moro Islamic Liberation Front (MILF) ang kanilang pagiging terorista matapos na taniman ng bomba at pasabugin ang isang tulay na binansagang &amp;quot;Tulay ng Pangulo,&amp;quot; kahapon ng madaling araw sa lalawigan ng Maguindanao. Base sa sketchy report na nakarating sa Camp Crame, naganap ang pagpapasabog dakong alas-12:45 ng madaling-araw sa naturang tulay sa may Brgy. Takiran, bayan ng Kabantalan. Nabatid na gumamit umano ang mga rebelde ng tatlong battery-operated na 81mm mortar sa pagpapasabog kung saan umabot sa P40 milyon ang halaga ng pinsalang idinulot nito at naparalisa ang daloy ng transportasyon sa naturang bayan. Agad namang itinuro ang rebeldeng MILF na responsable sa naturang pagpapasabog dahil ito lamang umano ang gumagamit ng 81mm mortar sa kanilang paghahasik ng terorismo. Kasalukuyang nagsasagawa na ng mabilisang pagkukumpuni ang mga elemento ng Philippine Army at tauhan ng lokal na pamahalaan upang agad na madaanan ang naturang kalsada dahil sa malaking pagkaluging idudulot nito sa ekonomiya ng naturang lalawigan. Kaugnay nito, isa na namang pagsabog na kagagawan pa rin umano ng MILF suicide bomber ang naganap sa Notre Dame University sa Tacurong, Sultan Kudarat kahapon. Isang lalaki na nakilala sa alyas na Abubakar ang nasawi sa naturang insidente. Ipinapalagay ng militar na katulad ni Sadang, isa ring suicide bomber ng MILF si Abubakar. Sugatan rin sa naturang insidente dakong alas-3 ng hapon sina Falcon Escudero, 13 at ang yaya nitong si Julie Anne Lasip. (Ulat ni Danilo Garcia)</body>
<link>http://www.philstar.com/Article.aspx?articleId=198151&amp;publicationSubCategoryId=92</link>
</article>
<article>
<title>GMA kumpiyansa kay Sec. Reyes</title>
<author>Danilo Garcia</author>
<date>
<month>March</month>
<day>08</day>
<year>2003</year>
</date>
<body>Mananatili sa kanyang posisyon si Defense Secretary Angelo Reyes sa kabila ng mga panawagang pagbibitiw mula sa ilang sektor ng lipunan. Ito ang tiniyak ng Malaca&amp;ntilde;ang kasabay ng pahayag na nananatiling buo ang suporta ni Pangulong Arroyo sa nasabing kalihim. Isinisisi ng mga senador ang naganap na Davao International airport bombing na kumitil ng 21 katao sa mahinang military intelligence at kay Sec. Reyes na anilay wala ng dahilan para manatili sa kanyang puwesto. Ayon kay Reyes, ginagawa lamang niya ang kanyang trabaho. Sinabi nito na hindi makabubuti sa bansa ang ginagawang pagsakay at paninisi lalo na ng mga pulitiko sa nagaganap na kaguluhan sa Mindanao para lalo lang sumikat sa kanilang pagkampanya. &amp;quot;Sa halip na sama-samang magkondena laban sa terorista, hinahaluan pa ng pulitika. Sa Amerika nung 9-11 tragedy, hindi sila nagsisisihan, sama-sama silang gumagawa ng paraan paano malabanan ang terorista. Dito sa atin, makasakay lang sa isyu, maninisi pa ng tao,&amp;quot; himutok ni Reyes. Hindi naman naniniwala si Surigao del Sur Cong. Prospero Pichay na palpak ang military intelligence ng bansa. Ayon sa solon, talagang mahirap hadlangan ang mga terrorist attack sa mga mataong lugar tulad ng Davao airport. (Ulat ni Danilo Garcia)</body>
<link>http://www.philstar.com/Article.aspx?articleId=198157&amp;publicationSubCategoryId=92</link>
</article>
<article>
<title>Pinay maid sa HK huwag i-ban</title>
<author>Angie dela Cruz</author>
<date>
<month>March</month>
<day>08</day>
<year>2003</year>
</date>
<body>Nanawagan kahapon sa Malaca&amp;ntilde;ang ang Migrante International na huwag nang i-ban ang mga Pilipinong manggagawa para magtrabaho sa Hong Kong. Ayon kay Pol Gratela, pangulo ng Migrante, mas mapapasama ang takbo ng buhay ng milyong manggagawa ng bansa kung itutuloy ng pamahalaan ang pag-ban sa pagtatrabaho ng mga Pinoy worker sa Hong Kong. Higit anyang tataas ang bilang ng mga unemployed Filipino sa bansa kung idadagdag pa dito ang mga manggagawa na aalisin sa HK. Hinikayat ng Migrante ang Palasyo na kumbinsihin na lamang nito ang pamahalaan ng HK na huwag nang ibaba ang sahod ng mga Pinoy worker doon upang hindi naman ito makaapekto sa kabuhayan ng mga kapamilya ng mga ito na umaasa lamang sa maliit nilang suweldo. Kailangan anyang magpatupad din ng kaukulang programa ang pamahalaan para maibsan ang anumang gusot na tatama sa milyong Pilipinong manggagawa sa labas ng bansa. (Ulat ni Angie dela Cruz)</body>
<link>http://www.philstar.com/Article.aspx?articleId=198163&amp;publicationSubCategoryId=92</link>
</article>
<article>
<title>AMLA batas na</title>
<author>Lilia Tolentino</author>
<date>
<month>March</month>
<day>08</day>
<year>2003</year>
</date>
<body>Ganap ng batas ang Republic Act 9194 o Anti-Money Laundering Act matapos pormal na lagdaan kahapon ni Pangulong Arroyo ang pagpapatibay dito. Inaasahang maaalis na ang Pilipinas sa listahan ng mga bansang hindi nagpapatupad ng regulasyon ng AMLA at hindi na rin mapapatawan ng sanctions ng Financial Action Task Force dahil napagtibay ito bago pa sumapit ang deadline na March 15. Sinabi ng Pangulo na ang AMLA ay magpapalakas sa batas laban sa pagpasok sa bansa ng salaping mula sa ilegal na aktibidad at sindikato ng krimen. Makatutulong din ito ng malaki sa pagsugpo ng terorismo. Ang pinagtibay na RA 9194 ay susog sa AMLA of 2001. Ibinaba sa halagang P500,000 mula sa dating P4 milyon ang depositong puwedeng mapailalim sa imbestigasyon sa hinalang mula ito sa kasong kidnapping-for-ransom, drug trafficking at hijacking. Binibigyang awtorisasyon ng batas ang AMLA Council na mabusisi ang hinihinalang deposito sa bangko sa utos ng korte. Hindi na kailangan ang direktiba ng korte kung ang kontrobersiyal na deposito ay may kinalaman sa tatlong nabanggit na mga kaso. Kapag nakumpirma na ang pera ay galing sa kidnapping, drugs o hijacking ay kaagad itong ipaiilalim sa &amp;quot;freeze order.&amp;quot; (Ulat ni Lilia Tolentino)</body>
<link>http://www.philstar.com/Article.aspx?articleId=198168&amp;publicationSubCategoryId=92</link>
</article>
<article>
<title>Pilipinas paborito ng mga pedophile sa US at Europe</title>
<author>Rudy Andal</author>
<date>
<month>March</month>
<day>08</day>
<year>2003</year>
</date>
<body>Nabahala si Senate Majority Leader Loren Legarda sa napaulat na umaabot ang child prostitutes sa bansa ng 100,000 kaya ito ang naging paboritong destinasyon ng mga pedopilya mula sa Amerika at Europe. Naghain si Sen. Legarda ng resolusyon upang imbestigahan ng Senado ang tumataas na bilang ng child prostitutes sa bansa sa kabila ng umiiral na batas upang proteksiyunan ang mga ito partikular ang RA 7610. Tinukoy na paboritong puntahan ng mga pedophile ay ang Metro Manila, Angeles City, Cebu City, Puerto Galera at Davao, ayon sa ulat ng Indian Express wire service. Ipinaliwanag pa ng mambabatas, mataas na porsiyento ng mga biktima ng prostitusyon ay nagkakaroon ng problema sa pag-iisip kaya kahit masagip ang mga ito ng gobyerno ay muling nagbabalik sa sex industry. (Ulat ni Rudy Andal)</body>
<link>http://www.philstar.com/Article.aspx?articleId=198170&amp;publicationSubCategoryId=92</link>
</article>
<article>
<title>2 trak ng MILF 'suicide bombers' lumusob sa Zamboanga</title>
<author>Rose Tamayo at Joy Cantos</author>
<date>
<month>March</month>
<day>09</day>
<year>2003</year>
</date>
<body>ISABELA, Basilan  Binalot ng matinding takot ang mga residente ng Zamboanga City at mga karatig nitong lugar matapos na mamataan kahapon ang dalawang trak na puno ng hinihinalang &amp;quot;suicide bombers&amp;quot; ng Moro Islamic Liberation Front (MILF) sa isang barangay sa Zamboanga City. Huling namataan ang mga pinaniniwalaang mga miyembro ng MILF kahapon sa Sitio Linamon, Barangay Timuga, Zamboanga City sakay ng dalawang ten-wheeler trucks at umanoy pawang mga armado ng matataas na kalibre ng armas tulad ng rocket-propelled grenade o RPG at mga machine guns. Base sa isang intelligence report, pangunahing target ngayon ng MILF ang mga installation tower ng National Power Corporation (NAPOCOR), mga telecommunication tower, Zamboanga International Airport, mga pantalan, bus terminals, mga mall at mga government installations. Nagpakalat na rin umano ng mga &amp;quot;suicide bombers&amp;quot; sa ibat ibang lugar ng Mindanao ang MILF kung saan balak din umano ng mga ito na magsagawa ng pananabotahe o pambobomba sa ilang mga simbahang Katoliko ngayong darating na Mahal na Araw. Ayon naman kay Army Col. Alexander Yapching, hepe ng Zamboanga Task Group, kasalukuyan na nilang pinag-aaralan ang naturang mga ulat at isang malaking pagkakamali umano sa parte ng MILF ang ganitong klaseng hakbang gayung mas lalong pinaigting sa kasalukuyan ng militar at kapulisan ang seguridad sa southern Mindanao. &amp;quot;It would be a suicide on their part knowing that the headquarters of Southern Command and the PNP are located in this city and have a strong security strategy here,&amp;quot; pahayag pa ni Yapching. Sinabi pa ni Yapching na kanilang sinisiguro sa publiko na hindi makakapasok sa siyudad ang mga rebelde dahil sa nakakalat na mga checkpoints kung saan masusing sinusuri lahat ng mga pampasaherong bus at jeep na dadaan. Nagpakalat din anya ang PNP at militar ng kanilang mga tauhan na pawang nakadamit sibilyan upang magmanman sa paligid bukod pa anya sa 24-oras na pagbabantay ng mga naka-unipormeng mga sundalo at pulis. Sa kasalukuyan, lalong pinaigting naman ang seguridad sa Zamboanga Airport kung saan lahat ng mga bagahe, mga pasahero at maging mga empleyado ng naturang paliparan ay dadaan sa masusing inspeksiyon. Mga pantalan binabantayan din Samantala, upang mapigilan ang posibilidad na bombahin ng mga terorista ang mga pantalan partikular na sa Mindanao, 12 navy ships ang ipinakalat ng AFP para magsagawa ng pagpapatrulya bilang tulong sa puwersa ng pulisya. Dalawang naval ship naman ang idineploy patungong Palawan, isa sa southern Luzon, tatlo sa northern Luzon, dalawa sa Cebu, dalawa sa karagatan ng Davao at isa malapit sa Zamboanga. Binigyang diin ni Navy Chief Rear Admiral Ernesto de Leon na ang kanilang hakbang ay paghahanda sa report na tinatarget naman umanong pasabugin ng hinihinalang malaking grupo ng mga terorista ang mga pantalan sa bansa. (Ulat nina Rose Tamayo at Joy Cantos)</body>
<link>http://www.philstar.com/Article.aspx?articleId=198280&amp;publicationSubCategoryId=92</link>
</article>
<article>
<title>JDV bigo sa attendance ng mga congressman</title>
<author>Malou Escudero</author>
<date>
<month>March</month>
<day>09</day>
<year>2003</year>
</date>
<body>Bigo si House Speaker Jose de Venecia na mapadalo ang lahat ng mga kongresista sa Mababang Kapulungan tuwing may sesyon sa Mababang Kapulungan ng Kongreso. Ito ang sinabi kahapon ni Bayan Muna Rep. Satur Ocampo kaugnay sa problema sa quorum ng liderato ng Kamara. Ayon kay Ocampo, halos apat na beses nang kinausap ni de Venecia sa pamamagitan ng majority caucus ang mga mambabatas upang pakiusapan lamang na dumalo sa mga majority session subalit hindi pa rin ito natutupad. Umaasa umano si de Venecia sa mga lider ng bawat rehiyon na tulungan siyang kumbinsihin ang mga mambabatas na dumalo sa majority session, subalit hindi satisfactory ang naging tugon ng mga ito. Inamin ni Ocampo na maraming beses ng naging dahilan nang pag-aadjourn ng sesyon ang kawalan ng quorum ng mga mambabatas. Sinabi naman ni Akbayan Rep. Loretta Ann Rosales na bagaman at magaling na lider si de Venecia ay hindi naman nito kayang i-motivate ang nasa 220 solons na padaluhin sa sesyon. Kahit malapit na namang magbakasyon ang mga mambabatas ay nahihirapan pa rin ang Kamara na makakuha ng quorum upang makapagsagawa ng sesyon. Nauna rito, ilang beses na ring pinag-isipan ng liderato ng Kamara ang pagkaltas sa sahod ng mga absenerong kongresista subalit hindi naipatupad. (Ulat ni Malou Escudero)</body>
<link>http://www.philstar.com/Article.aspx?articleId=198289&amp;publicationSubCategoryId=92</link>
</article>
<article>
<title>Grupo ng mga heneral 'asiwa' kay Roco</title>
<author></author>
<date>
<month>March</month>
<day>09</day>
<year>2003</year>
</date>
<body>Malabong makuha ni dating Education Sec. Raul Roco ang buong suporta ng military kung sakaling siya ay maging pangulo ng bansa dahil sa hinalang itoy maka-kaliwa. Inakusahan ng Association of Generals and Flag Officers si Roco na kumikiling umano sa komunista dahil sa kanyang pagtatanggol sa mga miyembro ng Communist Party of the Philippines (CPP) noong siya ay aktibo pang abugado. Hindi daw ito nakakalimutan ng military dahil sa dami ng mga nasawing tao ng pamahalaan at mga sibilyan sa loob ng mahigit 30 taon na armadong paglaban ng mga komunista para ibagsak at palitan ang pamahalaang demokratiko. Noong unang bahagi ng dekada 70, pinilit ni Roco ang pagbasura sa Republic Act 1700 o ang batas laban sa subersiyon dahil ito daw ay hindi naaayon sa Saligang Batas. Ito ang kanyang iginiit bilang pagtatanggol kay Linda Taruc at 45 na iba pang miyembro ng CPP. Ipinagpilitan ito ni Roco kahit matapos na ideklara ng Korte Suprema na ang RA 1700 ay ayon sa Saligang Batas at hindi labag sa karapatang pagpapahayag at pagpupulong. Kinalaunan, itinapon din ng SC ang hiling ni Roco na pabor sa mga komunista. Sa ganitong mga pangyayari, nagagambala ang Sandatahang Lakas dahil sa kung mananalo si Roco sa halalang pampanguluhan, siya ay nasa &amp;quot;kabilang panig&amp;quot; at hindi sa interes ng military.</body>
<link>http://www.philstar.com/Article.aspx?articleId=198298&amp;publicationSubCategoryId=92</link>
</article>
<article>
<title>March 17 ultimatum sa Iraq</title>
<author></author>
<date>
<month>March</month>
<day>09</day>
<year>2003</year>
</date>
<body>Binigyan ng Estados Unidos, Britain at Spain ng ultimatum na hanggang Marso 17 ang Iraq bilang huling tsansa upang sumunod sa hinihinging disarmament kundiy sisimulan na ng tatlong nabanggit na bansa ang paggiyera dito. Inianunsyo ni British Foreign Secretary Jack Straw ang bagong resolusyong ito sa isinagawang pagpupulong ng UN Security Council. &amp;quot;Iraq will have failed to take the final opportunity..unless on or before March 17, 2003, the Council concludes that Iraq has demonstrated full, unconditional, immediate and active cooperation with its disarmament obligations,&amp;quot; ani Spraw. Gayunman, mukhang mahihirapan silang makumbinsi ang 6 undecided nations na suportahan ang bagong UN draft resolution. Agad ibinasura ng France na may Security Council veto power ang ultimatum ilang minuto matapos na magsalita si Straw. Sinabi ni Foreign Minister Dominique de Villepin na hindi nila matatanggap ang anumang resolusyon na magiging daan ng giyera. &amp;quot;We would not accept any ultimatum,&amp;quot; ani Villepin. Maging si German Foreign Minister Joschka Fischer ay ni-reject din ang nasabing panukalang ultimatum. &amp;quot;This is an ultimatum which immediately leads to a military action.&amp;quot; Ang nilalaman ng resolusyon ay inaasahang pagbobotohan sa Martes. Mangangailangan ng siyam na boto sa kabuuang 15 miyembro ng Security Council upang maaprubahan ang bagong resolusyon. Idinagdag ng France, China at Russia na kanilang tututulan ang digmaan at anuman sa kanila ay nagpahayag na kanilang pababagsakin ang resolusyon sa pamamagitan ng paggamit ng kanilang veto power. May nakahanda nang mahigit sa 300,000 troops, 50 warplanes, at dose-dosenang warships ang US upang magsagawa ng giyera at puwersahang pabagsakin si Iraqi President Saddam Hussein. Inihayag ni US Pres. Bush noong Huwebes na isusulong nito ang giyera, may approval man o wala ng United Nations, matapos ang ibinigay na ultimatum. Kaugnay nito, sinimulan na ng Iraq ang pagwasak sa anim pang Al-Samoud 2 missiles sa Al-Taji bilang bahagi ng pagsunod sa kautusan ng UN na sirain ang mga ipinagbabawal na rockets. Nauna nang winasak ang 34 missiles at dalawang casting chambers nito.</body>
<link>http://www.philstar.com/Article.aspx?articleId=198301&amp;publicationSubCategoryId=92</link>
</article>
<article>
<title>Clinic sa mga mall</title>
<author>Rudy Andal</author>
<date>
<month>March</month>
<day>09</day>
<year>2003</year>
</date>
<body>Hinikayat kahapon ni Senator Noli de Castro ang mga may-ari ng shopping malls sa bansa na maglagay ang mga ito ng emergency clinics upang agarang makasaklolo sa mga shop-goers sa oras ng trahedya. Sinabi ni Sen. de Castro, inihain niya ang panukalang Shopping Malls Emergency Clinics Act of 2003 upang umalalay sa mga mall-goers kapag inabutan ang mga ito ng aksidente lalo ngayong nagiging target ng terorista ang matataong lugar tulad ng malls. Hindi lamang sa panahon ng trahedya tulad ng bombings kakailanganin ng shop-goers ang tulong ng emergency clinics kundi kapag inatake ng karamdaman ang mga ito habang namamasyal o namimili. Ayon sa senador, dapat lamang maging handa tayo sa anumang maaaring mangyari kaya ang pagkakaroon ng mga emergency clinics sa lahat ng malls sa bansa ay lubhang kailangan. Aniya, ang mga emergency clinics sa bawat mall ay dapat ilagay sa madaling puntahan ng mga tao. (Ulat ni Rudy Andal)</body>
<link>http://www.philstar.com/Article.aspx?articleId=198309&amp;publicationSubCategoryId=92</link>
</article>
<article>
<title>'Wag munang giyera</title>
<author>Ellen Fernando, Ely Saludar, ng Reuters at AFP</author>
<date>
<month>March</month>
<day>10</day>
<year>2003</year>
</date>
<body>Sa harap ng deadline na itinakda ng United States sa March 17, 2003 na giyerahin ang Iraq kung hindi makikiisa sa inspeksyon ng mga mapaminsalang sandata nito, nanawagan kay US president George W. Bush ang UN Arms and Inspector team na huwag munang isulong ang digmaan. Ayon kay Mohammed ElBaradei, pinuno ng International Atomic Energy Agency, kailangan muna nila ng ilang buwan upang tuluyang alamin na may nuclear weapon program ang Iraq. Sinabi pa ng UN chief nuclear inspector na ang pagsasagawa ng giyera laban sa Iraq ay hindi pa sigurado at ang nasabing bansa ay may pagkakataon pang ipakita ang pagtupad sa pangako na isuko nito ang mga mapamuksang armas. Hiniling ni ElBaradei na bigyan pa sila ng karagdagang dalawa hanggang tatlong buwan upang ganap na makapagbigay ng matibay na konklusyon na ang Iraq ay nagtataglay nga o hindi ng weapons of mass destructions. Noong Biyernes ay nagkaisa ang US, Britain at Spain sa pamamagitan ng kanilang ipinalabas na resolusyon na nagbibigay ng ultimatum sa Iraq hanggang sa Marso 17 upang makipag-kooperasyon sa kahilingang pagdidis-arma o harapin ang digmaan. Ang panukala aniya na pangalawang UN resolution sa ngayon ay hindi sinasang-ayunan ng karamihan at kailangang humarap sa posibleng veto. Naniniwala ang UN inspector na hindi pa tuluyang makakatupad ang Iraq sa ibinigay na March 17 deadline subalit inaasahan nito na magpapakita ang nasabing bansa ng aktibong kooperasyon bago sumapit ang ultimatum. Sakali umano na tuluyang pumayag ang Iraq na isuko ang kanilang mapaminsalang sandata, hindi rin agad-agad na maisasagawa ang pagsamsam sa mga ito bago ang itinakdang taning ng US dahil posibleng tumagal ito ng ilang buwan. Kaugnay nito, nakatakdang iharap ngayong linggo ng US at Britain kay Iraqi president Saddam Hussein ang kanilang klarong disarmament tasks at ultimatum na susundin nito upang maiwasan ang planong military actions na ipapatupad laban sa Iraq. Base sa report, nagpaplano na ang British at US airborne na magsagawa ng lightning assault sa Saddam International Airport sa Baghdad bilang bahagi ng kanilang opensiba sa Iraqi capital sa loob ng 72 oras sa paninimula ng giyera. May British paratroopers mula sa 16 Air Assault Brigade ang susuporta sa mga sundalong Kano mula sa 101st at 82nd Airborne Divisions sa pag-atake sa mga airports ilang oras umano matapos ang go-signal ng US kasunod ng ultimatum. Ang mga combat jets na armado ng satellite guided bombs ang una umanong wawasak sa air defense sites at troops na nagbabantay sa airfield bago lumapag ang mga paratroopers at helibornes troops mula sa taas na 250 talampakan o 75 metro. Samantala, binigyan ng pahintulot ng Kingdom of Saudi Arabia ang US troops na magamit ang kanilang Northern airports malapit sa Iraqi border upang magsilbing depensa lamang at makapaghanda sa posibleng pagdagsa ng mga refugees sa oras ng digmaan. Ito ang nilinaw ni Prince Sultan bin Abdul-Aziz, Saudi Minister of Defense matapos ang pagdagsa ng US troops sa hilagang bayan ng Arar malapit sa airport kasabay ng pagsasagawa ng joint military exercises sa pagitan ng kanilang mga sundalo at US troops sa garrison town ng Tabuk. Kaugnay nito, tumanggi ang Malaca&amp;ntilde;ang na sumakay sa panibagong ultimatum ng US at kaalyadong bansa laban sa Iraq. Sinabi ni Presidential spokesman Ignacio Bunye, nananatili pa rin ang Pilipinas sa paninindigan nito na hintayin ang pormal na resolusyon ng UN Security Council bilang huling pasya kung aatakihin ang Iraq. (Ulat nina Ellen Fernando, Ely Saludar, ng Reuters at AFP)</body>
<link>http://www.philstar.com/Article.aspx?articleId=198421&amp;publicationSubCategoryId=92</link>
</article>
<article>
<title>Pagsibak kay Sto. Tomas ibinasura</title>
<author>Ely Saludar</author>
<date>
<month>March</month>
<day>10</day>
<year>2003</year>
</date>
<body>Inisnab lamang ng Palasyo ng Malaca&amp;ntilde;ang ang kahilingan ng mga Filipina domestic helpers sa Hong Kong na sibakin sa puwesto si Labor sec. Patricia Sto. Tomas. Ang pagtanggi ng Palasyo ay kasunod sa naging desisyon ng Pangulong Arroyo na suspindehin ang pagpapadala ng Pinay DH sa Hong Kong bilang protesta sa ipinatutupad na HK$400 kaltas na suweldo sa mga foreign domestic helpers. Sinabi ni Presidentail spokesman Ignacio Bunye na hindi naman makatarungan ang hiling na sibakin sa puwesto si Sto. Tomas dahil kumikilos ito upang isaayos ang kapakanan ng mga manggagawa. Siya ang sinisisi ng mga DH na nagbigay ng maling payo sa Pangulo para iutos na itigil ang pagpapadala ng mga manggagawa sa Hong Kong. Nilinaw ni Bunye na hindi pa iniaalis ng Pangulo ang suspensyon sa pagpapadala ng mga Pinay DH sa Hong Kong. Ito ay matapos na malathala sa ibang pahayagan na inalis na ng Panguo ang ban sa Hong Kong. (Ulat ni Ely Saludar)</body>
<link>http://www.philstar.com/Article.aspx?articleId=198428&amp;publicationSubCategoryId=92</link>
</article>
<article>
<title>Travel advisory ng US, ok sa Palasyo</title>
<author>Ely Saludar</author>
<date>
<month>March</month>
<day>10</day>
<year>2003</year>
</date>
<body>Hindi kinontra ng Malaca&amp;ntilde;ang ang bagong ipinalabas na travel advisory ng Estados Unidos na nagbibigay ng babala sa kanilang mamamayan na iwasang magtungo sa ilang delikadong lugar sa Pilipinas lalo na sa Mindanao. Sinabi ni Presidential spokesman Ignacio Bunye na nauunawaan ng Palasyo ang travel advisory ng US dahil na rin sa serye ng karahasan sa Mindanao na ang panghuli ay ang pagpapasabog sa Davao International Airport na ikinasawi ng 21 katao kabilang ang isang Amerikano at pagkasugat ng marami kabilang ang tatlo pang Amerikano. &amp;quot;Base sa kaganapan ay hindi naman tayo dapat magdamdam diyan,&amp;quot; pahayag ni Bunye. Nilinaw ni Bunye na pansamantala lamang ang masamang sitwasyon sa Mindanao at gumagawa ng hakbang ang pamahalaan upang malipol ang mga terorista. (Ulat ni Ely Saludar)</body>
<link>http://www.philstar.com/Article.aspx?articleId=198434&amp;publicationSubCategoryId=92</link>
</article>
<article>
<title>'RAM tumulong sa bansa'  Gringo</title>
<author>Rudy Andal</author>
<date>
<month>March</month>
<day>10</day>
<year>2003</year>
</date>
<body>Hinimok kahapon ni Senador Gringo Honasan ang mga miyembro ng Rebolusyonaryong Alyansang Makabansa (RAM) na tumulong sa national recovery program ng gobyerno upang mapabuti ang kalagayan ng mamamayan. Ginawa ni Sen. Honasan, bagong halal na pinuno ng RAM ang panawagan sa gitna ng kinakaharap na krisis ng bansa sa ekonomiya at ang posibleng maging epekto kapag sumiklab ang digmaan sa pagitan ng US at Iraq. &amp;quot;I call on all RAM members to contribute our share in setting in motion the national recovery process that will improve the lives of the Filipino people,&amp;quot; ani Honasan na isa sa mga vice-presidentiable sa ginawang reunion at special meeting ng RAM sa Club Filipino sa Greenhills kamakailan. Idinagdag ng mambabatas na magiging katuwang ng gobyerno ang RAM sa muling pagbangon ng ating bansa gaya ng ginampanan nitong papel sa 1986 People revolt na nagbigay daan upang makamit muli ng bansa ang demokrasya. Nagkaisang hinirang si Honasan na maging pinuno ng steering committee ng RAM nina Col. Tony Daza, Col. Raffy Galvez, ng Phil. Army; Col. Tito Legaspi at Col. Toto Bernarte, ng Phil. Air Force; Navy Capt. Boy Turingan, pawang mga retirado, P/Dir. Vic Batac at CIDG chief Ed Matillamo ng Phil. National Police. (Ulat ni Rudy Andal)</body>
<link>http://www.philstar.com/Article.aspx?articleId=198440&amp;publicationSubCategoryId=92</link>
</article>
<article>
<title>Pari na sangkot sa sex scandal nahaharap sa pag-aresto</title>
<author>Ellen Fernando</author>
<date>
<month>March</month>
<day>10</day>
<year>2003</year>
</date>
<body>Nahaharap sa panibagong problema ang isang pari na nasangkot kamakailan sa sex scandal matapos na posibleng arestuhin ito dahil sa patuloy nitong pagbabalewala at hindi pagdalo sa mga pagdinig sa kasong malicious mischief na isinampa ng isang kumpanya laban sa kanya may anim na taon ang nakakalipas sa Makati City. Nabatid na nabigo si dating Antipolo bishop Crisostomo Yalung na humarap sa pormal na pagdinig sa kasong kriminal na isinampa laban sa kanya ng Limitless Potentials Inc., isang advertising firm nitong Marso 3 sa Makati Municipal Trial Court. Ang pagdinig ay muling itinakda ni Judge Evelyn Archayan-Chua ng Branch 63 sa Marso 14 matapos na ang abogado ni Yalung ay humingi ng 10 araw na palugit upang makapaghanda ang kanyang kliyente sa kanyang counter-affidavits. Plano naman ni Atty. Rex Rico, tumatayong counsel ng nasabing firm na hilingin sa korte na arestuhin si Yalung kung hindi ito sisipot sa itinakdang araw na pagdinig. Posible umanong nasa Estados Unidos si Yalung upang pagtakpan ang Roman Catholic church sa kontrobersyang kinasasangkutan nito hinggil sa umanoy pagkakaroon nito ng dalawang anak sa isang parishioner. (Ulat ni Ellen Fernando)</body>
<link>http://www.philstar.com/Article.aspx?articleId=198446&amp;publicationSubCategoryId=92</link>
</article>
<article>
<title>MILF nang-hostage, 2 todas</title>
<author>Danilo Garcia, Rose Tamayo at Lilia Tolentino</author>
<date>
<month>March</month>
<day>11</day>
<year>2003</year>
</date>
<body>Hindi lang terorismo kundi pandarambong ang aktibidad ngayon ng Moro Islamic Liberation Front (MILF). Kahapon ay sapilitang kinuha ng mga rebelde ang pera, cellphones at iba pang mahahalagang gamit ng mga pasahero ng isang bus na kanilang hinarang sa highway sa Pikit, North Cotabato. Isang sundalo rin ng Phil. Army ang kanilang malapitang binaril sa ulo habang isa pang sibilyan ang nasawi at 10 katao ang sugatan ng magkaroon ng engkuwentro. Nakilala ang nasawi na si Army M/Sgt. Juanito Digno at isang 19-anyos na miyembro ng Civilian Volunteers Organization (CVO) na si Watah Matutin. Lima pang CVO members ang nasugatan ng makasagupa ang mga rebelde habang tinamaan sa crossfire ang mga batang estudyante na sina Rey John Antone, Eulogio Antone, Richard Antone at mga sibilyang sina Baby John Palayo, Bernard John Atrasado. Sa inisyal na ulat na ipinarating ni Maj. Julieto Ando, spokesman ng 6th Infantry Division, naganap ang pangho-hostage dakong 5:30 ng madaling araw sa may Brgy. Dalangawen, bayan ng Pikit. Hinarang ng may 30 rebelde ang Weena bus na patungong Davao at agad na pinababa ang mga pasahero at kinumpiska lahat ng mga IDs, pera, cellphones, mga alahas at iba pang mga mahahalagang bagay ng mga ito. Nang makita ang military ID ni Bigno ay tinawag ito at kinuha rin ang nakasukbit na service firearm niyang kalibre .45 baril. Inakbayan ang sundalo at dinala sa likod ng isang eskuwelahan malapit sa nasabing highway saka binaril sa ulo ng mga rebelde. Halos isang oras ding hindi pinakawalan ng mga rebelde ang mga pasahero bagamat ng malaman ng mga ito na parating ang mga militar ay nagdesisyon silang tumakas na. Habang papatakas ay naka-engkuwentro nila sa may barangay Aleosan, Pikit ang mga rumespondeng mga miyembro ng militar at ng CVO kung saan nasawi si Matutin at ikinasugat ng lima pa nitong kasamahan. Nahagip din sa palitan ng putok ang lima pa katao. Dahil dito, halos limang oras na isinara muna ng militar ang highway mula Cotabato patungong Davao City. Bago pa man nangyari ang insidente ay nauna ng sinalakay ng isa pang grupo ng mga armadong MILF ang isang barangay sa Pikit. Iniulat na tinangay ng mga ito ang ilang mga alagang kalabaw ng mga residente. Wala namang iniulat na nasaktan sa insidente. MILF terorista na rin Binalaan ni Pangulong Arroyo ang mga rebeldeng Moro Islamic Liberation Front (MILF) na mapapabilang sila sa listahan ng mga terorista sa mundo kung ipagpapatuloy nila ang pagpapasabog ng bomba sa Mindanao. Ang pahayag ay kasunod ng pangho-hostage ng MILF sa mga pasahero ng isang bus na kanilang hinarang sa Pikit, North Cotabato kahapon ng umaga. &amp;quot;Ako ay nananawagan sa liderato ng MILF na tigilan na nila ang mga pang-aatake at pandarahas sa mga mamamayan. Ang ganitong mga aksiyon kabilang na ang pananabotahe sa transmission lines at pagharang sa Weena bus ay palatandaan na ng terorismo. Ang MILF ay hindi isang political organization kundi isang grupo na ng terorista,&amp;quot; sabi ng Pangulo. (Ulat nina Danilo Garcia, Rose Tamayo at Lilia Tolentino)</body>
<link>http://www.philstar.com/Article.aspx?articleId=198533&amp;publicationSubCategoryId=92</link>
</article>
<article>
<title>Peace talks sa MILF itigil na</title>
<author>Malou Escudero</author>
<date>
<month>March</month>
<day>11</day>
<year>2003</year>
</date>
<body>Giyera kung giyera! Ito ang sinabi kahapon ni Surigao del Norte Rep. Ace Barbers kaugnay sa patuloy pa ring kaguluhan sa Mindanao. Ayon kay Barbers, hindi na dapat pang ipaggiitan ng Malaca&amp;ntilde;ang ang pagsusulong ng peace talks sa Moro Islamic Liberation Front (MILF) at iba pang nanggugulong grupo sa Mindanao. Hindi na anya dapat suyuin ng pamahalaan ang mga grupong ayaw namang makipag-usap sa gobyerno. Ang dapat anya ay ibigay ng pamahalaan ang giyerang nais ng grupong pinaniniwalaang responsable sa pagpapasabog sa Davao airport at iba pang pag-atake sa isla ng Mindanao. Kaugnay nito, sinabi naman ni Zamboanga City Rep. Celso Lobregat na dapat hanapin ng gobyerno kung nasaan ang assets ng MILF at iba pang grupong terorista sa bansa upang mai-freeze ito. Sinabi ni Lobregat na may kapangyarihan na ang pamahalaan na i-freeze ang assets ng mga kaaway ng pamahalaan dahil isang ganap na batas na ang Anti-Money Laundering Act (AMLA). Naniniwala si Lobregat na hindi magtatagumpay ang giyera ng pamahalaan laban sa mga teroristang grupo sa bansa kung patuloy naman itong makakatanggap ng tulong pinansiyal mula sa kanilang mga kakamping grupo sa labas ng bansa. (Ulat ni Malou Escudero)</body>
<link>http://www.philstar.com/Article.aspx?articleId=198543&amp;publicationSubCategoryId=92</link>
</article>
<article>
<title>AFP at PNP binusalan ni GMA</title>
<author>Ely Saludar</author>
<date>
<month>March</month>
<day>11</day>
<year>2003</year>
</date>
<body>Pinatatahimik ni Pangulong Arroyo ang bibig ng militar at pulisya upang huwag munang magbigay ng impormasyon tungkol sa imbestigasyon sa Davao bombing at iba pang insidente ng karahasan sa Mindanao. Ayon sa Pangulo, ito ay habang hindi pa nakukumpleto ang imbestigasyon ng mga awtoridad sa nasabing mga kaso. Nilinaw ng Pangulo na tanging si Davao City Mayor Rodrigo Duterte, itinalagang crisis manager para sa trahedya sa Davao, ang awtorisadong magsalita sa takbo ng imbestigasyon. Kasabay nito, pina-iimbestigahan pa rin ng Pangulo lahat ng anggulo sa mga insidente kahit ang MILF na ang tinutukoy na responsable sa mga karahasan sa Mindanao. Tiniyak din na ang isinasagawang imbestigasyon ay parehas at transparent subalit kailangang ito ay makumpleto muna bago pormal na ibunyag sa publiko. (Ulat ni Ely Saludar)</body>
<link>http://www.philstar.com/Article.aspx?articleId=198550&amp;publicationSubCategoryId=92</link>
</article>
<article>
<title>Kuratong case posibleng buksan ng SC</title>
<author>Gemma Amargo</author>
<date>
<month>March</month>
<day>11</day>
<year>2003</year>
</date>
<body>Posibleng muling buksan ng Korte Suprema ang Kuratong Baleleng case na kinasangkutan ni Senator Panfilo Lacson at iba pang mga opisyal ng PNP. Ayon sa isang mataas na opisyal ng SC na tumangging magpakilala, ilalabas na nila anumang araw ngayon ang kanilang desisyon sa motion for reconsideration sa kaso ni Lacson. May posibilidad umano na mabago ang botohan ng 15 mahistrado ng Korte dahil nagretiro na ang ilan sa mga ito na sinasabing kadikit ni Lacson. Kabilang sa mga SC Justice na nagretiro na at umanoy malapit kay Lacson sina Associate Justices Santiago Kapunan, Jose Melo at Bernard Pardo. Napag-alaman pa sa source na si dating Associate Justice Sabino de Leon ang orihinal na ponente sa kaso at ang rekomendasyon nito ay isulong ang pagsasampa ng kasong kriminal laban sa senador. Dahilan dito kaya malaki umano ang posibilidad na muling buksan ang kaso ni Lacson na magiging daan upang arestuhin ito. Si Lacson ay itinuturing na umanoy kasama sa pagpatay sa 11 miyembro ng Kuratong Baleleng robbery syndicate sa Quezon city. (Ulat ni Gemma Amargo)</body>
<link>http://www.philstar.com/Article.aspx?articleId=198556&amp;publicationSubCategoryId=92</link>
</article>
<article>
<title>Mga abogado ni Estrada papalitan</title>
<author>Malou Escudero</author>
<date>
<month>March</month>
<day>11</day>
<year>2003</year>
</date>
<body>Hindi nagustuhan ng mga counsel de officio ni dating Pangulong Estrada ang balitang papalitan na sila at ibabalik ang mga sinibak na abugado ng dating pangulo. Ayon sa isang abogado ni Estrada na tumangging magpabanggit ng pangalan, hindi maganda kung papalitan sila matapos magkaroon ng positibong kaganapan sa kaso ni ex-San Juan Mayor Jinggoy Estrada na kasalukuyang nakalalaya. Hindi umano napapanahon ang pagpapalit ng abugado ng dating Pangulo. Maganda anya ang kanilang ginagawa sa pagdepensa sa mga akusado ng plunder case at ang paggigiit sa korte na pansamantalang makalaya si Jinggoy. Ang reaksiyon ay kaugnay sa ipinahayag ni Atty. Raymund Fortun, spokesman at dating abogado ni Estrada na may mahalagang ipapahayag sa mga susunod na araw ang dating lider at isa na dito ay ang kinokonsiderang pagbabalik ng mga dating abugado. Kabilang sa mga counsel de officio ni Estrada sina dating Sandigan Presiding Justice Manuel Pamaran at Attys. Irene Jurado, Noel Malaya at Prospero Crescini. (Ulat ni Malou Escudero)</body>
<link>http://www.philstar.com/Article.aspx?articleId=198561&amp;publicationSubCategoryId=92</link>
</article>
<article>
<title>Professional squatters bilang na ang mga araw</title>
<author>Lilia Tolentino</author>
<date>
<month>March</month>
<day>11</day>
<year>2003</year>
</date>
<body>Tapos na ang maliligayang araw ng mga professional squatters na ilegal na umuokupa sa mga lupang ipinamahagi sa maralitang taga-lungsod. Binigyan ng kapangyarihan ni Pangulong Arroyo ang mga housing beneficiaries na siyang mangalaga sa lupang ipoproklama o naka-proklama na para ipamahagi sa maralitang taga-siyudad na magreport ng abusadong squatter at sindikato ng squatter na umaagaw sa lugar na para sa kanila. Sa isang pakikipagdayalogo sa mga maralitang taga-lungsod, hiningi ng Pangulo ang kanilang pakikipagtulungan para hindi lusubin ng professional squatters ang lupaing ipinamahagi para sa kanila. Sinabi ng Pangulo na kung hindi sila magmamatyag at magrereport sa mga awtoridad, ang lupaing ipamamahagi sa kanila ay dudumugin ng sindikato at ipagbibili sa hindi kuwalipikadong beneficiaries. Sa kanyang report sa Pangulo, sinabi ni Housing Secretary Michael Defensor na ang nagiging problema sa ipamamahaging lupa ay ang pagdami ng squatter tulad ng nangyari sa Sitio Masagana sa Bicutan, Taguig. Ang matatagal nang residente sa lugar na ito ay nahaluan ng mga bagong residente na tumira sa lugar mula lang noong 1992. Hindi lang mga lupain ng gobyerno ang nilulusob kundi maging pribadong lupain na ang mga may-ari ay hindi pa nakakapagpatayo ng bahay. Binanggit ni Defensor ang pribadong lupain na inokupa ng professional squatters sa North Fairview sa Quezon City. (Ulat ni Lilia Tolentino)</body>
<link>http://www.philstar.com/Article.aspx?articleId=198566&amp;publicationSubCategoryId=92</link>
</article>
<article>
<title>MILF bumanat: 30 sundalo patay</title>
<author>Rose Tamayo</author>
<date>
<month>March</month>
<day>12</day>
<year>2003</year>
</date>
<body>COTABATO CITY  Umaabot na sa 30 miyembro ng militar ang iniulat na nasawi at mahigit sa 20 ang sugatan samantalang di pa nababatid ang bilang ng nasawi o nasugatan sa panig ng Moro Islamic Liberation Front (MILF) sa kasalukuyang bakbakan sa North Cotabato. Kinilala ang ilan sa mga nasawi sa kanilang mga apelyido na sina T/Sgt. Oliver at Britania at ilan sa mga sugatan ay sina Pfc. Aguna, Cpl. Espanola at Sgt. Saya. Habang isinusulat ang balitang ito ay kasalukuyang nagpapalitan ng putok mula sa matataas na kalibre ng armas ang militar at MILF sa pag-atake ng puwersa sa pamahalaan sa Camp Rajamuda, ang &amp;quot;stronghold camp&amp;quot; ng MILF sa border ng North Cotabato, Maguindanao at Sultan Kudarat. Ang Camp Rajamuda ay siyang pinakamalaking kampo ng MILF na sumasakop sa bulubundukin at masukal na bahagi ng Sultan Kudarat, Maguindanao, Cotabato City at North Cotabato. Gamit ng militar sa pag-atake ang mga howitzer at mga armored tank sa pag-atake sa MILF. Libu-libong residente na ang nagsisilikas sa kani-kanilang mga barangay dahilan upang magkaroon ng shortage sa mga evacuation centers. Kahapon ay muling nagbanta ang pamunuan ng MILF ng mas malawakan pang opensiba laban sa pamahalaan bilang kasagutan sa inilabas na &amp;quot;warning&amp;quot; ni Pangulong Arroyo na ituturing silang terorista kapag hindi huminto ang mga ito sa kanilang panggugulo sa Mindanao. Ayon kay MILF spokesman Eid Kabalu, kasalukuyan na umanong nakakalat sa ibat ibang parte ng Mindanao ang lahat ng kanilang mga tauhan na pawang mga armado ng sopistikado at malalakas na armas kung saan ay handang umatake anumang oras ang mga ito laban sa puwersa ng pamahalaan na umanoy tumutugis sa kanila. Sa Zamboanga City, kasalukuyan nang nagsasagawa ang militar ng paglusob sa mga hideout at safehouses na pinaniniwalaang pinagtataguan ng mga terorista sa Mindanao kung saan dito rin umano ina-assemble ng mga ito ang ibat ibang klase ng mga eksplosibo at malalakas na bomba na ginagamit nila sa kanilang &amp;quot;terroristic activities.&amp;quot;(Ulat ni Rose Tamayo)</body>
<link>http://www.philstar.com/Article.aspx?articleId=198682&amp;publicationSubCategoryId=92</link>
</article>
<article>
<title>Secret marshals pag-aaksaya lang ng pondo</title>
<author>Malou Escudero</author>
<date>
<month>March</month>
<day>12</day>
<year>2003</year>
</date>
<body>Pag-aaksaya lamang ng pondo ng pamahalaan ang plano ng AFP na paglalagay ng secret marshals sa loob ng pampasaherong bus sa Mindanao. Ito ang sinabi kahapon ni Leyte Rep. Ted Failon matapos ihayag ng AFP ang plano nitong paglalagay ng secret marshals dahil sa naganap na hostage-taking at pagnanakaw sa mga pasahero ng isang Weena bus na may biyaheng Davao-Cotabato kamakalawa na ikinamatay ng isang sundalo at isang sibilyan. Nagbabala ang mambabatas na lalong manganganib ang buhay ng mga inosenteng sibilyan kung itutuloy ng AFP ang balak na ito. Hindi anya magtatagumpay ang paglalagay ng secret agents kahit armasan ito ng mula ulo hanggang paa laban sa ilang dosena at armadong miyembro ng MILF. (Ulat ni Malou Escudero)</body>
<link>http://www.philstar.com/Article.aspx?articleId=198689&amp;publicationSubCategoryId=92</link>
</article>
<article>
<title>Pinoy mauubos dahil sa TB</title>
<author>Malou Escudero</author>
<date>
<month>March</month>
<day>12</day>
<year>2003</year>
</date>
<body>Hindi sa mga pambobomba ng terorista mauubos ang mga Filipino lalo na ang mga mahihirap na mamamayan kundi sa sakit na mycobacterium tuberculosis o TB. Base sa ulat ng World Health Organization (WHO), ang Pilipinas ang nangunguna ngayon sa listahan ng mga bansang may pinakamataas na bilang ng mga mamamayang may TB sa Asia Pacific Region at pang-apat naman sa buong mundo. Sa isang privilege speech, sinabi ni Cagayan Rep. Celia Layus, 75 Filipino ang namamatay sa sakit na TB araw-araw. Sabi ng WHO, one-third ng populasyon ng buong mundo ay may TB at 2.3 milyon ang namamatay taun-taon. Binigyang diin ni Layus na dapat pagtuunan ng pansin ng pamahalaan ang tumataas na bilang ng mga Flipino na nagkakasakit at namamatay sa TB dahil sa mabilis itong makahawa. Bagamat at may lunas na ang nasabing sakit, marami pa ring Pinoy ang hindi makayanan ang magpagamot dahil sa malaking gastos at mahabang gamutan. Ang isang taong maysakit na TB ay kinakailangang gumastos ng P40 isang araw sa loob ng anim na buwan. Sa isang buwan, ang isang may TB ay kailangang gumastos ng P1,200. Sa hirap ng buhay, hindi na bumibili ng gamot ang isang may TB dahil mas binibigyang prayoridad nito ang pambili ng pagkain. Dahil dito, kinuwestiyon ni Layus ang programa ng Department of Health na maliwanag anyang bigo sa pagsugpo ng nakamamatay na sakit kasabay ng panukala na imbestigahan ng kinauukulang komite sa Kongreso ang Anti-TB program ng DOH. (Ulat ni Malou Escudero)</body>
<link>http://www.philstar.com/Article.aspx?articleId=198696&amp;publicationSubCategoryId=92</link>
</article>
<article>
<title>Reyes hindi ilalaglag ng Malaca&amp;ntilde;ang</title>
<author>Ely Saludar/Rudy Andal</author>
<date>
<month>March</month>
<day>12</day>
<year>2003</year>
</date>
<body>Tiniyak ng Malaca&amp;ntilde;ang na walang plano si Pangulong Arroyo na ilaglag si Defense Secretary Angelo Reyes sa kabila ng lumalakas na panawagang sibakin ito sa puwesto. Sinabi ni Presidential Spokesman Ignacio Bunye, nananatili ang tiwala ng Pangulo kay Reyes kahit inuulan ito ng batikos dahil sa opensiba ng militar sa Mindanao. Ayon kay Bunye, marapat na irespeto ang paninindigan ng Pangulo kay Reyes na manatili sa Gabinete. Kahapon ay sinabon ng husto ng mga senador si Secretary Reyes matapos akusahang ito ang nag-utos ng pagsalakay sa kampo ng MILF sa Pikit, North Cotabato na naging daan upang sumiklab ang giyera sa Central Mindanao. Sinabi ni Sen. Aquilino Pimentel Jr., lumala ang sitwasyon sa Central Mindanao matapos salakayin ng militar ang kampo ng MILF sa Pikit kaya gumanti ang mga rebelde hanggang sa sumiklab ang labanan. Mariin namang itinanggi ni Reyes na siya ang nag-utos ng pagsalakay sa Pikit kundi inisyatibo umano ito ng mga field commanders ng AFP. Kasabay nito, pinatitigil na rin ng Malaca&amp;ntilde;ang ang mga pulitikong mahilig magpasiklab at sumakay sa mga isyu sa mga nangyayari sa Mindanao. Sinabi ni Bunye na sa halip mag-ingay ay tumulong sa national government upang matamo ang kapayapaan, kaunlaran at hustisya sa Mindanao. Wala anyang puwang sa kasalukuyang sitwasyon ang anumang uri ng pamumulitika. (Ulat ni Ely Saludar/Rudy Andal)</body>
<link>http://www.philstar.com/Article.aspx?articleId=198702&amp;publicationSubCategoryId=92</link>
</article>
<article>
<title>Occular inspection sa Boracay mansion aprub na</title>
<author>Malou Escudero</author>
<date>
<month>March</month>
<day>12</day>
<year>2003</year>
</date>
<body>Inaprubahan na kahapon ng Sandiganbayan Special Division ang mosyon ng prosekusyon na magsagawa ng ocular inspection sa sinasabing Boracay mansion na pag-aari umano ni dating Pangulong Estrada. Ang desisyon ay sinang-ayunan ni Sandiganbayan Presiding Justice Minita Chico-Nazario at idaraos ito sa Marso 21, 2003 sa alas-10 ng umaga. Magsasagawa ng pagkuha ng mga litrato at pag-video tape sa kabuuan ng mansion kabilang na ang mga kasangkapan nito. Sakop ng impormasyong isinampa laban kay Estrada ang naturang mansion kung kaya maaaring magsagawa ng inspeksiyon dito. May kaugnayan anya sa kasong plunder ang Boracay mansion dahil nakarehistro ito sa pangalan ng St. Peter Holdings Corp. na umanoy pag-aari ng pinatalsik na pangulo. Sinabi pa ng mahistrado na kung tunay ngang pag-aari ni Estrada ang naturang mansion ay hindi rin ito dapat harangin ng mga abogado ni Estrada. Nauna nang hiniling ng prosekusyon ang pagsasagawa ng inspeksiyon sa Boracay mansion bunsod na rin sa balitang regalo ito ni Estrada kay Laarni Enriquez. Ang mansion ay matatagpuan sa 100 11th st., cor. Hemady st., New Manila, Quezon City at nagkakahalaga ng P189 milyon. Pinaniniwalaang nagmula ang pondong ipinambili sa mansion sa Jose Velarde account na pag-aari umano ni Estrada. (Ulat ni Malou Escudero)</body>
<link>http://www.philstar.com/Article.aspx?articleId=198706&amp;publicationSubCategoryId=92</link>
</article>
<article>
<title>US nagparamdam na sa Pinas na tuloy ang giyera</title>
<author>Lilia Tolentino</author>
<date>
<month>March</month>
<day>12</day>
<year>2003</year>
</date>
<body>Nagbigay na ng indikasyon ang Amerika sa Pilipinas na itutuloy nito ang pagsalakay sa Iraq sa kabila ng prosesong ipinatutupad ng United Nations para matukoy at sirain ang mga mapaminsalang armas sa Baghdad. Sa isang press briefing kahapon, sinabi ni Presidential Spokesman Ignacio Bunye na wala siyang kumpirmasyon kung ang pag-atake ay sa Marso 17 ngunit ang sigurado ay maaring maganap ang pagsalakay sa lalong madaling panahon. Kahapon ay iniulat na binigyan ng Britanya ng panibagong 10 araw ang Iraq para sirain lahat ang mga armas nito. Sinabi ni Bunye na binigyang pansin na ni Pangulong Arroyo ang lahat na kinauukulang opisyal hinggil sa contingency plan na inihanda sakalit matuloy ang pananalakay ng US sa Iraq. (Ulat ni Lilia Tolentino)</body>
<link>http://www.philstar.com/Article.aspx?articleId=198709&amp;publicationSubCategoryId=92</link>
</article>
<article>
<title>Pork barrel ng congressmen gagamitin sa Mindanao</title>
<author>Malou Escudero</author>
<date>
<month>March</month>
<day>12</day>
<year>2003</year>
</date>
<body>Nagkasundo ang nasa 50 mambabatas mula sa Mindanao na kaltasan ng P5 milyon ang kanilang countrywide development fund o pork barrel fund upang gawing peace and order fund sa rehiyon. Ang nasabing pondo ay gagamitin ng militar, pulisya at local government units para labanan ang terorismo sa Mindanao. Sinabi ni House Speaker Jose de Venecia na aabot sa P250 milyon ang pondong malilikom mula sa mga mambabatas na kinabibilangan ng Christian, Muslim at Lumad Mindanao. Kinumpirma ni de Venecia na nangako rin si Pangulong Arroyo na magbibigay ng P250M bilang katapat sa pork barrel ng mga mambabatas. Gagamitin din ang pondo para sa reward system upang mapabilis ang paghuli sa mga teroristang nagkukuta sa Mindanao. (Ulat ni Malou Escudero)</body>
<link>http://www.philstar.com/Article.aspx?articleId=198710&amp;publicationSubCategoryId=92</link>
</article>
<article>
<title>Secret marshals uupak na!</title>
<author>Non Alquitran at Rudy Andal</author>
<date>
<month>March</month>
<day>13</day>
<year>2003</year>
</date>
<body>Animnaput limang sindikatong kriminal sa Metro Manila ang nakatakdang durugin ng mga secret marshals na magsisimula sa kanilang misyon sa araw na ito. Sa report na nakuha ni Metro Manila Police chief deputy director General Reynaldo Velasco, nakatutok ngayon ang mga secret agent na ito sa mahigit 35 street gangs na tinukoy sa talaan ng Western Police District (WPD), 20 sa Central Police District (CPD) at 10 sa Eastern Police District (EPD). Sa Southern Police District (SPD), sinabi ni chief Supt. Jose Gutierrez na walang street gangs na nag-ooperate sa kanilang lugar habang ang Northern Police District (NDP) ay hindi pa nakakapagsumite ng kanilang report. Ayon kay Velasco, nakapokus ang operasyon ng secret marshals sa 10 tinukoy na crime-prone areas ng metropolis. Ang mga lugar na ito ay sa Cubao, Batasan, Baler at Galas sa CPD area; Pasay city, Makati city at Para&amp;ntilde;aque city sa SPD; Mandaluyong city sa EPD; Caloocan city sa NPD at Ermita sa WPD. Talamak sa 10 areas na ito ang cellular phone snatching, robbery, snatching, petty holdups at pickpockets. Samantala, tutol si Senator Tessie Aquino-Oreta sa plano ng pulisya na buhayin ang pagpapakalat ng secret marshals tulad noong panahon ng Martial Law. Sinabi ni Sen. Oreta, dapat agarang ibasura ng Malaca&amp;ntilde;ang ang planong ito ng PNP-NCR dahil hindi naman ito ang tamang pamamaraan upang lutasin ang mga street crimes. Sa halip na isipin ng PNP na buhayin ang secret marshals ay suportahan na lamang anya ang plano ng DILG na isailalim sa rigid training ang may 800,000 barangay tanod sa bansa upang ipatupad ang anti-crime drive ng pamahalaan. Wika pa ni Oreta, nakakatakot ang pag-usbong muli ng secret marshals dahil sa halip na makatulong ito sa pagsugpo ng krimen ay baka magamit pa ito ng mga awtoridad sa pag-abuso sa kanilang tungkulin. (Ulat nina Non Alquitran at Rudy Andal)</body>
<link>http://www.philstar.com/Article.aspx?articleId=198795&amp;publicationSubCategoryId=92</link>
</article>
<article>
<title>OFW sa Malaysia bibitayin bukas</title>
<author>Rudy Andal</author>
<date>
<month>March</month>
<day>13</day>
<year>2003</year>
</date>
<body>Sisikapin ng gobyerno na mapigilan ang nakatakdang pagbitay bukas sa isang overseas Filipino worker (OFW) na inaresto at pinaghinalaang drug trafficker sa Kota Kinabalu, Malaysia. Ayon sa impormasyong nakalap ni Senator Noli de Castro mula kay Siocon, Zamboanga del Norte Mayor Cesar Soriano, nakatakdang bitayin sa pamamagitan ng bigti sa Biyernes bandang alas-3 ng hapon si Andy Bagunda, 25, skilled carpenter sa Kota Kinabalu at tubong Siocon, Zamboanga del Norte. Sinabi ni Sen. de Castro, nakipag-ugnayan na siya kay Foreign Affairs Secretay Blas Ople upang gumawa ng representasyon sa Malaysian government upang mapigilan ang nakatakdang pagbitay kay Bagunda. Inatasan naman ng pamahalaan si Special Envoy for OFW Roberto Romulo upang makipag-koordinasyon sa pamahalaan ng Malaysia para mapigilan ang pagbitay. Nabatid kay Mayor Soriano na nahuli si Bagunda noong 1996 sa Kota Kinabalu ng mga pulis at pilit na pinaaamin na ito ang nagmamay-ari ng isang bag na naglalaman ng shabu. Tumangging umamin ang binata hanggang sa pahirapan ito ng mga pulis at ikinulong saka inakusahang drug trafficker noong 1996 at kinasuhan na walang naging representasyon mula sa ating pamahalaan. Aniya, walang salapi ang pamilya ni Bagunda para madalaw ang binata kaya puro dasal na lamang ang kanilang ginagawa at dumadalangin na mapigil ang pagbitay dito at sana ay magkaroon ng re-investigation upang lumitaw ang katotohanan. Nalaman lamang ng mga magulang ni Bagunda na nakakulong at nakatakdang bitayin sa Biyernes ang kanilang anak matapos silang makatanggap ng telegrama mula sa DSWD. (Ulat ni Rudy Andal)</body>
<link>http://www.philstar.com/Article.aspx?articleId=198805&amp;publicationSubCategoryId=92</link>
</article>
<article>
<title>Militar mahihirapan sa pagsanib ng NPA at MILF</title>
<author>Malou Escudero</author>
<date>
<month>March</month>
<day>13</day>
<year>2003</year>
</date>
<body>Lalo lamang mahihirapan ang militar sa pagsasanib ng puwersa ng Moro Islamic Liberation Front (MILF) sa Pikit, North Cotabato at New Peoples Army (NPA) dahil kinakailangang magdagdag ng panibagong tropa ang pamahalaan. Ito ang naging pahayag kahapon ni Muntinlupa Rep. Raffy Biazon kaugnay na rin sa pahayag ni NPA spokesman Gregorio &amp;quot;Ka Roger&amp;quot; Rosal na nagkaroon na ng tactical alliance ang NPA at MILF. Sinabi ni Biazon na ang naging alyansa ng dalawang rebeldeng grupo ay mayroong multiplier effect dahil kinakailangang lakihan ng AFP ang kanilang babantayang lugar. Marami na anyang mga AFP troops ang ipinadala sa Central Mindanao at inaasahan na dahil dito ay marami pang tropang militar ang kukunin sa ibang lugar para ipadala doon. Nangangamba ang mambabatas sa iiwanang lugar ng mga ipapadalang militar sa Mindanao. Kabilang sa tungkulin ng AFP ay hindi lamang para sa combat operations kundi karagdagang preventive support sa pulisya laban sa insureksiyon. Nagbabala si Biazon na kung itatalaga ng AFP ang mga tropa sa Mindanao para labanan ang MILF, posibleng samantalahin naman ito ng NPA para magsagawa ng opensiba sa mga lugar na skeletal force o wala nang militar kabilang na ang Luzon. Dapat anyang seryosohin ng gobyerno ang pahayag ni Ka Roger at magbuo ng mga plano para labanan ang opensibang gagawin ng NPA at MILF. (Ulat ni Malou Escudero)</body>
<link>http://www.philstar.com/Article.aspx?articleId=198812&amp;publicationSubCategoryId=92</link>
</article>
<article>
<title>'Reyna' ng pyramiding arestado</title>
<author>Danilo Garcia/Rudy Andal</author>
<date>
<month>March</month>
<day>13</day>
<year>2003</year>
</date>
<body>Isa pang suspek na itinuturing na reyna umano ng pyramiding at tinaguriang &amp;quot;most elusive pyramid artist&amp;quot; ang bumagsak na sa kamay ng Philippine National Police (PNP) matapos na tuluyang matunugan ang pinagtataguan nito at maaresto sa isinagawang operasyon sa lalawigan ng Pangasinan. Iniharap kahapon sa mga mamamahayag ang naarestong suspek na nakilalang si Rosario Baladjay, isa umano sa 29 kataong hinahabol ng mga awtoridad kaugnay na rin ng pyramid scam. Nabatid na si Baladjay ay naaresto ng mga elemento ng PNP-Criminal Investigation and Detection Group at Pangasinan Police Office kamakalawa ng hapon sa bisinidad ng Brgy. Buenlag, Mangaldan, Pangasinan sa bisa ng warrant of arrest na ipinalabas ni Judge Noli Diaz, ng municipal trial court ng Muntinlupa city at hiwalay na warrant mula sa 1st MTC ng Bataan. Si Baladjay ay sinasabing nakaloko na ng daan-daang katao sa kanyang pyramiding na tulad ng iba ay nangako ng malaking interes sa kanilang puhunan. Umaabot na sa 25 katao ang nagsulputan para magreklamo laban sa suspek na kumita na umano ng bilyong piso. Ang suspek ay agad iniharap sa Senado base na rin sa direktiba ni Senador Robert Jaworski. Mananatili ito sa custody ng Senado hanggang Biyernes para sa isasagawang pagdinig ng kanyang komite kaugnay sa pyramid scam. Kabilang ang suspek sa mga personalidad na ipinaaresto ni Jaworski matapos mabigong humarap sa ipinatawag na Senate inquiry sa kabila ng ipinadalang subpoena. Inaasahan naman ni Jaworski na maaresto din ang iba pang sangkot sa pyramid scam na kinabibilangan nina Ervin at Evelyn Mateo ng MMG; Jesus at Rosemarie Tibayan ng Tibayan Group of Companies; ang mister ni Baladjay na si Saturnino ng Multitel; Orland Santos at SPO3 Alex Cacananta ng Maria Teresa Santos Trading; Fe Reyes at Ma. Nina Rebecca Martinez ng Maria Touch Trading; Ireneo Sison ng ICS Exports at Helen Garcia. Nauna ng naaresto si Ma. Teresa Santos ng Ma. Teresa Santos Trading na kabilang din sa pyramid scam na iniimbestigahan ng Senado. (Ulat nina Danilo Garcia/Rudy Andal)</body>
<link>http://www.philstar.com/Article.aspx?articleId=198818&amp;publicationSubCategoryId=92</link>
</article>
<article>
<title>Pagbulatlat sa account ni JV tuloy</title>
<author>Malou Escudero</author>
<date>
<month>March</month>
<day>13</day>
<year>2003</year>
</date>
<body>Nakatakdang gisahin sa Sandiganbayan Special Division si San Juan Mayor Joseph Victor &amp;quot;JV&amp;quot; Ejercito dahil itutuloy na ang pagbubukas sa account nito. Ibinasura kahapon ng Sandiganbayan Special Division ang motion for reconsideration na inihain ng kampo ni Ejercito at ni dating Pangulong Estrada na humihiling na huwag ituloy ang pagbusisi sa bank records na isinasangkot sa transaksiyon ng Jose Velarde account sa Binondo branch ng Equitable-PCI Bank. Nakasaad sa limang pahinang resolusyon na walang bagong argumento na naipakita sina JV at Estrada upang katigan ang kanilang motion to quash. Nais ni JV na pigilan ang prosekusyon sa pagpapalabas ng bank records nito sa Philippine Depositors Insurance Corp. (PDIC). Ayon sa Special Division, tama ang argumento ng prosekusyon na hindi sakop sa pagbabawal ng bank serecy law ang pagbusisi sa deposito dahil may elemento ng betrayal of public trust ang kasong kinakaharap nina Estrada na plunder at illegal use of alias. Inaasahang patutunayan ng prosekusyon sa korte na nanggaling sa account ni JV ang P189 milyon na pumasok sa Jose Velarde account sa Binondo branch ng Equitable-PCI Bank na sinasabing pag-aari ni Estrada. Ipiprisinta ng prosekusyon si Aurora Baldoz, vice president ng PDIC upang busisiin ang bank records ni JV na trust account no. 858 sa Export and Industry Bank na bumili ng nagsarang Urban Bank. (Ulat ni Malou Escudero)</body>
<link>http://www.philstar.com/Article.aspx?articleId=198824&amp;publicationSubCategoryId=92</link>
</article>
<article>
<title>200 MILF dedo sa militar</title>
<author>Rose Tamayo</author>
<date>
<month>March</month>
<day>14</day>
<year>2003</year>
</date>
<body>COTABATO CITY  Mahigit sa 200 bilang na ng mga miyembro ng Moro Islamic Liberation Front (MILF) ang nasawi sa apat na araw na umaatikabong labanan sa pagitan ng kanilang grupo at ng militar sa Pikit, North Cotabato. Ayon kay Major Julieto Ando, 6th Infantry Division spokesman, kabilang sa mga nasawi ang isang MILF foreign-trained commander na si Abu Midal na nagsanay pa mula sa bansang Libya. Ayon kay Ando, na-cordon umano ng militar ang grupo ng MILF na umatake sa Buliok complex na nagtangkang bawiin ang kanilang kampo mula sa pamahalaan. Kinumpirma rin ni Ando na pawang mga kabataan na may edad 13, 15 at 17 na pawang mga &amp;quot;neophyte&amp;quot; o bagito ang ginamit ng MILF sa &amp;quot;battle point&amp;quot; laban sa puwersa ng militar. Aniya, halata umanong wala pang mga karanasan sa giyera ang mga nasawi dahil sa hindi magandang estilo ng pakikipaglaban ng mga ito. Sapol na sapol umano ng 105 howitzers at helicopter gunships ang mga kalaban dahil sa hindi magandang posisyon ng mga ito. Mahinang klase din anya ng mga armas ang ginagamit ng kalaban kumpara sa mga sopistikado at high-powered armaments na ginagamit ng puwersa ng militar. &amp;quot;Kawawa lang sila... although puro minors yung ipinansabak nila ay wala tayong magagawa at dapat lang na mag-retaliate ang militar laban sa kanilang atake. We are giving them time to fetch the cadavers of their comrades para mailibing nila,&amp;quot; pahayag pa ni Ando. Noong Lunes, unang araw ng laban ay naitalang 15 MILF ang nasawi, 73 noong Martes, 100 noong Miyerkules at mahigit 50 kahapon at inaasahang madadagdagan pa ito. Habang isinusulat ang balitang ito ay patuloy ang air at ground assaults ng militar laban sa MILF. May 4 batalyon ng Army at Marines composite contingents ang kasalukuyang naka-deploy sa Buliok complex at kasalukuyang sumasabak sa pakikidigma laban sa umaatakeng grupo ng MILF. Sa panayam kay MILF spokesman Eid Kabalu, sinabi nito na buo pa rin ang loob at desidido ang MILF na bawiin mula sa pamahalaan ang kanilang kampo sa Buliok. Ayon pa kay Kabalu, kung sakaling muling buksan umano ng pamahalaan ang negosasyon ay wala nang planong makiharap ang liderato ng MILF. Pinal na umano ang desisyon ng MILF central committee kung saan napagkasunduan ng mga ito na kay Malaysian Prime Minister Mahathir Mohamad makipag-usap ang pamahalaan. Dagdag pa ni Kabalu na hindi lamang sa Buliok complex ang laban kundi maging sa kanilang stronghold camp sa Camp Rajamuda na nasa tri-boundary ng Maguindanao, Sultan Kudarat at North Cotabato. Samantala, umaabot na sa halos 600 bilang ng mga sibilyan ang nagsilikas mula sa kani-kanilang mga barangay dahil sa patuloy na giyera sa central Mindanao. Pinangangambahan naman ang posibleng pagkakaroon ng outbreak sa mga sakit na malaria at dysenterya dahil sa hindi magandang sanitasyon at shortage sa mga evacuation centers. (Ulat ni Rose Tamayo)</body>
<link>http://www.philstar.com/Article.aspx?articleId=198924&amp;publicationSubCategoryId=92</link>
</article>
<article>
<title>MILF bumili ng $2.2M armas, submarine sa North Korea</title>
<author>Danilo Garcia</author>
<date>
<month>March</month>
<day>14</day>
<year>2003</year>
</date>
<body>Ibinunyag kahapon ng AFP ang isang dokumento na nagpapakita ng posibleng pagbili ng Moro Islamic Liberation Front (MILF) ng may US$2.2 milyong halaga ng malakas na kalibre ng mga armas pandigma at maging submarino. Sa isang pulong balitaan, ipinakita ni AFP spokesman Col. Essel Soriano ang naturang dokumento na pirmado ni MILF vice chairman for political affairs Ghadzali Jaafar at isang North Korean na nagngangalang Rim Kil Dho. Naisagawa ang bentahan noon pang Setyembre 25, 1999 at naideliver umano ang naturang mga armas noong Setyembre 29 naturan ding taon. Ipinakita ni Soriano ang mga malalakas na kalibre ng baril kabilang na ang mga bagong modelo ng M-16 armalite, machine gun at isang midget submarine. Tumanggi naman si Soriano na kumpirmahin kung hawak na ngayon ng mga rebelde ang naturang submarino na maaaring gamitin sa paglabas-pasok ng mga opisyal ng MILF sa bansa, pagpasok ng mga armas at mga importanteng kagamitan na hindi nade-detect ng Phil. Navy. Nakuha ang naturang dokumento noong nakaraang Pebrero sa bahay mismo ni MILF chairman Hashim Salamat sa pagkubkob ng AFP sa Buliok complex. Sinabi ni Soriano na nanggaling ang naturang pondo buhat sa suporta ng ibang bansa na sumusuporta sa terorismo. Malaki umano ang posibilidad na may kaugnayan dito si Al-Qaeda leader Osama bin Laden. (Ulat ni Danilo Garcia)</body>
<link>http://www.philstar.com/Article.aspx?articleId=198932&amp;publicationSubCategoryId=92</link>
</article>
<article>
<title>US trip ni GMA kinansela</title>
<author>Lilia Tolentino/Ellen Fernando</author>
<date>
<month>March</month>
<day>14</day>
<year>2003</year>
</date>
<body>Dahil sa napipintong giyera sa pagitan ng Amerika at Iraq, kinansela ni Pangulong Arroyo ang kanyang US trip. Ayon kay Presidential Spokesman Ignacio Bunye, nagkausap sa telepono ang Pangulo at si US President George Bush at napagkasunduan na ipagpaliban muna ang biyahe na nakatakda sana sa Abril 2. Itoy upang magkaroon din ng pagkakataon ang dalawang lider na maasikaso ang mga isyu na dapat harapin at higit nilang mapagtuunang pansin ang pagpapabuti ng relasyon ng dalawang bansa sa susunod na itinakdang pagbisita. Bagaman hindi binanggit ng Malaca&amp;ntilde;ang, ang isa pang maaaring dahilan ng pagpapaliban ng biyahe ng Pangulo ay ang patuloy na gulo sa Mindanao at pagbaba ng halaga ng piso. Ang Pangulo ay nakatakda ring bumisita sa tatlong bansa ng Europa sa Marso 22. (Ulat nina Lilia Tolentino/Ellen Fernando)</body>
<link>http://www.philstar.com/Article.aspx?articleId=198938&amp;publicationSubCategoryId=92</link>
</article>
<article>
<title>Pagbitay sa OFW sa Malaysia napigil</title>
<author>Ellen Fernando</author>
<date>
<month>March</month>
<day>14</day>
<year>2003</year>
</date>
<body>Napigilan ang takdang pagbitay ngayong araw na ito sa isang overseas Filipino worker (OFW) sa Malaysia matapos ang isinasagawang diplomatic actions ng pamahalaan ng Pilipinas at magpasya ang Malaysian government na bigyan pa ito ng 30-days reprieve o pagpapaliban ng execution. Nabatid kay Foreign Affairs Secretary Blas Ople na may ipinalabas na kautusan ang Malaysia na ipagpaliban ang execution sa pamamagitan ng pagbitin (death by hanging) sa OFW na si Andy Baginda, 30, tubong Maguindanao. Ang 30-day reprieve ay ibinigay matapos makipag-usap sina Special Envoy for OFWs Sec. Roberto Romulo na kasalukuyang nasa Malaysia at Consul General Luis Cruz ng RP embassy sa Kuala Lumpur kay Malaysian acting Prime Minister Abdullah Ahmad Badawi hinggil sa kaso ni Baginda. Tanging ang pagpapalabas ng executive clemency mula sa kahilingan ni Pangulong Arroyo sa Malaysian PM ang pag-asa ni Baginda na makaligtas sa bitay. Kapag walang executive pardon, tuloy ang bitay kay Baginda sa Abril 12 matapos ang 30-day reprieve. Ayon kay Atty. Rainier Mamangun, DFA Office of the Migrant Workers Affairs, si Baginda na isang karpintero sa Malaysia ay hinatulan ng kamatayan ng Sabah high court noong 1995 sa kasong drug trafficking at illegal possession of firearms and ammunitions. Umapela ang head lawyer ni Baginda sa Malaysian Court of Appeals noong 1997 at noong 1999 ay hiniling ng embahada ng Pilipinas sa pamahalaang Malaysia na babaan ang sentensiya ni Baginda. Nang ibasura ng Malaysian CA ang apela sa kaso ay muling isinagawa ang periodic review sa kaso ng huli. Nabatid kay Mamangun na isinasagawa ang periodic review sa lahat ng mga bilanggo sa Malaysia kada limang taon upang pag-aralan kung dapat na babaan ang sentensiya sa mga ito o mabigyan ng pardon. Hindi rin nakakuha ng pag-asa si Baginda sa pag-aaral na isinagawa. Sa ngayon, patuloy ang isinagawang legal at diplomatic actions ng pamahalaan upang mailigtas sa bitay ang naturang karpinterong Pilipino. (Ulat ni Ellen Fernando)</body>
<link>http://www.philstar.com/Article.aspx?articleId=198944&amp;publicationSubCategoryId=92</link>
</article>
<article>
<title>Bitay sa Pinoy sa Malaysia malamang matuloy</title>
<author>Lilia Tolentino</author>
<date>
<month>March</month>
<day>15</day>
<year>2003</year>
</date>
<body>Lumabo ang pag-asa ng overseas Filipino Worker (OFW) na si Andy Baginda na makakuha ng kapatawaran sa Prime Minister ng Malaysia matapos magbago ang desisyon ni Pangulong Arroyo na huwag nang personal na makiusap kay Prime Minister Mahathir Mohammad na bigyan ito ng clemency pagkaraang mabatid na ang kaso niya ay may kinalaman sa bawal na gamot. Ayon kay Presidential Spokesman Ignacio Bunye, nabigyan ng 30 araw na reprieve ang dapat sanay pagbitay kay Baginda kahapon dahil sa pakiusap na ginawa ni Ambassador Roberto Romulo ng magsadya ito sa Kuala Lumpur para sa negosasyong pangkapayapaan sa MILF. Nakiusap si Romulo kay acting PM Abdullah Ahmad Badawi noong Miyerkules at nabigyan si Baginda ng 30-araw na pagpapaliban sa hatol na kamatayan. &amp;quot;Nang malaman ng ating Pangulo na he was convicted with illegal drugs, ang sabi ng Pangulo ay she could not push through with the request for clemency considering that this is a drug case. Pinaliwanag niya na in a similar manner mayroon din tayong isang kababayan na drug case din ang kaso sa China at hindi siya nag-intervene. Siguro, hahayaan na lang niya itong 30 araw na reprieve na ibinigay kay Baginda,&amp;quot; ani Bunye. Si Baginda, isang karpintero, ay hinatulan ng bitay sa pamamagitan ng pagbitin o death hanging, dahil sa kasong drug trafficking at illegal posession of firearms and ammunitions noong 1995. Pero sinasabi ni Baginda na napuwersa siyang umamin sa salang ibinibintang sa kanya ng mga awtoridad ng Malaysia matapos siyang pahirapan. Sinabi ni Bunye na iginagalang ng pamahalaan ang sistema ng paglilitis sa Malaysia at ang resulta ng kanilang pagpapataw ng katarungan. &amp;quot;Talagang ang stand ng Pangulo basta drug case, hindi dapat na kunsintihin ang ganitong kaso,&amp;quot; ani Bunye. Tanging ang pagpapalabas ng executive clemency mula sa kahilingan ni Pangulong Arroyo sa Malaysian PM ang pag-asa ni Baginda. Kapag walang pardon, tuloy ang bitay kay Baginda sa Abril 12 matapos ang 30-day reprieve.(Ulat ni Lilia Tolentino)</body>
<link>http://www.philstar.com/Article.aspx?articleId=199052&amp;publicationSubCategoryId=92</link>
</article>
<article>
<title>Baladjay hindi palalabasin ng senado</title>
<author>Rudy Andal</author>
<date>
<month>March</month>
<day>15</day>
<year>2003</year>
</date>
<body>Inutos kahapon ni Senate President Franklin Drilon sa Office of the Senate Sergeant-of-Arms na huwag pahintulutang makaalis sa premises ng Senado si Rosario Baladjay ng Multitel kasabay ang banta na kapag sa susunod na hearing ng komite ay nabigong tukuyin pa rin ng Multitel head kung saan nito dinala ang nalikom niyang salapi ay muli niya itong ipakukulong sa Senado. Hindi nakuntento si Drilon sa naging tugon ni Baladjay na hindi niya puwedeng ibunyag kung saan siya nag-invest sa Europe dahil sa may nilagdaan siyang non-disclosure agreement sa kanyang principal na nasa abroad kaya muling inutos nito sa komite na i-contempt ito at ikukulong sa Senado. Hinamon din ni Sen. Robert Barbers si Baladjay na ibunyag nito sa publiko kung mayroong mga senador, kongresista o government officials na kabilang sa kanyang mga investors. Sinabi ni Sen. Barbers, dapat ibigay ni Baladjay ang kumpletong listahan ng kanyang mga investors sa susunod na hearing ng senate committee on trade and commerce na pinamumunuan ni Sen. Robert Jaworski. Ayon kay Barbers, wala siyang intensiyong hiyain kung sinumang senador, kongresista o opisyal ng gobyerno ang kabilang sa may 950,000 investors ng Multitel na ngayon ay nagnanais mabawi ang kanilang investments. Idinagdag pa ng senador, kung mayroon mang mga senador o kongresista na kabilang sa naging investors ng Multitel ay hindi dapat mahiyang lumantad dahil biktima lamang sila ng pyramid scam. Sinabi naman ni Sen. Rodolfo Biazon sa korte na unahin nito ang kapakanan ng mga naging biktima ng Multitel pyramid scam upang maibalik kaagad sa mga ito ang kanilang inilagay na puhunan. Ani Biazon, hindi dapat maging hadlang sa korte ang pagsasailalim sa custody ng Senado kay Baladjay upang makapagsagawa ito ng agarang paglilitis upang mabigyan ng hustisya ang mga naging biktima ng pyramid scam. Idinagdag pa ni Biazon, puwede namang dumalo si Baladjay sa mga court hearings kahit na ito ay nasa ilalim ng custody ng Senado matapos siyang ma-contempt dahil sa pagtangging sagutin nito kung saan niya dinala ang pera ng kanyang mga local investors. Mananatili si Baladjay sa holding room ng OSSAA sa Senado hanggang hindi pa ito pinapayagan ng komite na ibigay naman sa custody ng Makati Regional Trial Court branch 143 matapos magpalabas ng warrant of arrest dito si Judge Salvador Abad Santos kaugnay sa isinampang syndicated estafa dito ng may 25 complainant. Walang ipinagkaloob na piyansa para kay Baladjay. Ipinaliwanag ni Baladjay sa senate inquiry na nagsimula siya sa kanyang lending business noong 1988 kung saan ay ilang indibidwal pa lamang ang kanyang investors hanggang sa makilala nito si Conrado Arriola ng Arrioslites noong 2000 at itayo nila ang Multitel International Holdings Corp. Nagkahiwalay umano sina Baladjay at Arriola hanggang sa itayo nito bilang presidente ang Multitel International Telecom Corp. noong September 2001. Mula sa inisyal na 500 investors ay napalago niya ang recruitment sa loob ng 6 buwan. Iginiit naman ni Baladjay na nakahanda siyang ibalik ang pera ng kanyang mga investors pero dapat ay magkaroon muna ng evaluation ang Multitel sa mga ito. (Ulat ni Rudy Andal)</body>
<link>http://www.philstar.com/Article.aspx?articleId=199062&amp;publicationSubCategoryId=92</link>
</article>
<article>
<title>Package mula sa RP binubuksan ng FBI</title>
<author>Malou Escudero</author>
<date>
<month>March</month>
<day>15</day>
<year>2003</year>
</date>
<body>Kinondena kahapon ni Ilocos Norte Rep. Imee Marcos ang Federal Bureau of Investigation (FBI) dahil sa ginawa nitong pagbulatlat sa isang package mula sa Pilipinas nang hindi nagpapasabi sa may-ari o walang kaukulang search warrant. Ang pagkondena ni Marcos ay kaugnay sa ulat na kinumpiska ng FBI ang ipinadalang package ng isang Associated Press (AP) reporter mula Maynila sa pamamagitan ng Federal Express noong Setyembre para sa isa nitong kasamahan na nasa Washington. Ang dalawang reporters ay nagsasagawa umano ng investigative report ukol sa terorismo. Nilalaman ng naturang package ang ilang litrato at papeles kabilang na ang unclassified lab report mula sa FBI kaugnay sa nakuhang materyales sa apartment na inupahan ni Ramzi Yousef sa Makati City noong 1995. Posibleng hindi lamang ang partikular na package ang dumaan sa pagbusisi ng FBI kundi ang iba pang package na mula sa Pilipinas. (Ulat ni Malou Escudero)</body>
<link>http://www.philstar.com/Article.aspx?articleId=199068&amp;publicationSubCategoryId=92</link>
</article>
<article>
<title>TESDA chief nagbitiw</title>
<author>Lilia Tolentino</author>
<date>
<month>March</month>
<day>15</day>
<year>2003</year>
</date>
<body>Isa na namang presidential appointee ang nagbitiw sa tungkulin kahapon dahil sa kontrobersiyang kinakaharap nito sa umanoy tiwaling pagbebenta ng artist record book (ARB) sa umaalis na entertainers (overseas performing artists) patungong Japan. Ayon kay Pangulong Arroyo, tinanggap na niya ang resignation ni dating congressman Dante Liban, director general ng Technical Education and Skills Development Authority (TESDA) sa rekomendasyon na rin ni Labor Secretary Patricia Sto. Tomas. Bukod sa pagkakasangkot sa ARB, si Liban ay inakusahan ding gumagastos ng pondo ng TESDA para sa maanomalyang transaksiyon sa ARBs. Sa halagang P300 per book na ARB, iniaalok umano ito kahit sa mga hindi nakapasa sa TESDA pre-qualifications tests. Ang pagbibitiw ni Liban ay hinihingi rin ng mga lider ng dalawang unyon ng TESDA at ilang miyembro ng TESDA board ang nagbitiw na rin sa puwesto para mapilit si Liban na boluntaryong umalis din. Ang kontrobersiya ay sinisiyasat na ng National Bureau of Investigation at pinawalang saysay nito ang bintang laban kay Liban. Ang inirekomenda ng NBI na sampahan ng kaso ay sina Jake dela Torre, liason officer ng Amax Internatioal Promotion at Jhon Ryan Venezuela at ang asawa nitong si Veron na siyang itinuro ng maraming biktima na binayaran nila ng mula P18,000 hanggang P25,000 para sa kanilang ARBs. Ang isang aplikante para mabigyan ng ARB ay kailagan munang pumasa sa talent test na ipinagkakaloob ng TESDA matapos magbayad ng processing fee na P1,000. (Ulat ni Lilia Tolentino)</body>
<link>http://www.philstar.com/Article.aspx?articleId=199074&amp;publicationSubCategoryId=92</link>
</article>
<article>
<title>Roco humihingi ng basbas kay GMA sa 2004?</title>
<author>Ely Saludar</author>
<date>
<month>March</month>
<day>15</day>
<year>2003</year>
</date>
<body>Nakipagkita kahapon si dating Education secretary Raul Roco kay Pangulong Arroyo sa isang pulong sa Malaca&amp;ntilde;ang, Ito ang ikalawang pagkakataon na yumapak sa Palasyo si Roco mula ng ito ay kumalas sa Gabinete noong Agosto nakaraang taon. Ipinahiwatig ni Presidential Spokesman Ignacio Bunye na ang pinag-usapan ng Pangulo at ni Roco ay may kinalaman sa 2004 presidential elections. Ito ay kaugnay ng pagsisimula ng pagpili ng Malaca&amp;ntilde;ang sa mga presidentiables na maaring mabasbasan ng Pangulo sa susunod na eleksiyon. Samantala, nanindigan naman si Bunye na nananatili pa rin ang posisyon ng Pangulo na sa Disyembre pa iaanunsiyo ang magiging manok ng administrasyon sa 2004 elections. (Ulat ni Ely Saludar)</body>
<link>http://www.philstar.com/Article.aspx?articleId=199080&amp;publicationSubCategoryId=92</link>
</article>
<article>
<title>3-anyos nakalulon ng plastic balloon, todas</title>
<author>Joy Cantos</author>
<date>
<month>March</month>
<day>16</day>
<year>2003</year>
</date>
<body>RODRIGUEZ, Rizal - Tumirik ang mata at hindi na naisalba pa sa ospital ang isang tatlong-taong-gulang na batang lalaki matapos na aksidenteng malulon ang plastic balloon na pinalolobo nito sa Erap City, Suburban village, Brgy. San Jose ng bayang ito kahapon. Binawian ng buhay habang ginagamot sa H-Ville Hospital ang biktimang si Jon-Jon Sazo, ng Lot 14 Phase 1 Erap City nasabing subdivision. Ayon sa tiyahin ng biktima na si Judith Daen, 24, dakong alas-11 ng tanghali kahapon habang naglalaro ang bata kasama ang iba pang kalaro nang bumili ang mga ito ng plastic balloon sa isang tindahan. Binanggit ni Daen na habang nagkakatuwaang naglalaro ang mga bata ay kagat-kagat nito ang isang plastic balloon na may hugis na parang tsupon kung saan sa labis na katuwaan ay nagtatalon pa umano ang biktima. Nabatid na si Jon-Jon at kanyang mga kalaro ay nagluksuhan pa sa ibabaw ng kanilang kama at sa katatawa ay nalunok umano nito ang hinihipang plastic balloon. Pagbagsak sa kama ay agad na tumirik ang mata ng paslit matapos na mabulunan ng plastic balloon na nalulon nito. Mabilis namang sumaklolo ang mga miyembro ng barangay task force at isinugod sa ospital ang bata subalit binawian rin ito ng buhay pagkalipas ng ilang minuto. Kaugnay nito, nakatakda naman hilingin ng mga kaanak ng biktima sa Department of Trade and Industry na suriin ang produktong nabili ng mga bata na hinihinalang may halong kemikal na nakamamatay. Isinasailalim pa sa masusing imbestigasyon ng mga awtoridad ang naturang kaso.(Ulat ni Joy Cantos)</body>
<link>http://www.philstar.com/Article.aspx?articleId=199171&amp;publicationSubCategoryId=92</link>
</article>
<article>
<title>Networking bubusisiin rin</title>
<author>Rudy Andal</author>
<date>
<month>March</month>
<day>16</day>
<year>2003</year>
</date>
<body>Iimbestigahan din ni Senator Robert Jaworski ang mga sinasabing networking ng ibat ibang kumpanya na kumakalap ng mga miyembro para makabenta ng kanilang produkto. Kabilang sa networking na planong busisiin ng senate committee on trade and commerce na pinamumunuan ni Sen. Jaworski ay ang Forever Living ni National Security Adviser Roilo Golez, First Quadrant ni Housing Secretary Mike Defensor at Natasha. Sinabi ni Jaworski na hindi niya sinasabing may scam sa mga networking na ito kundi dahil tulad ng pyramiding ay kinakailangang mag-recruit ang mga managers nito upang mapataas ang kanilang benta. &amp;quot;Yung mga area manager o sales managers ng mga networking na ito ay nagpaparami ng kanilang agent para tumaas ang benta ng kanilang produkto at nakakakuha ng commission tulad din ng mga counselors ng lending firm na sangkot sa pyramiding scam na kumikita sa pamamagitan ng recruitment,&amp;quot; wika ni Jaworski. Samatala, magpapatuloy sa Miyerkules ang imbestigasyon ng komite sa Multitel ni Rosario Baladjay at inaasahang isusumite nito sa Senado ang lahat ng pinanghahawakan niyang dokumento kabilang ang listahan ng mga investors nito. Ayon naman kay Jaworski, wala siyang nakikitang punto upang pati ang mga senador at opisyal ng gobyerno na dumalo at nag-endorse sa Multitel sa pag-aakalang lehitimong kumpanya ay dapat papanagutin dahil &amp;quot;in good faith&amp;quot; naman ang mga ito sa pag-aakalang legitimate business ang Multitel kaya nila inendorso sa publiko. Kabilang sa sinasabing naging endorser ng Multitel International Telecom and Multitel Investment Holdings ay sina Senate Majority Leader Loren Legarda, Vice President Teofisto Guingona, Sen. Edgardo Angara, Makati Mayor Jejomar Binay at Bishop Ted Bacani. (Ulat ni Rudy Andal)</body>
<link>http://www.philstar.com/Article.aspx?articleId=199181&amp;publicationSubCategoryId=92</link>
</article>
<article>
<title>Mass lay-off napipinto kapag natuloy ang excise tax sa AUVs</title>
<author>Rudy Andal</author>
<date>
<month>March</month>
<day>16</day>
<year>2003</year>
</date>
<body>Nangangamba ang may 100,000 miyembro ng Automotive Industry Workers Alliance (AIWA) na magkaroon ng mass lay-off sa sandaling makapasa sa Kongreso ang excise tax na ipapataw sa mga Asian Utility Vehicles (AUVs). Sinabi ni Angel Dimalanta, vice president ng AIWA, natatakot ang mga manggagawa sa assembly plant at auto parts manufacturing firm na mawawalan sila ng trabaho kapag naisabatas ang pagpapataw ng 15 percent excise tax sa mga AUV. Wika pa ni Dimalanta, ang pagpapataw ng tax na ito sa locally assembled na AUVs ay mangangahulugan ng pagtaas ng presyo nito kaya ang magiging epekto sa sektor ng paggawa ay malawakang lay-off dahil sa mapipilitan ang mga assembly plants dito na magsara o magbawas ng tauhan sanhi ng mababang demands para sa kanilang produkto. &amp;quot;Nagtataka kami kung bakit ang mga locally assembled na AUVs na ginagamit sa pamamasada tulad ng FX at Adventure ang nais patawan ng tax pero ang mga imported cars ay libre dito,&amp;quot; wika ni Dimalanta. Sinabi naman ni Sen. Ramon Magsaysay Jr. na ang panibagong tax na ito ay mangangahulugan lamang na ang AUV na dati ay nagkakahalaga ng P700,000 ay magiging P1 milyon na kaya sino pang mahirap ang makakabili nito. Idinagdag pa ni Sen. Magsaysay, hindi ang paglikha ng panibagong tax ang sagot upang mapunan ang ating budget deficit kundi ang epektibong pangongolekta ng buwis sa mga mandaraya at tax evaders. Kasalukuyang tinatalakay sa floor deliberations sa Senado ang excise tax na inisponsor ni Sen. Ralph Recto pero maraming mambabatas ang kontra dito tulad nina Senators Magsaysay at Tessie Aquino-Oreta. (Ulat ni Rudy Andal)</body>
<link>http://www.philstar.com/Article.aspx?articleId=199188&amp;publicationSubCategoryId=92</link>
</article>
<article>
<title>Aerobic trade technology sagot sa masaganang ani</title>
<author>Angie dela Cruz</author>
<date>
<month>March</month>
<day>16</day>
<year>2003</year>
</date>
<body>Inilunsad kahapon ng Department of Agriculture (DA) ang pinakabagong sistema sa pagpapa-unlad at pagpapabuti ng ani ng palay sa bansa kahit na panahon ng tag-tuyot at ito ay sa pamamagitan ng &amp;quot;aerobic rice technology.&amp;quot; Ang nabanggit na teknolohiya ang pinakabagong pamamaraan ng mga magsasaka sa pagtatanim ng palay dahil dito, kahit kulang ang irrigation system at walang gaanong patubig ang pananim, maaaring maging matagumpay ang ani ng mga magsasaka sa bansa. &amp;quot;Ang hakbang na ito ay matagal nang inaplay sa China at Brazil at upang mapunan ang problema sa patubig sa mga pataniman dito sa Pilipinas, gagamit tayo dito ng aerobic rice technology,&amp;quot; pahayag ni DA Secretary Luis Lorenzo. Ang palay na ginamitan ng aerobic technology ay lalaki dahil sa oxygen na taglay ng lupa dito. Ang kasalukuyang sistema ay ang pagtatanim na walang oxygen at kinakailangan ng matinding suplay ng tubig. Ang naturang proyekto ay joint effort ng ibat ibang grupo ng magsasaka sa bansa, Philrice, National Irrigation Administration at International Rice Research Institute. (Ulat ni Angie dela Cruz)</body>
<link>http://www.philstar.com/Article.aspx?articleId=199194&amp;publicationSubCategoryId=92</link>
</article>
<article>
<title>Libingan ng mga Bayani ilalagay rin sa mga probinsiya</title>
<author>Malou Escudero</author>
<date>
<month>March</month>
<day>16</day>
<year>2003</year>
</date>
<body>Inaprubahan na ng House committee on veterans affairs ang dalawang magkahiwalay na panukalang naglalayong maglagay ng mga national cemeteries para sa mga bayani sa ibat ibang panig ng bansa. Pangunahing mabebenepisyuhan ng House bills 2479 at 2647 na inihain ni La Union Rep. Tomas Dumpit ay mga beterano at military personnel. Sa ilalim ng HB 2479, magkakaroon ng isang national cemetery sa bawat rehiyon at major island sa bansa upang magsilbing memorial at permanenteng &amp;quot;tirahan&amp;quot; ng mga yumaong beterano, military personnel at mamamayan na nagbigay ng serbisyo sa bayan. Ang HB 2647 naman ay naglalayong magtayo ng isang Heroes hall sa bawat rehiyon sa bansa. Sinabi ni Dumpit na ang Libingan ng mga Bayani na nasa Fort Bonifacio ang natatanging national cemetery para sa mga beterano sa buong bansa. Sa kabila na naglaan na rin ang Ilocos city government at ilang siyudad at munisipalidad sa bansa ng maliit na lugar para paglibingan ng kanilang mga bayani, beterano at military personnel ay wala naman ito sa ibang lugar. Sinabi ng mambabatas na maraming kamag-anakan ng mga yumaong bayani o beterano ang mas pinipili pang ilibing sa pribadong libingan malapit sa kanilang tirahan kaysa sa Libingan ng mga Bayani dahil malayo ito. (Ulat ni Malou Escudero)</body>
<link>http://www.philstar.com/Article.aspx?articleId=199200&amp;publicationSubCategoryId=92</link>
</article>
<article>
<title>Serbisyong medical nina GMA at FG</title>
<author></author>
<date>
<month>March</month>
<day>16</day>
<year>2003</year>
</date>
<body>Walang pambobomba o paninira ang makapipigil kina Pangulong Arroyo at First Gentleman Mike Arroyo sa pagbibigay ng libre at de-kalidad na serbisyong medikal at pang-kalusugan sa mga mahihirap. Umabot sa 700 mahihirap na residente ng bayan ng Nasugbu, Batangas ang mga pinakabagong nabiyayaan ng medical outreach ng Pangulo at ng Unang Ginoo. Ang mga mahihirap ay ginamot at tiningnan ng mga medical at dental teams mula sa tanggapan ni Ginoong Arroyo at iba pang ahensiya ng gobyerno sa auditorium sa kabayanan ng Nasugbu. Karamihan ay mga magsasaka at kanilang mga pamilya mula sa 12 barangay ng Nasugbu. Ilan sa mga idinaraing ng mga magsasaka ay ubo, sipon at iba pang upper respiratory infections. Binigyan din ang mga ginamot ng libreng antibiotics, paracetamol, cough and cold syrup at vitamins na nagmula sa PCSO. Bukod sa mga medical outreach programs, nagsasagawa din ng libreng operasyon sa katarata buwan-buwan ang tanggapan ni Ginoong Arroyo sa new executive building sa Malaca&amp;ntilde;ang.</body>
<link>http://www.philstar.com/Article.aspx?articleId=199203&amp;publicationSubCategoryId=92</link>
</article>
<article>
<title>500 minero nalibing sa gumuhong tunnel ng Mt. Diwalwal</title>
<author>Rose Tamayo</author>
<date>
<month>March</month>
<day>17</day>
<year>2003</year>
</date>
<body>COTABATO CITY  Mahigit sa 500 mga minero ng ginto sa tinaguriang &amp;quot;killer gold mines&amp;quot; ng Mt. Diwalwal sa Monkayo, Compostela Valley Region ang nabaon ng buhay matapos na gumuho ang isang tunnel nito. Sa panayam kay Presidential Assistant for Mindanao Jesus Dureza, nag-umpisang gumuho ang Destino 5W-670 ng nasabing minahan na pag-aari ng Australia Mining Corporation (AMC) noon pang Martes ng alas-12 ng tanghali. Ang pagguho ay matapos na bumigay ang mga timber o poste nito hanggang sa tuluyang natabunan ang bunganga o entrance dahilan upang makulong ang mga minerong nasa loob. Base sa ulat, umaabot na sa mahigit 500 minero ang naipit sa loob ng naturang tunnel at 15 lamang sa mga ito ang nakaligtas habang ang iba namay pinaniniwalaang mga patay na. Ilan sa mga minerong nakaligtas ay kinilalang sina Allan Santos, 17; Bert Caber, Ricky Marangit, Reynante Banduan, Eddie Roxas, Ricky Suringa, Rogelio Lampira, Archie Baguio, Raffy Traya, Cornelio Roselio Jr. at Sergio Bulaong na pawang mga abantero ng minahan. Kabilang sa mga minerong pinaniniwalaang nabaon sa tunnel ay sina Harry Roselio, Manny Arsagon, Danny Yap, Ernesto Canete at isang Oscar Cuer. Sinasabing may 10,000 trabahante ang AMC at sa kasalukuyan ay hindi pa natatagpuan ang mahigit 500 sa mga ito. Napag-alaman na idineklarang &amp;quot;danger zone&amp;quot; ng Department of Environment and Natural Resources ang nasabing minahan noon pang nakaraang taon kung saan pinagbawalan na ang mga minero na magsagawa ng operasyon subalit hindi umano ito sinunod ng mga nagmamay-ari ng mining companies doon. Ang Mt. Diwalwal ay naging kontrobersiyal hindi lamang sa larangan ng pagmimina kundi pinaniniwalaang dito rin umano itinatago o ibinabagsak ang ilang kemikal sa paggawa ng iligal na droga na itinatago sa loob ng mga naglalakihang tunnels dito. Sa kasalukuyang ay patuloy ang isinasagawang rescue and recovery operations ng pinagsanib ng puwersa ng DENR, barangay officials, civic action volunteers at PNP-Comval Region. (Ulat ni Rose Tamayo)</body>
<link>http://www.philstar.com/Article.aspx?articleId=199314&amp;publicationSubCategoryId=92</link>
</article>
<article>
<title>Reyes suportado ng Mindanao solons</title>
<author>Malou Escudero</author>
<date>
<month>March</month>
<day>17</day>
<year>2003</year>
</date>
<body>Pinayuhan ng mga Mindanao congressmen ang mga kritiko ni Defense Secretary Angelo Reyes na manahimik na at sa halip ay tulungan ang pamahalaang maghanap ng pangmatagalang solusyon sa kaguluhan sa Mindanao. Sinabi nina Lakas Rep. Prospero Pichay Jr. ng Surigao del Sur, Lakas Rep. Prospero Nograles ng Davao City at Laban Rep. Celso Lobregat na hindi dapat sisihin si Reyes sa kasalukuyang Mindanao conflict dahil ginagawa lang nito ang kanyang tungkulin bilang defense secretary. Pinayuhan ni Pichay ang ilang kapwa niya kongresista at mga senador na patuloy na sinisisi si Reyes sa umiinit na labanan sa pagitan ng mga tropang pamahalaan at sesesyunistang Moro Islamic Liberation Front (MILF) na tigilan na ang panggagamit sa mga taga-Mindanao para lang makapamulitika o magpapogi. Ayon kay Pichay, hindi niya maunawaan kung bakit patuloy na tinitira ng mga senador si Sec. Reyes gayung hindi naman ito terorista kundi bahagi ng ating pamahalaan. Dismayado naman si North Cotabato Governor Emmanuel Pi&amp;ntilde;ol na ni isang senador ay walang pumigil sa MILF, na inakusahan niyang nagsasagawa ng mga pambobomba, kidnapping at extortion sa kanilang probinsiya sa pamamagitan ng Pentagon gang. Iginiit ng gobernador na isang grupo lang ang MILF at Pentagon dahil kapag nangidnap ang huli ay nakikihati umano sa kita ang una. Samantala, si Presidential Adviser Norberto Gonzales ang sinisisi naman ni Lobregat sa kaguluhan ngayon sa Mindanao. Ayon kay Lobregat, kung hindi nagsagawa ng back-channel negotiations sa mga Muslim separatists noong nakaraang taon ay hindi sana nabawi ng mga ito ang mga MILF camps na nakubkob na ng gobyerno. (Ulat ni Malou Escudero)</body>
<link>http://www.philstar.com/Article.aspx?articleId=199320&amp;publicationSubCategoryId=92</link>
</article>
<article>
<title>9 bilanggong Pinoy sa Kuwait binigyan ng pardon</title>
<author>Ely Saludar</author>
<date>
<month>March</month>
<day>17</day>
<year>2003</year>
</date>
<body>Umaabot sa 9 na bilanggong Filipino workers sa Kuwait ang makakalaya na matapos na bigyan ng pardon. Iniulat sa Malaca&amp;ntilde;ang ni OWWA Administrator Virgilio Angelo na ang pagpapalaya sa siyam na Pinoy ay bilang pagtupad sa pangako ng Kuwait government sa naging pagbisita ni Pangulong Arroyo noong Pebrero. Hinihintay na lamang na makumpleto ang proseso ng papeles sa pagpapalaya sa mga Pinoy. Gayunman, hindi muna ibinunyag ang mga pangalan ng mga ito. Ang siyam na bilanggo ay mula sa kabuuang 20 bilanggo na ipinangakong bibigyan ng pardon ng Emir ng Kuwait. Samantala, inihayag ng Malaca&amp;ntilde;ang na ipatitigil muna ang pagpapadala ng Pinoy na manggagawa sa Kuwait dahil sa inaasahang giyera sa Iraq. Ayon kay Presidential Spokesman Ignacio Bunye na masyadong malapit ang Kuwait sa Iraq kung kayat apektado ang mga OFW pero sa ibang bahagi ng Gitnang Silangan ay tuloy ang pagpapadala ng manggagawa tulad sa Saudi Arabia. (Ulat ni Ely Saludar)</body>
<link>http://www.philstar.com/Article.aspx?articleId=199327&amp;publicationSubCategoryId=92</link>
</article>
<article>
<title>Balikatan idaraos sa mga lugar na malakas ang suporta sa US troops</title>
<author>Joy Cantos</author>
<date>
<month>March</month>
<day>17</day>
<year>2003</year>
</date>
<body>Sa mga lugar sa bansa na malakas ang suporta ng taumbayan sa tropa ng mga sundalong Amerikano ikinokonsidera ng pamahalaan idaos ang RP-US joint military exercises o ang Balikatan 03-1. Ayon kay Lt. Col. Michael Manquiquis, Public Information Office chief ng AFP, kinakailangang sa lugar na maganda ang pagtanggap ng taumbayan sa Balikatan idaos ang training exercise upang hindi ito lumikha ng tensiyon at kaguluhan. Nauna nang tinuligsa ng mga residente ng Sulu ang planong pagdaraos ng RP-US joint military exercises sa kanilang lalawigan na hinihinalang iniumang laban sa grupo ng mga bandidong Abu Sayyaf Group kung saan ay lumutang ang espekulasyon na sasabak umano sa combat mission ang tropang Kano. Kabilang sa mga lugar na ikinokonsiderang pagdausan ng Balikatan 03-1 ay ang MIMAROPA na kinabibilangan ng Mindoro Oriental, Mindoro Occidental, Marinduque, Romblon at Palawan. (Ulat ni Joy Cantos)</body>
<link>http://www.philstar.com/Article.aspx?articleId=199332&amp;publicationSubCategoryId=92</link>
</article>
<article>
<title>Giyera sisiklab na!</title>
<author>Ellen Fernando at Ely Saludar</author>
<date>
<month>March</month>
<day>18</day>
<year>2003</year>
</date>
<body>Nakaantabay ang buong mundo at pigil ang hininga sa maaring maganap ngayong araw na ito dahil ito ang simula ng inaasahang paggiyera ng Amerika sa Iraq matapos ang ultimatum na ibinigay nito, payag man o hindi ang United Nations Security Council. Kahapon sa huling pananalita ni US President George Bush sa ginanap na emergency summit sa pagitan ng pamahalaang US, Britain at Spain at koalisyon laban sa Iraq, pinaalalahanan niya na huling araw na kahapon ng UN Security Counil upang gumawa ng diplomatic actions para madisarmahan ang Iraq sa mga mapamuksang sandata nito. Muling binigyan diin ni Bush na ngayong araw ang &amp;quot;moment of truth&amp;quot; na hinihintay ng buong mundo. Tiniyak nito na tuloy ang digmaan kahit walang basbas ng UN. Ayon naman kay Iraqi President Saddam Hussein, nakahanda ang kanyang tropa at malalakas na sandata sa anumang gagawing pag-atake ng US o anumang bansa sa kanyang teritoryo. Buong tapang na inihayag ni Hussein na nagsagawa na ng war footing ang kanyang libu-libong sundalo sa Baghdad kamakalawa hanggang kahapon upang humanda sa anumang ground at air attacks ng US troops. Una umanong pasasabugin ng US ang Baghdad airport sa pamamagitan ng air assault, isang minuto pagkalipas ng takdang ultimatum. Dahil sa matinding krisis sa Gitnang Silangan, nagpasya na rin ang may 60,000 overseas Filipino workers (OFWs) sa Kuwait na lumikas sa ligtas na lugar partikular sa Jordan. Ang Kuwait na malapit sa Iraq ang tinatayang kritikal at mas maapektuhan sa pag-atake ng US troops at sa pagganti ng Iraq. Maging ang mga employer ng mga OFW ay nagkusa nang magbigay ng libreng ticket makaalis lamang sa Kuwait ang mga ito dahil unang nagpahayag ang mga manggagawa na hindi sila aalis at iiwan ang kanilang trabaho doon kahit sumiklab pa ang giyera. Evacuation ng Pinoy larga na Aalis ngayon patungong Kuwait si Middle East Preparedness Team chief Roy Cimatu para masaklolohan ang may 1.5 Pilipino na posibleng maipit sa giyera. Ayon kay Cimatu, tutungo ang kanyang grupo sa Kuwait at Riyadh na sinasabing pinaka-kritikal na lugar sa digmaan upang personal na pangasiwaan ang posibleng mass evacuation sa mga Pilipinong manggagawa. Gagawan din ng paraan na mabigyan ng proteksiyon maging ang apat na Pinoy na nakakulong sa Kuwait dahil sa ibat ibang kaso. Sa Iraq naman, 12 Pilipino na lang ang natitira. Kahapon ay sunud-sunod ang pagpupulong sa Malaca&amp;ntilde;ang bilang paghahanda sa napipintong botohan sa UN Security Council ngayon. Nagpatawag si Pangulong Arroyo ng National Security Council meeting bukas ng alas-10 ng umaga dahil inaasahang magkakaroon na ng desisyon ang UN sa mga oras na iyon. Pag-uusapan sa miting ang magiging posisyon ng Pilipinas kung susuporta ba sa anumang unilateral attacks na ilulunsad ng US, kung susunod ba sa desisyon ng UN o magiging neutral lang. Naglaan na ang pamahalaan ng P300 milyong pondo para sa contingency plan ng gobyerno. Inamin naman ni Cimatu na milagro at dasal na lamang ang pag-asa ng sambayanang Pilipino at buong mundo upang hindi matuloy ang pag-atake ng US sa Iraq. (Ulat nina Ellen Fernando at Ely Saludar)</body>
<link>http://www.philstar.com/Article.aspx?articleId=199431&amp;publicationSubCategoryId=92</link>
</article>
<article>
<title>GMA umatras sa pagbebenta ng shares sa Petron</title>
<author>Lilia Tolentino/Rudy Andal</author>
<date>
<month>March</month>
<day>18</day>
<year>2003</year>
</date>
<body>Iniatras na ni Pangulong Arroyo ang planong pagbebenta sa pribadong sektor ng 40 porsiyentong puhunan ng gobyerno sa Petron. Sa panayam, sinabi ng Pangulo na noong una ay balak niyang ipagbili ang shares nito sa Petron dahil hindi naman ito nakatulong sa pagpapababa ng presyo ng gasolina. Ang Petron ay dapat na siyang nahuhuling magtaas ng presyo ng gasolina at kung bumababa naman ang presyo ng langis sa pandaigdig na pamilihan, dapat na mauna sa rollback. Sinabi ng Pangulo na umapela ang mga opisyal ng Petron sa plano ng pamahalaan kaya pumayag na siya sa kundisyong ang kompanyang ito ang dapat na magsilbing basehan sa pagpapatatag sa presyo ng langis. Kasabay nito, sinabi ng Pangulo na pinag-aaralan din ang pagpapatupad ng pansamantalang suspensiyon sa price deregulation law sa halaga ng gasolina kung masyadong nakaapekto sa presyo ng bilihin. Ayon naman kay Sen. Manuel Villar, chairman ng senate committee on finance, kung ibebenta ang share ng gobyeno sa Petron ay makakalikom lamang tayo ng P1 bilyon hanggang P3 bilyon sa bentahan. Mas dapat anya ay bumili pa ng shares ang gobyerno maliban sa kasalukuyang 40 percent sa Petron upang mangibabaw muli sa kontrol ang pamahalaan sa nasabing kumpanya. Ani Villar, ang ginawa noon na ibinenta ang ibang shares ng gobyerno sa Petron ay malaking pagkakamali kaya ang pagbebenta sa natitirang shares ng government dito ay panibagong malaking kalokohan. Iginiit ni Villar na dapat repasuhin ang umiiral na oil deregulation law dahil sa minomonopolyo lamang ng 3 kumpanya ng langis ang industriya at sila ang nagdidikta ng kanilang magiging presyo. (Ulat nina Lilia Tolentino/Rudy Andal)</body>
<link>http://www.philstar.com/Article.aspx?articleId=199439&amp;publicationSubCategoryId=92</link>
</article>
<article>
<title>Jawo nairita sa nagmamagaling na mga senador</title>
<author>Rudy Andal</author>
<date>
<month>March</month>
<day>18</day>
<year>2003</year>
</date>
<body>Nairita si Senator Robert Jaworski sa kanyang mga kasamahan sa Senado dahil sa pagmamarunong ng mga ito ng dapat niyang gawin sa isinasagawang imbestigasyon sa pyramid scam. Sinabi ni Sen. Jaworski, chairman ng senate committee on trade and commerce sa halip na sumakay ang mga kasamahan niya sa senado sa isyu ng pyramid scam investigation ay dapat tulungan na lamang siya ng mga ito upang mapadali ang pagsisiyasat ng komite ukol dito. Ayon kay Jaworski, noong nagsisimula siyang imbestigahan ang pyramid scam ay halos siyang mag-isa lamang ang dumadalo sa inquiry pero ng biglang mahuli si Rosario Baladjay ng Multitel at pumutok ang scam ay kanya-kanyang payo na ang naririnig niya na dapat gawin. Inaasahan naman ng mambabatas na dadalhin ni Baladjay sa hearing bukas ang lahat ng hinihinging dokumento ng komite kaugnay sa operasyon ng Multitel kabilang ang listahan ng mga investors nito. Wika pa ni Jaworski, kapag napatunayan ng Senado na nagsisinungaling si Baladjay dahil sa pagiging iba ng nilalaman ng kanyang dokumento mula sa unang inihayag nito sa komite ay irerekomenda nilang sampahan ito ng kasong perjury. Samantala, walang balak si Baladjay na umalis sa custody ng senado. Mas panatag umano ito sa kanyang seguridad kung ito ay nasa pangangalaga ng senado kaysa tuluyang makulong sa Makati City jail kung saan ay may kaso siyang syndicated estafa na walang piyansa. (Ulat ni Rudy Andal)</body>
<link>http://www.philstar.com/Article.aspx?articleId=199445&amp;publicationSubCategoryId=92</link>
</article>
<article>
<title>Mag-syota pa lang ika-counsel na</title>
<author>Malou Escudero</author>
<date>
<month>March</month>
<day>18</day>
<year>2003</year>
</date>
<body>Upang maiwasan ang paghihiwalay at mga broken families, inaprubahan kahapon ng House committee on revision of laws ang panukalang batas sa HB 1890 na inihain ni Muntinlupa Rep. Rufino Rozzano Biazon. Layunin ng panukala na amyendahan ang Family Code of the Philippines kung saan nire-require lamang ang marriage counseling sa mga kaso na kinakailangan pa ng parental consent advice para sa pagpapakasal. Sinabi ni Biazon na mapapalakas ng panukala ang pamilya dahil sasailalim ito sa edukasyon kaugnay sa reyalidad ng buhay may-asawa. Niliwanag ni Biazon na kapag alam ng magpapaksal ang reyalidad sa buhay may-asawa ay mababawasan ang pagkakaroon ng failed marriage o broken families. (Ulat ni Malou Escudero)</body>
<link>http://www.philstar.com/Article.aspx?articleId=199451&amp;publicationSubCategoryId=92</link>
</article>
<article>
<title>Lumayas o madurog!</title>
<author>Ellen Fernando</author>
<date>
<month>March</month>
<day>19</day>
<year>2003</year>
</date>
<body>Binigyan kahapon ni US President George W. Bush si Iraqi President Saddam Hussein ng 48-oras para lisanin ang Iraq kasama ang kanyang mga anak at kung hindiy itutuloy ang pagsalakay sa naturang bansa. Sa kanyang televised statement sa CNN, sinabi ni Bush na kumbinsido siyang hindi mawawala ang mga itinatagong weapons of mass destruction ng Iraq hanggat nakaupo bilang Pangulo si Saddam. &amp;quot;All the decades of deceit and cruelty have now reached an end. Saddam Hussein and his sons must leave Iraq within 48 hours, their refusal to do so will result in military conflict commenced at a time of our choosing,&amp;quot; sabi ni Bush. Ibinaba rin ni Bush ang babala sa lahat ng dayuhan sa Iraq, pati mga usisero at mamamahayag na lisanin na ang Iraq sa lalong madaling panahon upang huwag madamay sa isasagawang &amp;quot;multiple attacks.&amp;quot; Nanawagan din ang Iraq sa militar ng bansa na huwag ipagtanggol ang isang &amp;quot;naghihingalong rehimen&amp;quot; ni Saddam kung tunay silang nagmamalasakit sa kanilang bansa. &amp;quot;If war comes, do not fight for a dying regime that is not worth your own life, pahayag pa ni Bush. Binalaan din ni Bush ang mga tagasunod ni Saddam na huwag gumawa ng marahas na hakbang gaya ng paggamit ng weapons of mass destruction o pagsira sa mga oil wells ng Iraq. &amp;quot;War crimes will be prosecuted, war criminals will be punished and it will be no defense to say, I was just following orders,&amp;quot; ani Bush. Ang panibago at huling ultimatum ng US kay Saddam ay kasunod sa naging desisyon ng UN Security Council na hindi katigan ang joint resolution ng US, Britanya at Spain na March 17 deadline kay Saddam. Base sa desisyon ng UN, pinanindigan nito ang &amp;quot;no ultimatum, no pressure, no disarmament.&amp;quot; Dahil sa pinal na desisyon ng UN, sinabi ni US Secretary of State Colin Powell na sarado na ang kanilang pintuan para sa diplomatic discussions at tuloy ang giyera. Binigyang diin ni Bush na ubos na ang oras ni Saddam at dapat nang tapusin ang ilang dekada ng panlilinlang nito. Pero di pinansin ng Iraq ang babala ni Bush. Bilang sagot sa 48-oras na ultimatum, sinabi ni Saddam na hindi siya aalis sa Iraq at nakahanda siya sa digmaan. Kung meron anyang dapat umalis, itoy si Bush. Nagbanta rin si Saddam na kapag itinuloy ng US at kaalyadong mga bansa ang pag-atake sa Iraq ay hindi lamang sa US o sa mga kalapit na bansa isesentro ang kanilang pagganti kundi sa lahat ng lugar sa mundo kung saan may langit, lupa at tubig. Nakaalerto na ngayon ang mga nagdagsaang US troops at libu-libong war jets para sa ground at air assaults sa mga border kabilang na ang Kuwait na pinakamalapit sa Iraq bilang paghahanda sa giyera na tinatayang magsisimula sa Marso 19 ng gabi matapos ang 48-oras taning. Ang US at Britain ay may mahigit 250,000 tropa na nakaantabay laban sa Iraq, kabilang ang 150,000 US troops na nasa Kuwait. Pinangangambahan naman ng mamamayan ng Kuwait na mas mauna pang umatake ang Iraq sa US kaya patuloy ang paglikas dito. Pero bago pa man makapagdesisyon ang Iraq, tiyak umanong uunahan na ito ng US. Samantala sa Iraq, nag-aarmas na ang mga bata at babae para maipagtanggol ang kanilang bansa sa paggiyera ng US. Kabilang sa hawak nila ay mga espada at kalibre .45 baril. (Ulat ni Ellen Fernando)</body>
<link>http://www.philstar.com/Article.aspx?articleId=199555&amp;publicationSubCategoryId=92</link>
</article>
<article>
<title>Pagsakop sa Iraq, simula ng WW III</title>
<author>Malou Escudero</author>
<date>
<month>March</month>
<day>19</day>
<year>2003</year>
</date>
<body>Malaki ang posibilidad na maging simula ng World War III ang gagawing pagsakop ng United States military forces at mga kakampi nitong bansa sa Iraq. Ayon kay Negros Occidental Rep. Apolinario Lozada, hindi imposibleng bumuo ng koalisyon ang iba pang superpowers upang ipagtanggol ang kanilang sarili at suportahan ang bansang katulad ng Iraq na nagmumukhang kawawa dahil sa panggigipit ng Amerika, Britanya at Spain. Naniniwala si Lozada na siguradong kikilos ang mga miyembro ng maimpluwensiyang Organization of Islamic Conference (OIC) kapag nagkaroon ng realignment ang mga bansang tutol sa pagsugod ng Amerika sa Iraq. Dapat anyang mag-ingat ang Amerika sa iba pang superpowers dahil maaaring isipin ng mga itong kung kayang gawin ng US at ng mga kakampi nitong bansa ang pagsugod sa Iraq ng walang &amp;quot;go signal&amp;quot; ng United Nations ay posibleng gawin din nila ito sa ibang bansa katulad ng North Korea. Hindi pabor ang North Korea sa paglusob ng US at mga allies nito sa Iraq. Idinagdag ni Lozada na labis na nakakaalarma ang ipinakikitang ugali ng US na umaaktong judge at executioner sa kaso ng Iraq. Ayon pa kay Lozada, kung totohanin ng US ang banta nito na sasakupin ang Iraq sa loob ng 48 oras, dapat na magpatupad ng sanctions dito ang UN. (Ulat ni Malou Escudero)</body>
<link>http://www.philstar.com/Article.aspx?articleId=199562&amp;publicationSubCategoryId=92</link>
</article>
<article>
<title>Sympathy attack pinangangambahan</title>
<author>Joy Cantos</author>
<date>
<month>March</month>
<day>19</day>
<year>2003</year>
</date>
<body>Pinangangambahang lumaganap ang &amp;quot;sympathy attack&amp;quot; laban sa mga bansang kaalyado o sumusuporta sa Amerika sa pamamagitan ng pananabotahe, pambobomba at iba pang uri ng terorismo ngayong nagbigay na ng 48 oras na ultimatum si US President Bush laban kay Iraqi President Saddam Hussein para lumayas sa sarili nitong bansa. Dahil dito, pinakilos kahapon ni Transportation and Communications Secretary Leandro Mendoza ang lahat ng mga opisyal at tauhan ng Operation Center ng departamento upang direktang imonitor ang galaw ng mga terorista na maaring makisimpatiya sa Iraq para maglunsad ng mga pag-atake. Sinabi ni Mendoza na seryosong ikinokonsidera ng pamahalaan ang ginawa ring pagbabanta ni Saddam na palaganapin pa ang giyera sa mga bansang sumusuporta naman sa Amerika sa sandaling umpisahan umano ang digmaan. Ayon kay Mendoza, partikular niyang pinakilos ang Operation Eagle Eye ng DOTC upang manmanan ang mga teroristang grupo na maaring magsagawa ng pananabotahe sa mga bus terminals, paliparan at daungan sa bansa. (Ulat ni Joy Cantos)</body>
<link>http://www.philstar.com/Article.aspx?articleId=199568&amp;publicationSubCategoryId=92</link>
</article>
<article>
<title>Sigaw ni Honasan: Corruption sa gobyerno durugin</title>
<author>Rudy Andal</author>
<date>
<month>March</month>
<day>19</day>
<year>2003</year>
</date>
<body>Nanawagan kahapon si Senador Gregorio &amp;quot;Gringo&amp;quot; Honasan na panahon na upang durugin ang katiwalian sa pamahalaan upang magkaroon ng &amp;quot;national recovery&amp;quot; o pambansang pagbabangon at mapaunlad ang kabuhayan ng taumbayan. Bilang unang hakbang, iminungkahi ni Honasan ang kumpletong pagbalasa sa Bureau of Internal Revenue at Bureau of Customs sa pamamagitan ng pagsibak sa lahat ng BIR district at regional officers, gayundin ang pagsipa sa BoC commissioners at deputy commissioners. Sa pangatlong pulong ng Citizens Caucus kamakailan sa Baguio City na dinaluhan ng mahigit 300 kinatawan ng ibat ibang sektor, tinanggap ng naturang civil society group ang National Recovery Program (NRP) na binalangkas ng vice presidentiable mula sa Bicol. Ang Citizens Caucus ay isang forum ng mga progresibong lider, mga prospesyunal, mga grupo ng estudyante at manggagawa na pinamumunuan ni dating Sen. Francisco Tatad. Ayon kay Honasan, ang NRP ay isang &amp;quot;strategic package&amp;quot; ng mga proactive policy measures na binalangkas upang mapigilan ang pagbulusok ng bayan at mailalatag ang mga pundasyon ng isang tunay na malakas na bansa. Bukod sa pagdurog sa katiwalian sa pamahalaan, ang iba pang hakbang na isinusulong ng NRP ni Honasan ay pagrereporma ng PNP at AFP upang maging epektibong mga sandata ng gobyerno laban sa kriminalidad at insurhensiya; tugunan ang mga problema ng kawalan ng trabaho, pagsasara ng mga pagawaan at paghina ng agriculture output dahil sa pagbubukas sa dayuhang kalakal sanhi ng globalisasyon; pagtataguyod ng labor-intensive rural infrastructure at pagpapalawak ng agrarian reform, at promosyon ng parehong natural at artipisyal na pamamaraan ng birth control sa lahat ng government-run health centers at mga klinika upang magkaroon ng mas matalinong pagpili ang mga mag-asawa, pati na ang pamamahagi ng mga libre o abot-kayang artificial contraceptive devices. (Ulat ni Rudy Andal)</body>
<link>http://www.philstar.com/Article.aspx?articleId=199574&amp;publicationSubCategoryId=92</link>
</article>
<article>
<title>Tulong ni GMA sa excise tax hingi</title>
<author>Rudy Andal</author>
<date>
<month>March</month>
<day>19</day>
<year>2003</year>
</date>
<body>Hinimok kahapon ni Senator Tessie Aquino-Oreta si Pangulong Arroyo na agarang suspindihin at ibasura ang plano ng Bureau of Internal Revenue (BIR) na ipatupad ang excise tax sa mga asian utility vehicles (AUVs). Sinabi ni Sen. Oreta, ang planong ito ng BIR at ni Finance Secretary Jose Isidro Camacho na pagpapatupad ng excise tax sa AUVs ay mangangahulugan ng malawakang lay-offs sa hanay ng local automotive industry. Upang maiwasan ang malawakang sibakan ng mga manggagawa sa nasabing industriya ay dapat lamang ibasura na agad ni Pangulong Arroyo ang BIR revenue regulation 4-2003 o ang excise tax sa AUVs. Ani Oreta, may ilang araw na lamang upang tuluyang ipatupad ang excise tax na ito sa darating na Marso 31 kaya kailangan na ang agarang aksiyon ng Pangulo batay na rin sa kahilingan ng mga manggagawa mula sa local automotive industry. Ipinaliwanag pa ng mambabatas na ang pagpapatupad ng excise tax ay mangangahulugan na ang dating AUVs na nagkakahalaga ng P700,000 ay magiging P1 milyon gayung ang mga 10-seater na AUVs na ito ang ginagamit sa pamamasada. (Ulat ni Rudy Andal)</body>
<link>http://www.philstar.com/Article.aspx?articleId=199578&amp;publicationSubCategoryId=92</link>
</article>
<article>
<title>Phil. Embassy sa Iraq nilisan na ng staff</title>
<author>Ellen Fernando</author>
<date>
<month>March</month>
<day>19</day>
<year>2003</year>
</date>
<body>Dahil sa paghayag na tuloy ang giyera sa Gitnang Silangan, tuluyan nang nilisan ng mga opisyal at natitirang staff ang embahada ng Pilipinas sa Baghdad, Iraq. Ayon kay Charge d Affaires Grace Escalante ng Phil. Embassy sa Iraq, tanging Iraqi caretakers na lamang ang natira doon. Ayon kay Escalante, tanging ang pitong Filipina na nakapag-asawa ng mga Iraqis at 21 mga anak nito ang natitira sa Iraq. Naunang nagpahayag ang mga Pilipinang ito na hindi sila aalis at iiwan ang kani-kanilang bahay at pamilya kahit sumiklab pa ang giyera. Umalis na rin sa Iraq ang 136 UN inspectors habang pinalilikas na ang lahat na British nationals. Ang Baghdad na may populasyon na tinatayang 8 milyon at hinihinalang safe ground ni Saddam ang unang target ng US war troops na atakihin. (Ulat ni Ellen Fernando)</body>
<link>http://www.philstar.com/Article.aspx?articleId=199581&amp;publicationSubCategoryId=92</link>
</article>
<article>
<title>Makinarya ng gobyerno pinakilos ni GMA</title>
<author>Lilia Tolentino</author>
<date>
<month>March</month>
<day>19</day>
<year>2003</year>
</date>
<body>Inatasan ni Pangulong Arroyo ang lahat na miyembro ng Gabinete na pakilusin ang makinarya ng gobyerno kasama na ang mga lokal na opisyal para paghandaan ang posibleng pagsasamantala ng mga terorista sa krisis sa Gitnang Silangan para gumawa ng sariling pananalakay na makapagpapalubha sa sitwasyon sa bansa. Sinabi ng Pangulo na nakahanda ang bansa anumang mangyari kaugnay ng ipinagkaloob na 48 oras na palugit ni US President George Bush para umalis si Iraqi President Saddam Hussein sa Baghdad. Napagkasunduan rin kahapon sa miting ng National Security Council na bigyan pa ng huling pagkakataon ang krisis sa Iraq na malutas sa pamamaraang diplomatiko. Wala anyang direktang posisyong napagkasunduan ang NSC hinggil sa ultimatum. Ang 48-oras na palugit ay nakatakdang matapos bukas, araw ng Huwebes sa Pilipinas. Nauna rito, sinabi ng Pangulo na mahalaga ang kaligtasan ng sambayanang Pilipino sa loob at labas ng bansa. (Ulat ni Lilia Tolentino)</body>
<link>http://www.philstar.com/Article.aspx?articleId=199582&amp;publicationSubCategoryId=92</link>
</article>
<article>
<title>Emergency powers kay GMA aprub</title>
<author>Lilia Tolentino at Ely Saludar</author>
<date>
<month>March</month>
<day>20</day>
<year>2003</year>
</date>
<body>Binigyan ng go-signal ng National Security Council (NSC) si Pangulong Arroyo para gumamit ng emergency powers para pigilan ang anumang pagsasamantala sa sitwasyon sa krisis sa Gitnang Silangan. Sa isang ambush interview, sinabi ng Pangulo na kanyang ilalabas ang Executive Order kung kakailanganin upang makontrol ang anumang pagsasamantala sa presyo ng gasolina at iba pang produktong petrolyo na hihila sa presyo ng pangunahing bilihin, serbisyo, transportasyon at kuryente sa bansa. Nilinaw ng Pangulo na hindi na kailangan na aprubahan pa ng Kongreso ang kanyang emergency powers dahil ito ay hindi naman patungkol sa pagsususpinde ng writ of habeas corpus o pagpapatupad ng martial law. Unang inihayag ng Pangulo na pansamantalang ipahihinto ng pamahalaan ang pagpapatupad ng Oil Deregulation Law kung ang presyo ng langis ay makakaapekto sa halaga ng pangunahing bilihin. Kasabay nito, inatasan ng Pangulo si Justice Secretary Simeon Datumanong na simulan na ang pagsasampa ng demanda sa mga nagsamantala sa krisis sa Iraq para bumili ng marami at magtago ng dollar na naging daan sa pagbaba sa palitan ng piso sa dolyar. Mayroon na umanong natukoy na mga kumpanya pero dapat pang imbestigahan ang mga taong nasa likod ng pananabotahe para masampahan ng kasong kriminal.(Ulat nina Lilia Tolentino at Ely Saludar)</body>
<link>http://www.philstar.com/Article.aspx?articleId=199677&amp;publicationSubCategoryId=92</link>
</article>
<article>
<title>US-Iraq force magsasalpukan na!</title>
<author>Ellen Fernando</author>
<date>
<month>March</month>
<day>20</day>
<year>2003</year>
</date>
<body>Nakaabang ang buong mundo ngayon sa pagtatagisan ng lakas ng puwersa, armas at sundalo ng Estados Unidos at Iraq matapos na ibasura ni Iraqi President Saddam Hussein ang 48-oras na ibinigay na ultimatum ni US President George Bush para lisanin nito ang Iraq. Isang minuto pagkalipas ng alas-9 ng umaga ngayon, wala nang atrasan ang gagawing pag-atake ng Amerika matapos na mapaso ang taning na ibinigay ni Bush kay Saddam. Binalewala ni Saddam ang pag-aalburoto ni Bush at nanindigan na huwag umalis sa Iraq at isuko ang posisyon nito. Sinabi ni Saddam na handa ang kanyang militar, armas at mamamayan sa pagsasagawa ng &amp;quot;terorismo&amp;quot; ng US sa kanyang bansa. Tinatayang may 300,000 hukbong sandatahan ng US ang itatapat sa 350,000 sundalo ng Iraq pero mas nakakahigit ang mga warships ng US kumpara sa Iraq. Pinakamalaking puwersa ng Amerika ang Navy na may 130,000 tropa. Sa pamamagitan ng hi-tech weapons ay kayang pabagsakin si Saddam sa loob lang ng isang linggo puwera na lang kung gumamit ng biological at chemical weapons ang Iraq o ang kinatatakutang nuclear weapon. Hinihinalang maraming madadamay na sibilyan sa Baghdad na may 8 milyon ang populasyon dahil sa tahasang paghayag ng mga ito na lalaban din ng mano-mano sa US troops. Walang balak umalis ang mga residente dito kahit na bombahin pa sila ay lalaban hanggang sa huling sandali. Naniniwala ang mga Iraqi na hindi makatarungan ang ginagawang panggigipit sa kanila ng Amerika. Maging ang mga kabataan na may edad 16 pababa at mga kababaihan ay nagkakaisa sa Iraq at may mga hawak na ring armas upang ipaglaban ang kanilang bansa na planong sakupin ng pamahalaang US. Ang Baghdad ang unang target ng US warships sa pamamagitan ng plinanong air assaults mula sa nakaantabay na libu-libong sundalong Kano. Nagpahayag ang US na hindi na sila mapipigil sa kanilang paglusob bagaman wala itong basbas ng United Nations Security Council. (Ulat ni Ellen Fernando)</body>
<link>http://www.philstar.com/Article.aspx?articleId=199684&amp;publicationSubCategoryId=92</link>
</article>
<article>
<title>Huwag maging alarmista - Reyes</title>
<author>Danilo Garcia</author>
<date>
<month>March</month>
<day>20</day>
<year>2003</year>
</date>
<body>Maging mahinahon. Ito ang panawagan ni Defense Secretary Angelo Reyes sa sambayanang Pilipino sa gitna ng napipintong paglusob ng tropang Amerikano at mga kaalyado nito sa Iraq. Hinimok din ng defense chief ang ilang opisyal ng gobyerno, mga mambabatas at media na huwag maging alarmista sa pamamagitan ng pagbibigay ng mga pahayag na magpapalala sa kasalukuyang sitwasyon. Ayon kay Reyes, walang mabuting idudulot ang anumang mga pahayag na walang batayan at pawang espekulasyon lamang kaugnay sa napipintong digmaan sa pagitan ng US at Iraq. Bagaman may posibilidad na maglunsad ng mga karahasan sa bansa ang mga grupong may simpatiya kay Iraqi President Saddam Hussein o galit kay US President George Bush, kumpiyansa si Reyes na hindi magtatagumpay ang terorismo lalo kung magkakaisa at magtutulungan ang mga Pilipino. (Ulat ni Danilo Garcia)</body>
<link>http://www.philstar.com/Article.aspx?articleId=199691&amp;publicationSubCategoryId=92</link>
</article>
<article>
<title>AFP di tatagal ng 15 segundo kapag nakisali sa giyera sa Iraq</title>
<author>Danilo Garcia</author>
<date>
<month>March</month>
<day>20</day>
<year>2003</year>
</date>
<body>Inamin kahapon ng pamunuan ng AFP na hindi sila tatagal ng kahit 15 segundo lamang ng pakikidigma sakaling makisali at sumabak sa digmaang magaganap sa Iraq. Sa isinagawang congressional hearing sa budget ng AFP Modernization, sinabi ni AFP Chief of Staff Gen. Dionisio Santiago na kahit na ikumpara sa mga kagamitan at teknolohiya sa pakikidigma sa mga karatig na bansa gaya ng Singapore, Malaysia at Vietnam ay masyado na tayong nahuhuli. Ibang suporta na lamang ang maaring ibigay ng bansa sa kaalyado nitong US tulad ng pagre-refuel ng mga barko at eroplano ng mga Kano. Isinisi ni Santiago ang pagkakulelat ng AFP sa maraming taon ng pakikidigma nila sa mga rebeldeng NPA, MILF, ASG, MNLF kaya hindi napagtuunan ang pag-unlad ng ating mga kagamitang pandigma. Sa mga baril at bala lamang umano ay milyun-milyon na ang nagagastos sa pondo ng AFP kaya hindi makabili ng mga bagong gamit kahit na mga second-hand na eroplano at barko. Nadagdag pa dito ang sunud-sunod na pagbagsak ng mga eroplanong pandigma ng Phil. Air Force kung saan maging C-130 aircraft natin ay dalawa na lamang. (Ulat ni Danilo Garcia)</body>
<link>http://www.philstar.com/Article.aspx?articleId=199697&amp;publicationSubCategoryId=92</link>
</article>
<article>
<title>Ads ng LBC kinondena ng Philpost</title>
<author></author>
<date>
<month>March</month>
<day>20</day>
<year>2003</year>
</date>
<body>Kinondena ng pamunuan ng Philippine Postal Corporation (Philpost) ang anilay masakit at nakasisirang-puri na TV commercial at print ads ng LBC (Loaded with Best Care) na pang-iinsulto sa pambansang selyo at institusyon ng koreo sa Pilipinas. Sa naturang ads, ipinakita ng LBC ang &amp;quot;aantuk-antok&amp;quot; na serbisyo ng post office na sinamahan pa ng &amp;quot;tutulug-tulog&amp;quot; na lalaki sa selyo. &amp;quot;Hindi kayang tumbasan ng anumang salapi ng higanteng nagmamay-ari ng LBC ang dangal at serbisyong aming inilaan sa tungkulin. Para po sa kaalaman ng mga kinauukulan, bukod-tangi ang Philpost na naghahatid ng mga sulat at mahahalagang dokumento kahit sa pinakaliblib at bulubunduking lugar at tawid-dagat na destinasyon, sa pamamagitan ng masisipag na kartero, sa kabila ng katotohanang minsay may nakaambang panganib sa kanilang paghahatid serbisyo. Hindi namin puwedeng palampasin ang bagay na ito at dapat itong idulog sa korte,&amp;quot; pahayag ni Noel Dacasin, national chairman ng Postal Employees Union of the Philippines . Kasunod nito, inatasan kahapon ng DOTC si Malou Olan, presidente ng LBC Express Inc., na agad itigil ang LBC ads.</body>
<link>http://www.philstar.com/Article.aspx?articleId=199700&amp;publicationSubCategoryId=92</link>
</article>
<article>
<title>Malawakang sibakan sa BIR dahil sa NARA</title>
<author>Rudy Andal</author>
<date>
<month>March</month>
<day>20</day>
<year>2003</year>
</date>
<body>Hiniling kahapon ng Bureau of Internal Revenue Confederation of Employees Association (BIRCEA) sa Senado na ibasura ang panukalang pagtatayo ng National Authority for Revenue Administration (NARA) dahil mangangahulugan ito ng malawakang sibakan sa kanilang hanay. Ayon sa BIRCEA, hindi ang pagtatayo ng NARA bilang kapalit ng BIR ang solusyon sa paglaban sa corruption o para mapataas ang koleksiyon ng buwis ng pamahalaan. Magbibigay daan lamang ito upang lalong malayang makatakas sa pagbabayad ng buwis ang malaking negosyante. Inakusahan ng BIRCEA na nagsagawa ng kilos-protesta sa Senado, na layunin lamang ng pagtatayo ng NARA ay para sa political patronage at para mabigyan ng puwesto ang mga malalapit sa administrasyon. Mahigpit na tinutulan ng nasabing organisasyon ang pagbuwag sa BIR at pagtatayo ng NARA kaya umapela ang mga ito sa mga mambabatas na ibasura ang senate bill 2463 na nakahain sa Senado. (Ulat ni Rudy Andal)</body>
<link>http://www.philstar.com/Article.aspx?articleId=199703&amp;publicationSubCategoryId=92</link>
</article>
<article>
<title>Erap nadiin sa Boracay mansion</title>
<author>Malou Escudero</author>
<date>
<month>March</month>
<day>20</day>
<year>2003</year>
</date>
<body>Si dating Pangulong Estrada umano ang totoong may-ari ng Boracay mansion base sa tatlong ebidensiyang nakuha dito matapos matuloy kahapon ang inspeksiyon sa naturang bahay. Kabilang sa mga nakitang ebidensiya ang isang carpet sa nilulumot na pool na may etiketang &amp;quot;President J. Estrada,&amp;quot; isang sulat para kay Maria Jerica Enriquez Ejercito, anak ni Estrada kay Laarni Enriquez at isang locator slip o resibo kung saan ang nag-aapruba ay si Laarni Enriquez. Base na rin sa konklusyon ni Special Prosecutor Dennis Villa-ignacio, ipinakikita ng mga nakuhang ebidensiya na si Estrada ang totoong may-ari ng Boracay mansion at si Enriquez at mga anak nito ang nakatira. (Ulat ni Malou Escudero)</body>
<link>http://www.philstar.com/Article.aspx?articleId=199704&amp;publicationSubCategoryId=92</link>
</article>
<article>
<title>Giyera baka magtagal</title>
<author></author>
<date>
<month>March</month>
<day>21</day>
<year>2003</year>
</date>
<body>Nagsimula na kahapon ng umaga ang pagsalakay ng Estados Unidos at Britanya sa Iraq na naglalayong sapilitang alisin sa kapangyarihan si Iraqi Pres. Saddam Hussein at hubaran ito ng mga mapamuksang sandata. Pinaulanan ng bomba ng mga puwersa ng Kano ang Baghdad, isat kalahating oras makalipas ang ultimatum kay Hussein. Sa kanyang televised address, sinabi ni US Pres. George Bush na posibleng maging mas matagal at mapanganib ang inilunsad na digmaan kaysa inaasahan. &amp;quot;War could be longer, more difficult than some predict. And I assure you, this will not be a campaign of half measures and we will accept no outcome but victory,&amp;quot; ani Bush. Papasikat ang araw dakong 5:45 ng umaga (Baghdad time) ng umpisahan ng US at UK forces ang pag-atake at pagpapakawala ng Tomahawk cruise missiles at Precision-guided bombs sa mga selected military targets nito sa Baghdad. Ang &amp;quot;decapitation attack&amp;quot; kung tawagin ay unang bugso ng operasyon para disarmahan ang Iraq at patalsikin sa puwesto si Hussein. Wala pang 2 oras matapos ang taning kay Saddam, niyanig ng sunud-sunod na bomba ang Iraq. Sinimulang lumipad ng mga F-117A stealth fighter jets na may kargang tig-dalawang satellite guided bombs at ibinagsak sa Baghdad upang targeting wasakin ang mga tinaguriang &amp;quot;target opportunity.&amp;quot; Kabilang sa mga unang tinarget ng US-allied forces ang mga bunkers, military installations, communications at command centers. Dalawang oras makaraan ang 48-hour ultimatum, may 12 cruise missiles naman ang sunud-sunod na pinakawalan ng US-led coalition forces sa Baghdad mula sa mga nakaposisyong limang barkong pandigma sa Red Sea at Persian Gulf sa mga border ng Iraq. Agad na tumunog ang sirena sa Baghdad bilang babala sa mga mamamayan doon na umalerto sa ginagawag pag-atake kasunod ng pagpapakawala ng mga cruise missiles upang simulang kubkubin at wasakin ang mga pangunahing command centers ni Saddam. Libong precision bombs at missiles ang ginamit sa unang araw ng US air campaign, 10 beses ang bilang kumpara sa inihulog noong 1991 Gulf War. Una rito ay nagpakawala ng dalawang milyong leaflets sa Baghdad ang US warships bilang pagbibigay babala sa mga mamamayan doon at paghiling sa muling pagsuko ni Saddam, pamilya nito at mga loyalistang opisyales. Posibleng maraming madamay na sibilyan sa Iraq matapos na gawing human shield ni Hussein ang mga bata at kababaihan. Kasunod ng ginagawang pag-atake, pinapurihan nito ang may 300,000 US troops mula sa US Navy, Army, Air Force, Marines at Coastguard. Ginagawa na anya ang lahat ng mga coalition forces ang kanilang magagawa upang mapabagsak si Hussein na nagtatago ng weapons of mass destructions. Sa panig ng Iraq, sinabi ni Hussein na hindi nagtagumpay ang US sa inisyal na decapitation attack ng coalition forces nito. Nanawagan ang Iraqi leader sa kanyang mamamayan na manatiling nakasuporta sa kanya at ipagtangggol ang kanilang bansa laban sa umanoy kanilang mga kaaway. Sa pinakahuling ulat ng Iraqi Information Center, 10 Iraqi na ang namamatay.</body>
<link>http://www.philstar.com/Article.aspx?articleId=199791&amp;publicationSubCategoryId=92</link>
</article>
<article>
<title>Kuwait tinira ng Scuds ng Iraq</title>
<author></author>
<date>
<month>March</month>
<day>21</day>
<year>2003</year>
</date>
<body>Nadamay na ang Kuwait sa giyera matapos na gantihan naman ito ng Iraq. Dalawang Scud missiles ang ibinagsak sa Northern Kuwait at panibagong dalawa pa ang iniluwal subalit napabagsak ng US patriot anti-missile batteries. Sa report ng British government noong Setyembre, ang Iraq ay mayroong 20 Soviet-designed Scud missiles simula noong 1991 Gulf War. Ang lakas nito ay kayang umabot hanggang Israel, Saudi Arabia, Cyprus, Turkey at Iran. Samantala, kinumpirma ng US Central Command na may 17 sundalong Iraqis ang sumuko sa kamay ng mga tropang Kano sa isinagawang inisyal na allied forces attack mula sa border ng Iraq. Kasabay nito, tinitingnan na rin ng intelligence agencies ng US ang balitang nakatakas na sa Iraq ang half-brother ni Hussein na hindi nakuha ang pangalan, patungo sa Damascus. Ang nasabing kinakapatid ni Hussein ay marami umanong nalalaman ukol sa mga itinatagong weapons of mass destructions sa Iraq.</body>
<link>http://www.philstar.com/Article.aspx?articleId=199798&amp;publicationSubCategoryId=92</link>
</article>
<article>
<title>17 sundalong Iraq sumuko</title>
<author></author>
<date>
<month>March</month>
<day>21</day>
<year>2003</year>
</date>
<body>Iniutos kahapon ni Foreign Affairs Secretary Blas Ople sa DOLE at POEA ang pagbabawal sa pagpapadala ng mga overseas Filipino workers (OFWs) sa Middle East dahil sa nagaganap na digmaan doon. Kabilang sa mga bansang sinuspinde ang pagtungo doon ay Iraq, Kuwait, Israel at Saudi Arabia. Pansamantalang ini-hold ng DFA passport division ang pag-iisyu ng mga pasaporte at travel documents patungo sa nasabing mga bansa.</body>
<link>http://www.philstar.com/Article.aspx?articleId=199805&amp;publicationSubCategoryId=92</link>
</article>
<article>
<title>12 US, British troops todas sa Kuwait</title>
<author>Ellen Fernando</author>
<date>
<month>March</month>
<day>22</day>
<year>2003</year>
</date>
<body>Dinanas ng magkasanib na lakas ng US at Britanya ang unang pinakamalaking bilang ng mga nasawi nang bumagsak ang unang Marine CH46E Sea Knight transport helicopter sa Kuwait border na ikinasawi ng 12 sundalo, walong Briton at apat na Kano, simula nang ilunsad ang giyera laban sa Iraq noong Huwebes. Hindi pa matiyak kung ang pagbagsak ay bunga ng mechanical failure o pinabagsak ng puwersa ni Iraqi Pres. Saddam Hussein. Kahapon ng madaling-araw ay sinimulan na ang ground combat matapos na pasukin ng US-led coalition forces ang Iraq border. Habang sunud-sunod ang pagpapaulan ng Alsamound missile ng US allied forces sa mga pangunahing gusali sa Baghdad ay tumawid sa border ang US 7th Cavalry at US Army 3rd Infantry Division bilang advance party sakay ng mga tangke, military service trucks, armored assault vehicles at Humvees. Nakaposisyon na rin ang mga US airborne troops at nag-aantabay ng go-signal upang pasukin ang Baghdad kasabay ng naturang advance party na mabilis na bumabagtas ngayon sa disyerto sa katimugang bahagi ng Iraq patungo sa Baghdad. Maingat ang ginagawang pagpasok ng US-British troops at mine sweepers sa bawat lugar na madaanan para tiyakin ang seguridad ng mga kasunod pang military troops sa mga landmines na posibleng nakatanim doon. Sunud-sunod ang pagresponde ng mga bumbero at ambulansiya sa Baghdad matapos ang matinding sunog at pagsabog mula sa target na mga critical buildings kabilang ang main palace complex ni Hussein. Ayon sa Pentagon, may apat na gusali na &amp;quot;selective target&amp;quot; ng surgical military forces at fighter jets ang nawasak mula sa mga pinakawalang accurate at guided missiles sa Baghdad. Samantala, umabot na sa 15 oil fields ang pinasabog ng hinihinalang mga tauhan ni Hussein sa southern Iraq sanhi ng matinding sunog sa mga imbakan ng mga langis doon. Ang Iraq ang sinasabing nagsusuplay sa buong mundo ng 2.3 milyong bariles ng langis kada araw. Kaugnay nito, iniulat na may apat na sundalong Iraqi at anim pa ang sugatan ng magsimula ang giyera. Sa talaan ng Red Cross, isang babae ang nasawi at 14 pang sibilyan ang sugatan. (Ulat ni Ellen Fernando)</body>
<link>http://www.philstar.com/Article.aspx?articleId=199899&amp;publicationSubCategoryId=92</link>
</article>
<article>
<title>25 sundalong Iraqi sumuko</title>
<author></author>
<date>
<month>March</month>
<day>22</day>
<year>2003</year>
</date>
<body>Dahil sa patuloy na bakbakan sa isinagawang ground combat sa Iraq, may 25 Iraqi soldiers ang iniulat ng Pentagon na sumurender, kasunod ng pagsuko kamakalawa ng may 17 pang sundalong Iraqi. Sa tantiya ng US, humihina na ang loob ng mga sundalong Iraqi dahil sa sunud-sunod na pagsuko ng mga ito sa unti-unting pagkubkob ng coalition forces ng US at Britanya sa mga dinadaanang lugar. Kasabay nito, nanawagan si US Defense Secretary Donald Rumsfeld sa mga Iraqi soldiers na sumuko na bago tuluyang isambulat ang buong puwersa at pag-atake ng US-led coalition forces matapos na sabihing patikim lamang ang isinagawang pag-atake at pagpapasabog sa Baghdad. Nagsimula na ring kumilos at lumikas ang libu-libong mamamayang Iraqis sa northern Iraq patungo sa ligtas na bansa upang makaiwas sa isinasagawang air at ground strikes ng US.</body>
<link>http://www.philstar.com/Article.aspx?articleId=199909&amp;publicationSubCategoryId=92</link>
</article>
<article>
<title>Relasyon ng RP sa Iraq di puputulin</title>
<author>Lilia Tolentino</author>
<date>
<month>March</month>
<day>22</day>
<year>2003</year>
</date>
<body>Hindi umano puputulin ng Pilipinas ang relasyon nito sa Iraq, itoy bilang tugon sa panawagan ni US Pres. George Bush sa ibat ibang bansa na sibakin sa puwesto at palayasin ang mga Iraqi ambassador para mawalan ng saysay ang liderato ni Hussein. Sa panig ng pamahalaan, hindi umano ito basta-basta makakapag-desisyon ukol sa pagpapatalsik sa Iraqi ambassador sa Pilipinas. Iginiit ng Malaca&amp;ntilde;ang na hindi nakipag-koalisyon ang Pilipinas sa US upang giyerahin ang Iraq kaya hindi kailangan na sibakin ang ambassador nito. Kahapon ay dumating na rin sa Kuwait si special envoy Roy Cimatu ng Middle East Preparedness Team upang tiyakin ang seguridad ng may 1.4 milyong Pilipino sa giyera sa Gulpo. Sinabi ni Cimatu na maayos ang kalagayan ng mga Pilipino sa ME dahil sa maagang paglatag ng contingency plan ng pamahalaan. (Ulat ni Lilia Tolentino)</body>
<link>http://www.philstar.com/Article.aspx?articleId=199916&amp;publicationSubCategoryId=92</link>
</article>
<article>
<title>Giyera ng US sa Iraq hindi Jihad</title>
<author>Gemma Amargo</author>
<date>
<month>March</month>
<day>22</day>
<year>2003</year>
</date>
<body>Sinabi kahapon ni Justice Secretary Simeon Datumanong na hindi kailanman maaaring tawaging Jihad ang giyerang pinapasok ng Iraq sa US dahil kitang-kita umano na hindi malinis ang kanilang hangarin. Bilang isang Muslim na kumakatig sa relihiyong Islam, sinabi ni Sec. Datumanong na sa ilalim ng banal na Koran ang mga mamamayang Muslim ay maaaring magdeklara ng Jihad kung ang kanilang ipinaglalaban ay ang pagtatanggol sa kanilang paniniwala patungkol sa Islam. &amp;quot;In Jihad there must be purity, but I cant see this in Iraq dahil may cause of action ang America because of the nuclear arms,&amp;quot; ayon kay Datumanong. Nilinaw ng kalihim na ang pagtatago ng mga armas nukleyar ay isang mabigat na katibayan na hindi tapat ang bansang Iraq sa mga bansang kasapi ng United Nations at kinampihan nito ang US sa pagsasabing mayroon itong sapat na batayan upang makipaglaban sa Iraq dahil sa pagtatakip nito sa kanilang mga armas nukleyar. (Ulat ni Gemma Amargo)</body>
<link>http://www.philstar.com/Article.aspx?articleId=199922&amp;publicationSubCategoryId=92</link>
</article>
<article>
<title>PNP bumili ng P 6.8-M bomb suits</title>
<author>Danilo Garcia</author>
<date>
<month>March</month>
<day>22</day>
<year>2003</year>
</date>
<body>Apat na imported bomb suit na inangkat pa mula sa Canada at nagkakahalaga ng tig-P1.7 milyon bawat isa ang binili ng PNP upang gamitin ng mga bomb expert sa inaasahang pambobomba sa bansa ng mga symphatizers ng Iraq bunsod na rin ng hayagang pagsuporta ni Pangulong Arroyo sa paglusob ng Amerika at allied forces sa naturang bansa. Ayon kay PNP chief, Director General Hermogenes Ebdane, ang naturang mga bomb suit ay gagamitin ng mga bomb expert ng Explosive and Ordnance Division (EOD) sa pagresponde at pag-diffuse ng mga matatagpuang bomba. Ipinagmalaki ng PNP na kayang tapatan ng naturang mga bomb suit ang impact ng pagsabog kahit na mga C-4 bomb sakaling magkaroon ng premature na pagsabog habang tinatangkang i-diffuse ito. Unang ipakakalat sa National Capital Region Police Office (NCRPO) ang naturang mga bomb suit. Balak rin ng PNP na mabigyan kahit tig-iisa ang lahat ng 16 regional offices kung saan gagastos dito ng higit sa P300 milyon. Bukod dito, nakatakda ring bumili ng limang Scene of the Crime Operation (SOCO) van ang PNP para sa mabilis na pagresponde ng mga operatiba nito sa mga bomb incident at ibang krimen at maisailalim agad sa pagsusuri ang mga makukuhang ebidensiya. Gugugol naman ang PNP ng tig-P1.2 milyon sa bawat sasakyan. Nangangamba ang PNP sa pagkilos ng ilang mga terorista sa bansa matapos na maaresto ang 11 hinihinalang Iraqi terrorists at pagkadiskubre ng posibleng pakikipag-ugnayan ng kanilang mga opisyal sa mga Muslim extremists para magsagawa ng pag-atake. (Ulat ni Danilo Garcia)</body>
<link>http://www.philstar.com/Article.aspx?articleId=199926&amp;publicationSubCategoryId=92</link>
</article>
<article>
<title>LTO no.1 sa pabilisan ng serbisyo publiko</title>
<author>Angie dela Cruz</author>
<date>
<month>March</month>
<day>22</day>
<year>2003</year>
</date>
<body>Nanguna ang Land Transportation Office (LTO) sa hanay ng mga ahensiya ng pamahalaan na nagkakaloob ng simple at mabilis na serbisyo sa mamamayan. Ito ay batay sa pinaka-latest survey na isinagawa ng Social Weather Station (SWS) sa hanay ng mga collecting agencies ng pamahalaan. Alinsunod sa survey, nakakuha ang LTO ng 22 percent positive performance rating mula sa 150 respondents. Pumangalawa ang Social Security System (SSS), Securities and Exchange Commission (SEC), local taxes at National Statistics Office (NSO). Bunsod nito, nagpahayag ng komendasyon si DOTC Secretary Leandro Mendoza sa matagumpay na sistemang ipinaiiral ni LTO Chief Roberto Lastimoso sa ahensya para mabigyan ng tunay at sapat na serbisyo publiko ang taumbayan. Ito ay sinabi ni Mendoza sa ginanap na turn-over ceremony ng LTO Audio-Visual Presentation on Road Safety para sa mga drivers sa pamamagitan ng Stradcom, service provider ng LTO. Ikakalat sa lahat ng district at extension offices ng LTO ang kopya nito para higit na mapabilis ang information dissemination sa hanay ng mga motorista sa pagrerehistro ng mga sasakyan at pagkuha ng lisensiya nationwide, partikular sa Metro Manila. Pinasalamatan din ni Lastimoso ang mga tauhan, mga opisyal at concerned agencies dahil sa pagtulong na mapabuti ng LTO ang pagbibigay ng serbisyo sa publiko. (Ulat ni Angie dela Cruz)</body>
<link>http://www.philstar.com/Article.aspx?articleId=199931&amp;publicationSubCategoryId=92</link>
</article>
<article>
<title>Ex-VP Laurel kinasuhan ng graft</title>
<author>Malou Escudero</author>
<date>
<month>March</month>
<day>22</day>
<year>2003</year>
</date>
<body>Dahil sa katiwaliang naganap umano sa bidding ng Freedom Ring sa Clark Expo-Filipino, sinampahan kahapon ng kasong katiwalian ng Ombudsman sa Sandiganbayan si dating Vice President Salvador &amp;quot;Doy&amp;quot; Laurel. Sa apat na pahinang kasong inihain ng anti-graft body, kinasuhan si Laurel ng graft dahil sa hindi nito pagpapadaan sa bidding sa pagpapagawa ng naturang kontrobersiyal na Freedom Ring. Nabatid na itinaas ni Laurel ang halaga ng pagpapagawa ng Freedom Ring mula P248 milyon sa P1.165 bilyon ng walang pondo mula sa gobyerno. Ibinasura pa umano ni Laurel ang Douglas/Gallagher master plan para sa Freedom Ring na nagresulta sa pagtaas ng presyo nito. Nabayaran din ng National Centennial Commission ng P348 milyon ang Asian Construction Development Authority para sa pagpapagawa ng Freedom Ring sa kabila ng kawalan ng public bidding. Ibinasura naman ng Ombudsman ang naging paliwanag ni Laurel na inakala niya na pribadong kumpanya ang NCC at hindi na ito kinakailangang dumaan sa bidding. Nakaligtas naman sa isinampang kaso ng Ombudsman si dating Pangulong Fidel Ramos na siyang nag-utos umano kay Laurel para ituloy ang pagpapagawa ng Freedom Ring. (Ulat ni Malou Escudero)</body>
<link>http://www.philstar.com/Article.aspx?articleId=199935&amp;publicationSubCategoryId=92</link>
</article>
<article>
<title>Baghdad dinurog!</title>
<author></author>
<date>
<month>March</month>
<day>23</day>
<year>2003</year>
</date>
<body>Matapos mapasok ang border ng Iraq, inumpisahan na ng US-led coalition forces ang kanilang &amp;quot;shock and awe&amp;quot; campaign sa Baghdad na may layuning tapusin ang rehimen ni Iraqi President Saddam Hussein. Sunud-sunod na pinaulanan ng mga bomba at missiles ng US-British forces ang siyudad ng Baghdad kung saan tinarget na wasakin ang Republican Palace ni Saddam, government, defense at security installations. &amp;quot;The regime is starting to lose control of their country,&amp;quot; sabi ni US Secretary of Defense Donald Rumsfeld. Nagpakawala muna ng Air Launched Anti-Radiation Missiles (ALARM) ang allied forces para sirain ang air defense systems bago sinundan ng British Tornado squadron ang malawakang air raids. &amp;quot;The weapons that are being used today have a degree of precision that no one ever dreamt of in a prior conflict,&amp;quot; sabi ni Rumsfeld. Ito ang pinakamatinding pagbanat ng US-led coalition forces na nasa ikatlong araw na ngayon. Dahil dito, tuluyan nang nanghina ang loob ng libu-libong sundalong Iraqis sanhi ng kanilang pagsuko kahapon. Ayon sa Pentagon, umaabot sa 8,000 sundalong Iraqis mula sa 51st Division ang panibagong sumurender sa kamay ng US-British forces. Nabatid na sinalubong habang pila-pilang naglalakad at nakataas ang mga kamay ng mga kasapi ng Iraqi 51st ID ang tropa ng US sa Basrah, Iraq habang kumikilos sa southern Iraq patungo sa Baghdad. Ang 51st ID ay sinasabing tagapagbantay ni Hussein sa mga pangunahing transportation at communications centers, oil fields sa Persian gulf. Dahil dito, kontrolado na matapos makubkob ng US 3rd Infantry Batallion at 7th Cavalry ang mga oil fields at transportation terminals sa Basrah sa loob ng 3 araw na pagsalakay ng allied forces mula sa Kuwait border. Palapit na nang palapit ang puwersa ng US at British troops sa Baghdad sakay ng mga armoured car, tangke at military vehicle para sa ground attack laban sa may 60,000 kasapi ng Republican Army na sinasabing loyalista ni Hussein.</body>
<link>http://www.philstar.com/Article.aspx?articleId=200040&amp;publicationSubCategoryId=92</link>
</article>
<article>
<title>2 British chopper nagsalpukan</title>
<author></author>
<date>
<month>March</month>
<day>23</day>
<year>2003</year>
</date>
<body>Pitong crew ng dalawang CK chopper ng British ang minalas na masawi matapos na magsalpukan ang mga sinasakyang helicopter sa ere habang nasa Persian gulf kahapon ng hapon. Natagpuan ang mga labi ng pitong crew matapos ang search and rescue operations. Ito ang ikalawang insidente ng pagbagsak ng helicopter ng British kung saan sa ikalawang araw ng pag-atake sa Baghdad ay bumagsak ang isang chopper sanhi ng pagkasawi ng walong British at apat na crew ng US soldiers. Kaugnay nito, tahasang kinondena ng Iraqi government sa United Nations Security Council ang walang pakundangang pag-atake ng US at UK troops sa Baghdad at southern Iraq sanhi ng pagkadamay ng maraming sibilyan. Sinabi ng Iraqi govt na umaabot na sa 200 mga bata at sibilyan ang sugatan at ginagamot sa limang ospital sa Baghdad matapos na tamaan ng mga pinakawalang Tomahawk cruise missiles ang mga kabahayan doon. Taliwas umano ito sa sinasabi ni US Pres. George Bush na pawang mga guided missiles ang tumama sa mga precision targets. Inimbitahan na rin ng Iraqi govt ang mga foreign media na saksihan ang mga nagaganap sa Baghdad, silipin ang mga biktima sa ospital at alamin ang kasinungalingan ni Bush. Samantala, inalis ng White House ang bansang Angola sa listahan ng &amp;quot;coalition of the willing&amp;quot; nations na sumusuporta sa giyera, pero nadagdag ang Costa Rica, Palau at Panama. May 46 bansa na ang pabor sa giyera.</body>
<link>http://www.philstar.com/Article.aspx?articleId=200047&amp;publicationSubCategoryId=92</link>
</article>
<article>
<title>Bakuna kontra biological attack ikinasa sa Israel</title>
<author>Ellen Fernando</author>
<date>
<month>March</month>
<day>23</day>
<year>2003</year>
</date>
<body>Hiniling ng embahada ng Pilipinas sa Israel sa libu-libong manggagawang Pilipino doon na magpasailalim sa &amp;quot;atropine vaccine&amp;quot; upang magsilbing proteksiyon sa kinatatakutang biological attack ng Israel bilang ganti sa pag-atake ng US-led coalition forces sa Baghdad. Base sa report, isa-isa nang nagpapabakuna ang mga manggagawang Pilipino doon matapos ang instruction ni Ambassador Belen Anota bilang safety precautions sa nagaganap na pag-atake at umaatikabong labanan sa Baghdad at southern Iraq. &amp;quot;The OFWs have instructed to carry gas mask with themselves wherever they go, secure atropine and go straight home from work,&amp;quot; ani Anota sa report nito kay Foreign Affairs Secretary Blas Ople. Kasalukuyang nakikipag-ugnayan ang Phil. Embassy sa Israel sa mga Filipino community at nagsagawa ng drills matapos na testingin ang kani-kanilang gas mask kits. &amp;quot;Every OFW has a gas mask and preparedness manual on hand,&amp;quot; ani Anota. Sinabi pa nito na tiniyak ng pamahalaang Israel ang seguridad ng siyam na Pinoy na nasa bilangguan matapos na hilingin ito sa Ministry of Interior doon. Sa Kuwait, umaabot na sa 150 Pinoy workers ang inilipat mula sa embahada ng Pilipinas sa Kuwait sa &amp;quot;Bahay Pinoy&amp;quot; sa Nuwaysib, Kuwait malapit sa border ng Saudi Arabia. (Ulat ni Ellen Fernando)</body>
<link>http://www.philstar.com/Article.aspx?articleId=200054&amp;publicationSubCategoryId=92</link>
</article>
<article>
<title>Arroyo gov't OA sa giyera</title>
<author>Rudy Andal</author>
<date>
<month>March</month>
<day>23</day>
<year>2003</year>
</date>
<body>Masyado na umanong overacting ang pamahalaang Arroyo sa giyera ng Estados Unidos laban sa Iraq dahil kahit na kaluluwa ng bansa ay isinusuko sa US. Ito ang naging akusasyon ni administration Sen. Manuel Villar matapos mairita sa pamahalaan nang alukin nito ang US na gamitin ang ating airspace at refuelling facilities sa ginagawang pakikipag-giyera nito sa Iraq. &amp;quot;Why offer our facilities voluntarily and openly when the US government has not made any request? &amp;quot; sabi ni Villar. Naniniwala pa ang chairman ng senate committee on foreign affairs na hindi kakagatin ng US ang alok ng gobyerno dahil masyado umanong malayo ang Pilipinas sa Middle East. (Ulat ni Rudy Andal)</body>
<link>http://www.philstar.com/Article.aspx?articleId=200059&amp;publicationSubCategoryId=92</link>
</article>
<article>
<title>Sympathy attack ng NPA inismol ng Malaca&amp;ntilde;ang</title>
<author>Ely Saludar/Joy Cantos</author>
<date>
<month>March</month>
<day>23</day>
<year>2003</year>
</date>
<body>Binalewala ng Palasyo ang ulat na naglunsad ng &amp;quot;sympathy attack&amp;quot; ang rebeldeng New Peoples Army (NPA) at Moro Islamic Liberation Front (MILF) kasabay ng giyera ng US sa Iraq. Sinabi ni Presidential Spokesman Ignacio Bunye na hindi na bago sa Malaca&amp;ntilde;ang ang mga ginagawang pag-atake at paghahasik ng karahasan ng NPA at MILF. Propaganda lang umano ang kautusan ni NPA spokesman Gregorio &amp;quot;Ka Roger&amp;quot; Rosal sa kanilang mga tauhan na maglunsad ng &amp;quot;sympathy attack&amp;quot; sa kanilang mga balwarteng lugar sa bansa. Una rito, ipinag-utos ni Ka Roger sa mga ground commander at mga tauhan ng NPA na magsagawa ng mga pananalakay, pag-ambush at pananabotahe sa mga instalasyon ng gobyerno bilang pakikiramay umano sa ginawang pagsugod ng magkasanib na grupo ng British at US troops sa Iraq. Ayon naman kay Armed Forces of the Philippines (AFP) Chief of Staff Gen. Dionisio Santiago, lumang tugtugin na ang ganitong pagyayabang ng NPA sa tuwing nakakakuha ng tiyempo. Ang pahayag ay ginawa ni Santiago bunsod ng ginawang pag-atake kamakalawa ng mga rebeldeng NPA sa armory ng Paper Industries Corporation of the Philippines(PICOP) kung saan umaabot sa 92 armas ang natangay sa Bislig, Surigao del Sur. Nabatid na ipinangangalandakan ng mga rebeldeng NPA na ang nasabing pagsalakay ay simula umano ng inilunsad nilang &amp;quot;sympathy attack&amp;quot; bilang suporta naman sa Iraq na patuloy na ginigiyera ng US-led coalition forces sa Gulpo. (Ulat nina Ely Saludar/Joy Cantos)</body>
<link>http://www.philstar.com/Article.aspx?articleId=200063&amp;publicationSubCategoryId=92</link>
</article>
<article>
<title>Junk foods, ibabawal sa mga school canteen</title>
<author>Malou Escudero</author>
<date>
<month>March</month>
<day>23</day>
<year>2003</year>
</date>
<body>Upang masiguro na hindi na makakabili ng mga pagkaing walang nutrisyon ang mga estudyante sa loob ng paaralan, hiniling kahapon ng isang mambabatas na i-ban ang lahat ng junk foods sa mga school canteen. Sa House resolution no. 1044 na inihain ni Rep. Mario Almario, sinabi nito na katungkulan ng gobyerno na pangalagaan ang kalusugan ng mga kabataan dahil malaki ang katungkulan ng mga ito sa tinatawag na &amp;quot;nation building.&amp;quot; Nagbabala din si Almario na maraming inilalagay na seasoning sa mga junk foods kaya lalo itong nagugustuhan ng mga bata, subalit nagiging dahilan naman upang mawalan sila ng ganang kumain. &amp;quot;The over-indulgence or consumption of junk foods may result to nutritional deficiency syndromes,&amp;quot; paliwanag ng solon sa kanyang inihaing resolusyon. Naniniwala ang solon na may karapatan ang Department of Education na ipagbawal ang pagbebenta ng mga junk foods at mga inuming wala ring nutrisyon sa mga paaralan. Bagaman nagpalabas na rin ng ilang memoranda ang DepEd na nagbabawal sa pagbebenta ng junk foods sa loob ng paaralan, hindi pa rin ito nasusunod. Idinagdag ni Almario na dapat magkaroon ng total ban ng mga pagkaing walang nutrisyon sa loob ng mga eskuwelahan at patawan ng parusa ang mga hindi susunod sa kautusan. (Ulat ni Malou Escudero)</body>
<link>http://www.philstar.com/Article.aspx?articleId=200065&amp;publicationSubCategoryId=92</link>
</article>
<article>
<title>British plane pinabagsak ng US missile</title>
<author>AP at ni Ellen Fernando</author>
<date>
<month>March</month>
<day>24</day>
<year>2003</year>
</date>
<body>Isang kahiya-hiyang kapalpakan ang dinanas ng US-led coalition forces matapos na aksidenteng tumama ang isang pinakawalang US Patriot missile sa kaalyadong British Air Force aircraft habang kasagsagan ng digmaan sa Iraq kahapon. Nagsagawa ng search and rescue operations ang tropa ng US at Britanya upang marekober ang nasabing aircraft at mga crew nito na pinaniniwalang pawang mga patay na. Sinabi ni Capt. Al Lockwood, spokesman ng British forces sa Gulpo na ang naturang aircraft ay posibleng bumagsak sa Kuwait matapos na tamaan ng missile mula sa isang friendly fire. &amp;quot;One of our aircraft recovering from operations over Kuwait, evidence is beginning to come to light that suggests it was engaged by US Patriot missile battery,&amp;quot; ani Lockwood. Sinabi ng Britains Ministry of Defense na isang trahedya ang naganap at kasalukuyang nagsasagawa ng imbestigasyon dito. &amp;quot;This is a tragedy and we are taking rapid steps to ensure there is no repetition,&amp;quot; dagdag ni Lockwood. Kapuna-puna na sa unang araw ng pag-atake sa Iraq, isang British Marine CH46E Sea Knight Transport helicopter ang bumagsak dahil umano sa mechanical trouble sanhi ng pagkasawi ng walong Briton at apat na US soldier. Isa pang trahedya ang kasunod na naganap matapos na magsalpukan ang dalawang British Sea King chopper sa Persian Gulf na nagresulta ng pagkamatay ng anim na Briton at isang Amerikanong crew nito. Samantala, sinabi ng Pentagon na malapit nang makubkob ng US-led coalition forces ang key strategic sa Umm Qasr sa Iraq matapos na makipagbakbakan sa Iraqi troops. Sinabi ni US Defense Secretary Donald Humsfeld na kontrolado na ng puwersa ng Britanya at US ang Pantalan ng Umm Qasr at pitong oil fields dito matapos ang sagupaan kasunod ng pagsuko ng may 8,000 hukbong Iraqis kasabay ng pagsasagawa ng shock and awe campaign ng US forces sa Baghdad. Pinabulaanan naman ito ni Iraqi Information Ministry Mohammed Saeed Al-Sahaf at inihayag nito na hindi pa nasakop ng US-British Marines troops ang Umm Qasr port at pitong oil fields dahil patuloy ang bakbakan doon. &amp;quot;US-led forces are lying to the world about Umm Qasr,&amp;quot; ani Al-Sahaf. Aniya, umaabot na sa 77 Iraqis ang namatay at 366 sugatan dahil sa walang pakundangang pagpapaulan ng missile sa Basra. Unang itinala na may mahigit 200 sibilyan na karamihan ay mga bata ang nasugatan matapos ang sunud-sunod na pagpapaulan ng Tomahawk cruise missile sa Baghdad nang tumama ito sa kabahayan at hindi sa precision targets. Sinabi pa na patuloy ang sagupaan sa pagitan ng 7th Cavalry at US 3rd Infantry Battalion sa mga Iraqi Republican Army troops sa Southern Iraq habang kumikilos ang naturang tropa bilang bahagi ng ground attack patungo sa Baghdad. Iginiit ni Al-Sahaf na kontrolado pa rin nila ang mga oil fields at strategic points sa Umm Qasr na sinasabi niyang maliit lamang na siyudad ito sa Southern Iraq. Nagupo rin aniya ng Iraqi troops ang US-British troops sa Southern Najaf matapos ang sagupaan. Sa bandang huli aniya ay ang Iraq pa rin ang panalo sa digmaan at lalabas na kahiya-hiya ang kanilang kalaban, abangan lamang umano ito ng buong mundo. Inihayag naman ni Iraqi Vice President Taha Yassin Ramadan na dapat nang umaksyon ang United Nations Security Council laban sa panggigiyera ng US sa kanilang bansa. Tahasang lumabag aniya ang US sa international law matapos na karamihan sa mga miyembro ng UN Security Council ay kumontra sa giyera. Binatikos din ni Ramadan ang pagpapaalis sa mga kasapi ng UN Arms and Inspectors sa Baghdad na noon ay nagsasagawa ng inspeksiyon sa mga umanoy mapamuksang armas ni Iraqi Pres. Saddam Hussein na nagbunsod upang ituloy ng US ang planong giyera. (Ulat ng AP at ni Ellen Fernando)</body>
<link>http://www.philstar.com/Article.aspx?articleId=200158&amp;publicationSubCategoryId=92</link>
</article>
<article>
<title>Presyo ng petrolyo bababa</title>
<author>Lilia Tolentino</author>
<date>
<month>March</month>
<day>24</day>
<year>2003</year>
</date>
<body>Lubos ang pag-asa ng Malaca&amp;ntilde;ang na maibababa na sa susunod na 30-40 araw ang presyo ng langis sa bansa kasunod nang pagbagsak ng 25 porsyento sa presyo ng krudo sa pamilihang pandaigdig. Ayon kay Presidential spokesman Ignacio Bunye, maaaring hindi agad-agad mararamdaman sa Pilipinas ang epekto ng pagbaba ng halaga ng krudo pero ginagawa ng pamahalaan ang lahat ng hakbang para maibsan ang binabalikat na taas na presyo ng langis bunsod ng giyera. Kamakalawa, ang Pangulong Arroyo ay naglunsad ng discounted filling stations sa Flying V station sa Cubao, Quezon City na magbibigay ng kupon sa pagbili ng gasolina na may diskuwento. Sinabi ni Bunye na ang Eastern Petroleum ay magbibigay naman ng mas mababang presyo ng krudo sa mga miyembro ng Pasang Masda Transport Group. Ang mga kumpanya aniya ng langis sa bansa ay hindi pa kaagad makapagbebenta ng murang gasolina dahil ang ipinagbebenta nila sa ngayon ay nabili sa mas mataas na halaga. Subalit ang Petron ay nag-anunsyo ng pagbaba ng halaga ng kanilang ibinebentang diesel fuel sa loob ng ilang araw. (Ulat ni Lilia Tolentino)</body>
<link>http://www.philstar.com/Article.aspx?articleId=200168&amp;publicationSubCategoryId=92</link>
</article>
<article>
<title>Giyera Iraq malapit nang matapos  PGMA</title>
<author>Lilia Tolentino</author>
<date>
<month>March</month>
<day>24</day>
<year>2003</year>
</date>
<body>Inihayag kahapon ni Pangulong Gloria Macapagal-Arroyo na malapit nang matapos ang digmaan sa Gitnang Silangan. Ayon sa Pangulo, noon pa man ay nakatanggap na siya ng impormasyon sa Amerika na hindi tatagal ang giyera at ang maaaring pinakamatagal na panahong tinaya noon ay hanggang isang buwan. Subalit base sa naging takbo ng labanan sa pagitan ng US-led coalition forces at Iraqi troops, naniniwala ang Pangulo na hindi na magtatagal at ilang araw na lang ang pinag-uusapan bago matamo ng mga Iraqis ang kanilang kalayaan. Ang paniniwala ng Pangulo ay inihayag nito matapos na personal na makipag-ugnayan sa mamamayan hinggil sa nagaganap na digmaan sa Gulpo. Sumakay ang Pangulo sa Metrorail Transit 2 at namasyal sa Megamall sa Mandaluyong City para alamin sa sambayanan ang epekto ng giyera. Sinabi ng Pangulo na wala pa siyang natatanggap na rekomendasyon mula kay Foreign Affairs Secretary Blas Ople kung dapat nga bang putulin ng bansa ang relasyon nito sa Iraq na siyang hinihiling ng US sa mga kaalyado nitong bansa. Si Ople aniya ang kanyang inatasan upang magsagawa ng pag-aaral sa naturang isyu. (Ulat ni Lilia Tolentino)</body>
<link>http://www.philstar.com/Article.aspx?articleId=200174&amp;publicationSubCategoryId=92</link>
</article>
<article>
<title>Bio-chem lab nakubkob ng tropang Kano</title>
<author>AFP at ni Ellen Fernando</author>
<date>
<month>March</month>
<day>25</day>
<year>2003</year>
</date>
<body>Isang malaking pasilidad na hinihinalang pagawaan ng mapamuksang biological-chemical weapons ng Iraq ang bumagsak sa kamay ng coalition forces sa lungsod ng An Najaf habang kasagsagan ng ground assault sa pagitan ng daan-daang kasapi ng Republican Guard sa Iraq. Ayon sa Pentagon, nasa kontrol na nila ang naturang malaking laboratoryo at hawak na rin nila ang isang Iraqi general na in-charge sa facility. Ang naturang laboratoryo ay magsisilbing isang malaking ebidensiya ng US laban sa Iraq na hinihinalang nagtatago ng malalakas na mapamuksang armas. Sinabi sa isang press briefing sa Central Command, may nakuha na ring lead ang military ukol sa mga itinatagong mapamuksang armas ni Pres. Saddam Hussein sa katimugang bahagi ng Baghdad. Dahil sa walang humpay na sagupaan sa pagitan ng US-led coalition forces at tropa ng Iraq, iniulat na may 25 US Marines ang nasawi habang hindi pa mabanggit ang eksaktong bilang ng mga American at British soldiers na nasugatan. Hindi rin nilinaw ng Central Command kung kabilang sa mga napatay na sundalong Amerikano ang limang ipinapakita sa isang video footage na nagmula sa isang TV network sa Iraq. Isa sa mga nabihag na Kano ay si John Hudson, anak ng isang Filipino-American. Ang lima ay pawang kasapi ng 507 Maintenance Group. Binatikos naman ng pamahalaang US ang pagpapakita ng Iraq ng naturang video dahil labag umano ito sa isinasaad ng Article 13 ng Geneva Convention, Ayon kay US Pres. George Bush, dapat lamang na tratuhin sa makataong paraan ang mga bihag na Kano dahil trinato ng mahusay ang mga bihag na Iraqi. Sinabi pa ni Bush na nagpapasalamat siya dahil habang isinasagawa ang ground assault sa mga kalapit na lunsod sa bayan ng Baghdad ay hindi pa rin gumagamit ng biological at chemical weapons ang tropa ng Iraq. Sinabi nito na sa loob ng 24-oras ay patungo na rin ang grupo ng humanitarian aid sa Baghdad at southern Iraq upang magbigay ng tulong medikal sa mga nasaktan o nasugatan sa pagpapaulan ng Tomahawk cruise missiles at sa nagaganap na sagupaan. Samantala, matapos mapabalitang sugatan ay muling humarap at nagsalita si Hussein. &amp;quot;The more they advance into Iraq territory, the more they head into dead end,&amp;quot; babala ni Saddam. &amp;quot;Hit your enemy with force and precision. Cut their throats. The enemy is stuck in Iraqi territory. Hit it,&amp;quot; utos ni Saddam sa kanyang mga sundalo. Naniniwala si Hussein na mas nakalalamang ang kanyang tropa sa labanan. Nagbanta pa ito na kanyang idadamay ang mga bansang kaalyado ng US sa giyera.(Ulat ng AFP at ni Ellen Fernando)</body>
<link>http://www.philstar.com/Article.aspx?articleId=200271&amp;publicationSubCategoryId=92</link>
</article>
<article>
<title>2 Iraqi diplomat pinatalsik sa RP</title>
<author>Lilia Tolentino/Ellen Fernando</author>
<date>
<month>March</month>
<day>25</day>
<year>2003</year>
</date>
<body>Dalawang Iraqi diplomat ang binigyan ng 72-oras ng pamahalaan para umalis sa Pilipinas matapos mapatunayang nag-eespiya sa bansa. Sa report kay Pangulong Arroyo, sinabi ni DFA Secretary Blas Ople na ipinatawag na niya si Iraqi Charge dAffaires Samir Bolus para ipaalam na inalisan na nila ng accreditation sina Abdul Karim Shawaikh, First Secretary ng Iraqi Embassy at Karim Nassh Hamid, attache ng Iraqi Embassy sa Maynila. Ipinabatid ni Ople sa Iraqi charge daffaires na ang pagpapatalsik sa dalawa nilang diplomat ay hindi dahil sa kahilingan ng pamahalaang Amerika kundi dahil sa ebidensiyang sangkot sila sa pag-eespiya. Gayunman, nilinaw ni Ople na hindi ito nangangahulugan na ipasasara na ng Pilipinas ang embahada ng Iraq sa Maynila. Nais pa rin ng pamahalaan na panatilihin ang relasyon ng dalawang bansa. Sa panig naman ni Bolus, nilinaw nito na ang Iraq ay hindi nagbabantang atakihin ang Pilipinas. (Ulat nina Lilia Tolentino/Ellen Fernando)</body>
<link>http://www.philstar.com/Article.aspx?articleId=200279&amp;publicationSubCategoryId=92</link>
</article>
<article>
<title>'Live-in' policy sa mga DH sa Hong Kong pinoprotesta</title>
<author>Malou Escudero</author>
<date>
<month>March</month>
<day>25</day>
<year>2003</year>
</date>
<body>Dapat iprotesta ng gobyernong Arroyo ang bagong &amp;quot;live-in&amp;quot; policy ng gobyerno ng Hong Kong para sa mga domestic helpers na nagtatrabaho sa nasabing bansa. Sinabi ni Negros Occidental Rep. Apolinario Lozada, chairman ng House committee on foreign relations na isang senyales na muling magbabalik ang &amp;quot;dark ages&amp;quot; para sa mga DH sa Hong Kong dahil tatratuhin na naman silang pag-aari ng kanilang mga amo. Sa ipatutupad na &amp;quot;live-in&amp;quot; rule, ang mga foreign domestic helpers ay pagbabawalan nang tumira sa labas ng bahay ng kanilang amo o magrenta ng bahay at sa halip ay sa loob na ng tahanan ng kanilang employer sila titira. Naniniwala si Lozada na muling tataas ang kaso ng ibat ibang harassment laban sa mga DH at maaaring tumaas din ang kaso ng sexual exploitation. Posible anyang may kinalaman ang panggigipit sa mga Pinay DH sa planong palitan sila ng mga domestic helpers mula sa mainland China kung saan marami ang walang trabaho. Hinikayat ng solon ang Department of Foreign Affairs na kumilos agad at kausapin ang HK authorities upang maging pormal ang pagtutol ng Pilipinas sa bagong policy. (Ulat ni Malou Escudero)</body>
<link>http://www.philstar.com/Article.aspx?articleId=200286&amp;publicationSubCategoryId=92</link>
</article>
<article>
<title>Account ni JV nabuksan ng Sandiganbayan</title>
<author>Malou Escudero</author>
<date>
<month>March</month>
<day>25</day>
<year>2003</year>
</date>
<body>Hindi naharang ng mga abugado ni San Juan Mayor Joseph Victor &amp;quot;JV&amp;quot; Ejercito ang pagbubukas kahapon ng Sandiganbayan Special Division sa trust account no. 858 ng alkalde. Nabigo ang kampo ni Ejercito na makakuha ng temporary restraining order (TRO) mula sa Korte Suprema. Sa ginawang pagdinig, humarap sa korte si Philippine Deposit Insurance Corp. vice president Aurora Baldoz na siyang nagdala sa korte ng mga dokumento ng account ni Ejercito. Nabunyag na P182 milyon ang napunta sa account ni Ejercito patungo sa Jose Velarde account na pinaniniwalaang pag-aari ni dating Pangulong Estrada. Lumabas na sa unang transaksiyon, si Lucena &amp;quot;Baby&amp;quot; Ortaliza ang nag-withdraw ng P107.7 milyon mula sa account ni Ejercito at nilagay naman ito sa Jose Velarde account. Hindi naman nabatid kung si Ortaliza pa rin ang nag-withdraw sa ikalawang transaksiyon kung saan P75 milyon ang na-withdraw sa account ni Ejercito at muling inilagay sa Velarde accout, Tinatayang P36 milyon lamang ang natira sa account ni Ejercito sa Urban Bank dahil dalawang araw bago nagsara ang nasabing bangko ay may nag-withdraw uli ng P107.2 milyon. (Ulat ni Malou Escudero)</body>
<link>http://www.philstar.com/Article.aspx?articleId=200292&amp;publicationSubCategoryId=92</link>
</article>
<article>
<title>Hiling na ideklarang abugado si Llamas ibinasura ng Korte</title>
<author>Gemma Amargo</author>
<date>
<month>March</month>
<day>25</day>
<year>2003</year>
</date>
<body>Ibinasura ng Korte Suprema ang kahilingan ng pamilya ng napatay na Ateneo Law graduate na si Jose Ramon Llamas upang ideklara itong isang ganap na abugado. Sa isang pahinang resolusyon ng Supreme Court (SC) en banc, binalewala nito ang inihaing petition for the grant of posthumous admission to the Philippine Bar ni Mrs. Ma. Lourdes Ruiz Llamas, ina ng biktima. Nilinaw ni Mrs. Llamas na nakapasa sa pagsusulit ang kanyang anak kaya nararapat lamang itong ideklara bilang isang abugado at payagan siyag lumagda sa Roll of Attorneys para sa kanyang anak. Iginiit naman ni Associate Justice Vicente Mendoza, chairman ng 2002 Bar exams na hindi maituturing na abugado si Llamas dahil hindi na ito maaaring manumpa, subalit nilinaw naman ng Mataas na Hukuman na ang tanging magagawa lamang nila ay atasan ang Office of the Bar Confidant upang magpalabas ng special certificate na nagpapatunay na nakapasa si Llamas sa Bar exams. Sinabi ni Justice Mendoza na kailangang magkaroon ng pagtanggap ang isang bar passer at ito ay magagawa lamang sa pamamagitan ng panunumpa sa tungkulin. Magugunita na si Llamas ay nakapasa sa 2002 Bar examinations na ang resulta ay ipinalabas noong Pebrero 28, 2003 at itinuturing na isa sa mga topnotcher sa Ateneo de Manila College of Law. Napatay ito noong Enero 10, 2003 matapos barilin hanggang sa mapatay ng suspek na si Bashir Adulrahman bunsod ng awayan sa trapiko sa kahabaan ng Buendia, Pasay City. Kamakailan ay ibinasura rin ng SC ang naging kahilingan ni Caloocan City Regional Trial Court (RTC) branch 124 Judge Edmundo Acuna na kilalanin ang kanyang anak na si Edmund Gerard Acuna bilang isang abugado. Si Acuna ay namatay noong Disyembre 2002 matapos na pumutok ang ugat nito sa ulo bunsod ng aneurysm. Sinabi ng Mataas na Hukuman na hindi maaaring pumirma si Judge Acuna sa Roll of Attorneys upang gawing isang ganap na abugado ang kanyang anak dahil ito ay patay na at hindi rin maaari pang manumpa sa kanyang tungkulin katulad ni Llamas. (Ulat ni Gemma Amargo)</body>
<link>http://www.philstar.com/Article.aspx?articleId=200298&amp;publicationSubCategoryId=92</link>
</article>
<article>
<title>RP alerto sa bio-attack</title>
<author>Danilo Garcia</author>
<date>
<month>March</month>
<day>26</day>
<year>2003</year>
</date>
<body>Nakaalerto ang pamahalaan sa posibilidad na umabot sa Pilipinas ang mga kinatatakutang &amp;quot;biological o chemical attacks&amp;quot; na maaaring ihasik ng mga teroristang sympathizers ng Iraq. Sinabi ni PNP Deputy Chief of Operations, deputy director Gen. Edgar Aglipay na nagsasagawa na sila ng pagpupulong kasama ang mga opisyal ng AFP, Bureau of Fire Protection at Department of Health. Itoy upang magsagawa sila ng mga contingency plan sakaling magkatotoo ang naturang mga pag-atake bilang paghihiganti ng mga Iraqi sa pagsuporta ni Pangulong Arroyo sa giyera ng Estados Unidos at pagpapasipa sa ilang Iraqi diplomat Sa kabila nito, sinabi ni Aglipay na wala pa silang natatanggap na intelligence report ukol sa naturang pagpapakalat ng biological weapons at malayo umanong mangyari sa atin dahil sa layo natin sa Iraq. Kabilang sa paghahandang isinagawa ay ang pagkuha ng &amp;quot;chemical detection kit&amp;quot; ng PNP upang madetermina ang uri ng kemikal na posibleng gamitin ng mga terorista. Marami na rin umano silang mga tauhan na may sapat na training at angkop na kasuotan na siyang reresponde sa mga insidente upang maiwasan ang kontaminasyon at pagkalat nito. Pinag-aaralan na rin sa naturang coordinating conference ang mga mabibisang antidote sa mga biological weapons.(Ulat ni Danilo Garcia)</body>
<link>http://www.philstar.com/Article.aspx?articleId=200383&amp;publicationSubCategoryId=92</link>
</article>
<article>
<title>Chemical weapons pasasabugin ng Iraq</title>
<author>Ellen Fernando</author>
<date>
<month>March</month>
<day>26</day>
<year>2003</year>
</date>
<body>Gagamitan ni Iraqi President Saddam Hussein ng kinatatakutang chemical weapons ang tropa ng US-led coalition forces upang tiyakin ang kanyang panalo sa giyera. Sa report ng Pentagon, naglagay na ng pulang linya ang mga Republican Guard units ni Hussein bilang kanilang tanda. Ang red line na pinalibot sa Nasiriyah malapit sa Baghdad ang magsisilbing guide ng mga Iraqi troops kapag nagbigay na nang hudyat ang mga opisyales ng militar sa Iraq sa pagpapakawala ng chemical weapons. Nabatid na kapag lumampas sa nasabing linya ang mga tropa ng Amerika at Britanya na nagpupumilit na makalapit sa Baghdad ay saka sila pauulanan ng chemical weapons. Kahapon ay isang madugong engkuwentro ang naganap sa pagitan ng US troops at Republican Guard sa Nasiriyah sa pagpapatuloy ng kanilang ground assault. Iniulat na nahirapan ang US forces na tuluy-tuloy na makalapit sa Baghdad dahil sa umaatikabong sagupaan dahilan para muling maantala ang kanilang paglalakbay matapos na pigilin sila ng mga Republican Guard na makalapit sa target. Iniulat na 39 US Marines na ang napatay habang nasa 20 ang nawawala. May 15 naman ang sugatan sa tropa ng US allied forces. Patuloy ang pagpapakawala ng Tomahawk cruise missiles sa Baghdad habang kasagsagan ng sagupaan. Kaugnay nito, humingi na ng kaukulang $75 bilyon sa US Congress si US President Bush para sa pagpopondo sa US Department of Defense para sa nagaganap na digmaan. Sa naturang pondo ay may inilaan para sa tulong pinansiyal sa Afghanistan at Israel na may kaugnayan sa nagaganap na digmaan. Samantala, nakatakda nang tumungo sa Iraq ang grupo ng mga humanitarian aid mula sa US upang sumaklolo sa mga nasugatang sibilyan doon. Inihayag na nahihirapan ngayon ang mga mamamayan sa Basra na umaabot sa 2 milyong populasyon dahil sa kakapusan ng tubig na maiinom matapos magsara ang mga pangunahing pinagkukunan ng tubig. Kapos na rin sa gamot ang mga ospital sa Baghdad at karamihan sa kanila ay may mga sakit na. (Ulat ni Ellen Fernando)</body>
<link>http://www.philstar.com/Article.aspx?articleId=200393&amp;publicationSubCategoryId=92</link>
</article>
<article>
<title>Saddam nagtatago sa 'secret lungga'</title>
<author>Perseus Echeminada</author>
<date>
<month>March</month>
<day>26</day>
<year>2003</year>
</date>
<body>Isang underground &amp;quot;palace&amp;quot; na may command centers ang kasalukuyang pinagtataguan ngayon ni Iraqi Pres. Saddam Hussein. Ayon kay Filipino-Muslim scholar Datu Norodin Lucman, may-akda ng Moro Archives, ang &amp;quot;palace&amp;quot; na may command center at interconnecting tunnels sa iba pang underground complexes ang siya umanong nakikita natin sa tuwing ineere ng Iraqi TV network ang pagsasalita ni Saddam. Ayon kay Lucman, batid ni Hussein ang lakas ng US at allies nito kaya naman nagtayo ito ng malawak na underground military bases na pinamumugaran din ng kanyang Elite Republican Guards. &amp;quot;Saddam build a number of secret luxury palaces in Iraq complete with super security system; five kilometer deep command centers, and interconnecting tunnels, this was also designed to keep him safe from his internal enemies,&amp;quot; sabi ni Lucman. Gayunman, sinabi niya na ang underground facilities na itinayo bago pa ang 1991 Gulf War ay may pang-depensa laban sa US smart bombs o ang tinatawag na &amp;quot;Mother of All Bombs.&amp;quot; Ayon kay Lucman, ang location ng underground palaces ay isang military secret ng Iraq. Isang Filipino engineer na 10 taon nagtrabaho sa Iraq ang nagsabi na ang mga trabahador dito ay pinipiringan sa tuwing nagpupunta sa naturang mga lugar para magtrabaho at hindi pinapayagang gumala. Nang itayo nila ang underground railway system, sinabihan sila na ang itatayo ay isang underground city. Sa naturang railway idinadaan ang mga heavy equipment at iba pang construction materials. &amp;quot;Saddam will not allow himself to be captured alive, he will suffer the fate of Hitler who committed suicide inside his bunker,&amp;quot; sabi pa ni Lucman. (Ulat ni Perseus Echeminada)</body>
<link>http://www.philstar.com/Article.aspx?articleId=200400&amp;publicationSubCategoryId=92</link>
</article>
<article>
<title>Gobyerno paranoid na sa giyera</title>
<author>Malou Escudero</author>
<date>
<month>March</month>
<day>26</day>
<year>2003</year>
</date>
<body>&amp;quot;Hindi lahat ng mga naka-turban o mahahaba ang balbas ay terorista at security threat.&amp;quot; Ito ang paalala ni Palawan Rep. Abraham Mitra sa gobyernong Arroyo matapos ipakita sa telebisyon ang mga mukha ng mga Arab nationals na pinatawag ng Bureau of Immigration para sa pagsasagawa ng background check. Ayon kay Rep. Mitra, nagiging paranoid at racists na umano ang pamahalaang Arroyo at bawat Middle Eastern tourists ay nakikita ng gobyerno bilang si Saddam o Bin Laden. Sinabi ni Mitra na dapat maghinay-hinay ang security at immigration officials sa paghuli sa mga Middle Eastern descent. Maraming Arabo ang matagal nang naninirahan sa Pilipinas at ilan dito ay nakapag-asawa pa ng mga Pilipina. &amp;quot;A person is a terrorist by his acts, not by his race and certainly not by what he wears,&amp;quot; ani Mitra. (Ulat ni Malou Escudero)</body>
<link>http://www.philstar.com/Article.aspx?articleId=200406&amp;publicationSubCategoryId=92</link>
</article>
<article>
<title>Pinas binansagang 'smugglers paradise'</title>
<author>Malou Escudero</author>
<date>
<month>March</month>
<day>26</day>
<year>2003</year>
</date>
<body>Hinamon ni House Assistant Majority Leader Francisco Perez II ang pulisya at militar na burahin ang maruming imahe ng Pilipinas bilang &amp;quot;smugglers paradise.&amp;quot; Ayon kay Rep. Perez, dapat palawigin pa ng pulisya at militar ang pagbabantay partikular sa mga baybaying dagat ng Pilipinas na madalas daanan ng mga smuggled goods. Ang pahayag ni Perez ay bunsod na rin sa sinabi ng United States Bureau for International Narcotics and Law Enforcement Affairs (USBINLEA) na ang bansa ay nagsisilbing transhipment point ng shabu papuntang Japan, Australia, Korea, US, Guam at Europe. Tinaguriang smugglers paradise ng USBINLEA ang Pilipinas dahil hindi nababantayan ang 36,000 kilometrong baybaging dagat ng pulisya at militar. Ani Perez, dapat ding maghigpit ang pulisya sa mga economic zones at airports na sinasabing ginagamit din sa drug trafficking. Sa kasalukuyan, umaabot na sa $48,638,908 halaga ng illegal drugs ang nakumpiska ng awtoridad. Tinataya na umaabot na rin sa 1.6 milyon, mayorya ay mga kabataan, ang drug addict. Sa nasabing bilang ay hindi pa rin kasama ang unreported cases of drug abuse. (Ulat ni Malou Escudero)</body>
<link>http://www.philstar.com/Article.aspx?articleId=200412&amp;publicationSubCategoryId=92</link>
</article>
<article>
<title>SARS unahin</title>
<author>Rudy Andal</author>
<date>
<month>March</month>
<day>26</day>
<year>2003</year>
</date>
<body>Pinayuhan kahapon ni Sen. Tessie Aquino-Oreta si Pangulong Arroyo na huwag masyadong mag-aksaya ng panahon kung paano nito susuportahan ang US-led war laban sa Iraq kundi pag-isipang mabuti ang pag-atake ng nakamamatay na Severe Acute Respiratory Syndrome (SARS) kung saan isang Pinay domestic helper sa Hong Kong ang namatay. Sinabi ni Sen. Oreta, kaysa pag-aksayahan ng oras ng Pangulo ang pag-iisip ng anumang suporta sa pakikidigma ng US sa Iraq ay dapat unahin na lamang nito ang magiging kampanya ng pamahalaan para protektahan ang OFWs sa HK at maging ang mamamayan mula sa pananalasa ng SARS. (Ulat ni Rudy Andal)</body>
<link>http://www.philstar.com/Article.aspx?articleId=200417&amp;publicationSubCategoryId=92</link>
</article>
<article>
<title>Iraqi TV binomba</title>
<author>Ellen Fernando</author>
<date>
<month>March</month>
<day>27</day>
<year>2003</year>
</date>
<body>Pinasabog kahapon ng madaling-araw ng Tomahawk cruise missile ng US-led coalition forces ang Ministri of Information at Iraqi state television network na pinaniniwalaang instrumento ni Pres. Saddam Hussein sa paghahasik ng maling impormasyon upang palabasing nagwawagi ang Iraq laban sa Amerika at Britanya. Ayon sa Pentagon, piniling atakihin ng target ang Iraqi TV upang ganap na mapilay ang nagsisilbing komunikasyon ni Hussein sa kanyang paglalabas ng mga panawagan at direktiba sa kanyang mga tauhan at supporters. Itinuturing na ang pagkawasak ng Iraqi TV at isang malaking puntos sa layuning ibagsak ang rehimen ni Hussein. Ngunit makaraan ang ilang oras bumalik na naman sa ere ang Iraqi TV. Magugunitang dalawang ulit nagsalita sa naturang himpilan si Hussein upang ipakitang siyay buhay at may kontrol sa kanyang hukbo at buong pamahalaang Iraq. Sa mga mensahe ni Saddam, sinabi nito sa kanyang tropa na hindi kailangang pantayan ang armas ng US dahil puwede namang patraydor na atakihin ang tropang Kano. Nanawagan din ito sa mga katutubong Iraqi na makigiyera na laban sa US at British troops sa anumang paraan na kanilang makakayanan. Ipinakita rin sa Iraqi television ang mga Amerikanong sundalong kanilang binihag at napatay na ikinagalit nina US Pres. George Bush at British PM Tony Blair. 500 Iraqis napatay Kahapon ay napasabak sa pinakamatinding labanan mula ng pumutok ang giyera ang tropang Kano sa central town ng Najaf. Umaabot na sa 500 ang iniulat na namatay sa panig ng Iraq. Hindi mabatid kung sino sa kanila ang mga kasapi ng Republican Guard units dahil karamihan sa mga ito ay nakasuot ng itim at ang iba ay nakasibilyan. Walang puknat na air raids ang nagaganap sa Baghdad kung saan nagpakawala ng rocket-propelled grenade ang US ground forces habang binabagtas nila ang Najaf at Euphrates river sa central Iraq papasok sa Baghdad. Naantala ang pag-usad ng allied forces dahil sa matinding sandstorm. Inamin naman ni US Defense Secretary Donald Rumsfeld na simula na ng kritikal at pinakadelikadong parte ng labanan habang papalapit ang kanilang puwersa sa Baghdad dahil pinamumugaran ito ng mga loyalista ni Hussein. Samantala, isa pang ospital na ginawang hideout ang nakubkob ng US-led coalition forces sa An Nasiriyah. Dinakip ang may 130 Iraqis na miyembro ng Republican Guard sa nasabing ospital at nakumpiska ang mga military gadgets at facilities ng mga ito. Binatikos ng US ang muling paglabag ng Iraq sa isinasaaad ng Geneva Convention dahil mahigpit na ipinagbabawal na gamitin ang mga hospital na kanilang kuta sa labanan at gawing human shield ang mga pasyente.(Ulat ni Ellen Fernando)</body>
<link>http://www.philstar.com/Article.aspx?articleId=200503&amp;publicationSubCategoryId=92</link>
</article>
<article>
<title>Saddam maraming impostor</title>
<author>Malou Escudero</author>
<date>
<month>March</month>
<day>27</day>
<year>2003</year>
</date>
<body>Naniniwala si House Speaker Jose de Venecia na mahihirapan ang coalition forces na matukoy ang totoong kinaroroonan ni Iraqi Pres. Saddam Hussein dahil na rin sa pagkakaroon nito ng mga impostor. Sinabi ni de Venecia, mayroong pito hanggang walong body double si Saddam na posibleng isa sa mga ito ang siyang lumalabas sa Iraqi television. Hindi aniya siya nakatitiyak na si Saddam ang lumalabas sa TV dahil medyo tumaba ang mukha nita sa suot nitong beret gayong sa mga pictures ay medyo mahaba ang mukha nito. Unang nakita ni de Venecia ang isa sa mga impostor ni Saddam noong 1996 nang magtungo siya sa Iraq para pakiusapan ang Iraqi leader na maisalba ang tatlong overseas Filipino worker na nasentensiyahan ng kamatayan. Binati umano si de Venecia nang inakala niyang si Hussein subalit sinagot siya ng impostor na hindi siya ang pangulo. &amp;quot;So I said good morning Mr. President and he said, Im not Pres. Saddam Hussein sir, I think they told me that the American satellites are tracking down the movements of Saddam,&amp;quot; pahayag ni de Venecia. Pagkatapos niyang makaharap ang ka-double ni Saddam sa isang palasyo ay nagtungo siya sa isa pang palasyo ni Hussein. Nakaharap ni de Venecia ang tunay na Saddam matapos itong dalhin sa isang opisina ni Hussein na may anim na palapag sa lalim ng lupa. (Ulat ni Malou Escudero)</body>
<link>http://www.philstar.com/Article.aspx?articleId=200513&amp;publicationSubCategoryId=92</link>
</article>
<article>
<title>JV sasabit sa plunder</title>
<author>Malou Escudero</author>
<date>
<month>March</month>
<day>27</day>
<year>2003</year>
</date>
<body>Lumakas umano ang ebidensiya laban kay San Juan Mayor Joseph Victor &amp;quot;JV&amp;quot; Ejercito para mapasama sa kasong plunder matapos positibong itinuro kahapon ng isang opisyal ng Urban Bank si Ejercito bilang may-ari ng Trust Account No.858 sa naturang bangko kung saan naideposito ang kabuuang P326.5 milyon. Sinabi ni Chief Special Prosecutor Dennis Villa-ignacio na nakagawa ng plunder si Ejercito dahil sa sistematikong paglalagay ng pera sa kanyang account at paglilipat nito sa Jose Velarde account na pinaniniwalaang pag-aari ni dating Pangulong Estrada. Sa testimonya ni Marie Rose Claudio, dating vice president ng Urban Bank at naging branch manager sa Greenhills, San Juan, Annapolis branch ng naturang bangko, inutusan siya ni Urban Bank chair Arsenio Bartolome na magbukas ng isang trust account na may pangalang 858 at may initial deposit na P10 milyon. Matapos ang tatlong linggo, dinala niya ang mga dokumento sa dating opisina ni Ejercito sa Pearl Plaza condominium at doon niya nalaman na ito ang may-ari ng naturang account. Sinabi pa ni Claudio na inuutusan ni Ejercito si Lucena Ortaliza, personal aide ni dating Pangulong Estrada para magsagawa ng transaksiyon sa kanyang bangko. Idinagdag ni Villa-ignacio na ginamit lamang ni Ejercito si Ortaliza bilang front upang mapagtakpan ang paglilipat ng pera sa Jose Velarde account. Ayon naman sa mga abogado ni Estrada, walang maipakitang mga orihinal na dokumento bilang ebidensiya ang prosekusyon at pawang mga xerox copy lamang ang kanilang ipinirisinta sa korte. (Ulat ni Malou Escudero)</body>
<link>http://www.philstar.com/Article.aspx?articleId=200520&amp;publicationSubCategoryId=92</link>
</article>
<article>
<title>Pinay na namatay sa SARS ayaw embalsamuhin sa HK</title>
<author>Lilia Tolentino/Jhay Mejias</author>
<date>
<month>March</month>
<day>27</day>
<year>2003</year>
</date>
<body>Wala umanong punerarya sa Hong Kong ang gustong mag-embalsamo sa bangkay ng Filipina domestic helper na sinasabing namatay dahil sa Severe Acute Respiratory Syndrome (SARS) o killer pneumonia sa Hong Kong kaya ipaki-cremate muna ito bago iuwi sa Pilipinas para maiwasan ang pangamba ng kumpanya ng eroplano na maghahatid sa labi nito sa bansa. Nabatid kay Health Secretary Manuel Dayrit, kasalukuyan pa lang ipinaiilalim sa awtopsiya ang labi ni Adela Dalingay, 39, tubong Abra at inaasahang aumang oras mula ngayon ay ipalalabas ang resulta nito. Ipinaliwanag ni Dayrit ang posibilidad ng cremation ni Dalingay dahil may regulasyon ang HK government na hindi pumapayag ang mga ito sa embalsamo sa nasabing kaso. Sinabi din ni Dayrit na pumayag na rin ang mga kamag-anak ni Dalingay na i-cremate ang labi nito. Inaayos na ng Labor Department ang mga dokumento ng mga magulang ni Dalingay para makapunta ang mga ito sa HK para masaksihan ang cremation. Inabisuhan na ni Dayrit ang mga Pilipinong manggagaling sa HK, China, Singapore at Vietnam na manatili muna ng isang linggo sa kanilang bahay makaraang dumating sa bansa upang maiwasan ang pagkalat ng virus na SARS o atypical pneumonia. Pinag-aaralan na rin ng Malaca&amp;ntilde;ang ang posibleng pagpapataw ng travel ban sa mga Pilipinong manlalakbay sa mga bansang nagkaroon na ng kasong SARS. Ayon kay Pangulong Arroyo, ang travel ban ang isa sa nakikitang paraan para makaiwas ang bansa sa paglaganap dito ng SARS. (Ulat nina Lilia Tolentino/Jhay Mejias)</body>
<link>http://www.philstar.com/Article.aspx?articleId=200526&amp;publicationSubCategoryId=92</link>
</article>
<article>
<title>US baka mapahiya</title>
<author>Joy Cantos</author>
<date>
<month>March</month>
<day>27</day>
<year>2003</year>
</date>
<body>Malalagay umano sa malaking kahihiyan ang Estados Unidos kapag wala itong natagpuang &amp;quot;weapons of mass destructions&amp;quot; kaugnay ng inilunsad nitong giyera laban sa bansang Iraq. Sa pananaw ni Sen. Manuel Villar, masyado umanong minadali ng US ang giyera para sa kanilang personal na interes na ayon sa ilang sektor ay ibig umanong kontrolin ang langis sa Iraq dahil pangalawa ang nasabing bansa sa oil supplier sa buong mundo. Hindi man lamang umano binigyan ng pagkakataon ng US ang UN na humirit ng dalawang buwan para magsagawa ng inspeksiyon ang security team nito hinggil sa sinasabing &amp;quot;weapons of mass destruction.&amp;quot; Marami umanong mawawasak sa giyera maliban sa buhay ng mga sundalo ng magkabilang panig at maging ng mga sibilyan maliban pa sa matinding epekto nito sa kalakalan at negosyo sa Gitnang Silangan. Tahasan ring sinabi ni Villar na hindi umano siya sang-ayon sa hayagang pagsuporta ni Pangulong Arroyo sa giyera ng Amerika laban sa Iraq dahil posibleng maging target ang Pilipinas ng mga teroristang grupo na makikisimpatiya kay Iraqi Pres. Saddam Hussein. Hindi pa umano hinihiling ng gobyerno ng US na gamitin ang air space ng Pilipinas ay iniaalok na mismo ito ni Pangulong Arroyo kapalit ng konting benepisyo tulad ng military aid. (Ulat ni Joy Cantos)</body>
<link>http://www.philstar.com/Article.aspx?articleId=200532&amp;publicationSubCategoryId=92</link>
</article>
<article>
<title>New Iraq gov't niluluto na</title>
<author>AFP at ni Ellen Fernando</author>
<date>
<month>March</month>
<day>28</day>
<year>2003</year>
</date>
<body>Inihahanda na ang isang interim government na magpapatakbo sa bansang Iraq sa sandaling malansag ng US-led coalition ang diktadura ni Saddam Hussein. Sinabi ni US State Secretary Colin Powell na ang United Nations ay bibigyan lamang ng limitadong &amp;quot;coordination role&amp;quot; sa mabubuong pamahalaan ngunit hindi bibigyan ng karapatang mamahala. Nakipag-usap na rin si US Pres. George Bush kay British Prime Minister Tony Blair sa White House para talakayin ang paghawak ng kapangyarihan sa Iraq sakaling magwagi sila sa laban. Samantala, sa pinakahuli niyang pahayag sa telebisyon, tiniyak ni Bush na papalapit na nang papalapit ang katapusan ng rehimen ni Saddam. &amp;quot;Hindi ko alam kung kelan pero natitiyak ko na malapit na ang paglaya ng mga mamamayang Iraqi,&amp;quot; ani Bush. Matapos paulanan ng Tomahawk cruise missiles ng US-led coalition forces ang Iraqi state TV na kontrolado ni Saddam ay isinunod umano nito ang isang palengke sanhi ng pagkasawi at pagkasugat ng maraming sibilyan. Inakusahan ng Iraqi government ang coalition forces sa panibagong pambobomba sa public market sa Baghdad dahil matataong lugar umano ang tinatarget. Kahapon din ay tuluyang nakubkob ng may 1,000 paratroopers ang Basrah Airfields. Kaugnay nito, sinabi ng US Central Command na nakakuha sila ng intelligence report na ang mga ipinakita sa isang video na mga sundalong Kano na namatay ay biktima ng summary execution. Base sa report, pinagbabaril ng walang kalaban-laban ang apat na sundalong ito na kabilang sa prisoners of war. (Ulat ng AFP at ni Ellen Fernando)</body>
<link>http://www.philstar.com/Article.aspx?articleId=200624&amp;publicationSubCategoryId=92</link>
</article>
<article>
<title>Walang 'hate campaign' sa Islam</title>
<author>Danilo Garcia</author>
<date>
<month>March</month>
<day>28</day>
<year>2003</year>
</date>
<body>Nilinaw ni Defense Secretary Angelo Reyes na walang plano ang militar o ang pamahalaan na maglunsad ng &amp;quot;hate campaign&amp;quot; laban sa Islam. Ito ang tugon ni Reyes sa pahayag ni Lanao del Sur Rep. Faysah RPM Dumarpa na hindi magtatagumpay ang kampanya laban sa anumang may kinalaman sa Islam bilang relihiyon. Una ritoy umalma si Dumarpa nang sabihin umano ni Reyes sa isang symposium-sponsored ng Bishops Businessmens Conference and Management Association of the Philippines na ilang madrasah, Muslim religious schools sa Mindanao, ang nagtuturo ng extremism sa mga kabataang Muslim. Ayon sa lady solon, nagiging habit na ng militar at Defense officials na iugnay ang terorismo sa mga eskuwelahan at institusyong nagtataguyod ng pananampalatayang Islam, na mariing itinanggi naman ni Reyes. Sinabi ni Reyes na ang pagtuturo ng extremism sa mga kabataang Muslim ng ilang mga madrasah sa Mindanao ay base sa intelligence report na nakalap at hindi personal na konklusyon lamang ng Defense department. Iginiit ng kalihim, wala siyang masamang intensiyon sa kanyang mga ipinahayag bagkus ay in-update lang niya ang mga dumalo sa symposium hinggil sa tunay na mga kaganapan sa Mindanao. Ang pagkakaroon anya ng kapayapaan at kaayusan sa Mindanao ang prayoridad pa rin ng pamahalaan kayat sinisikap nito na matuloy ang exploratory talks sa mga sesesyunistang Moro Islamic Liberation Front. (Ulat ni Danilo Garcia)</body>
<link>http://www.philstar.com/Article.aspx?articleId=200631&amp;publicationSubCategoryId=92</link>
</article>
<article>
<title>2 Iraqi diplomat lumayas na sa Pinas</title>
<author>Ellen Fernando/Butch Quejada</author>
<date>
<month>March</month>
<day>28</day>
<year>2003</year>
</date>
<body>Umalis na sa Pilipinas ang dalawang Iraqi diplomat na nagsisilbi umanong espiya at banta sa seguridad ng bansa. Kamakalawa ng gabi ng lumipad sakay ng Egypt Airlines patugong Cairo sina Iraqi Embassy First Secretary Abdul Karim Shwaikh at Attache Karim Nassir Hamid kasama ang kani-kanilang mga asawat mga anak. Ang dalawang diplomat ay binigyan ng 72-oras ultimatum para lisanin ang bansa matapos maaktuhan na kumukuha ng litrato sa American cemetery sa Fort Bonifacio, Makati City na nagkataon namang nakatakdang daluhan ni US Ambassador Francis Ricciardone ang isang libing kaya ipinagpaliban bunga ng pangyayari. Sa kabila ng expulsion order, hindi ito makakaapekto sa magandang relasyon ng Pilipinas at Iraq. (Ulat nina Ellen Fernando/Butch Quejada)</body>
<link>http://www.philstar.com/Article.aspx?articleId=200638&amp;publicationSubCategoryId=92</link>
</article>
<article>
<title>Magulang ni Dalingay nasa HK na</title>
<author>Jhay Mejias/Ellen Fernando</author>
<date>
<month>March</month>
<day>28</day>
<year>2003</year>
</date>
<body>Tumulak na kahapon patungong Hong Kong ang mga magulang ng Pinay domestic helper na namatay sa Severe Acute Respiratory Syndrome (SARS) upang saksihan ang cremation ng kanilang anak. Ayon kay Overseas Workers Welfare Administration (OWWA) Administrator Virgilio Angelo dakong alas-2:30 ng hapon ng umalis ang mga magulang ni Adela Dalingay, 39, na sina Gregorio at Lolita Dalingay lulan ng PAL flight 306 kasama ang ilang opisyal ng OWWA, DFA at DOLE. Sinabi ni Angelo na pansamantalang tutuloy ang mga magulang ni Dalingay sa OWWA Hostel sa HK kung saan naroon ang labi. Pumayag ang mga opisyal ng HK na masilayan sa viewing room ang Pinay domestic helper bago tuluyang sunugin ang labi nito. Tiniyak din ni Angelo na matatanggap ng pamilya ni Dalingay ang lahat na mga benepisyo na ilalaan ng social benefits division ng kanilang tanggapan dahil legal naman namasukan ang biktima sa HK na tumagal ng 7 taon. (Ulat nina Jhay Mejias/Ellen Fernando)</body>
<link>http://www.philstar.com/Article.aspx?articleId=200644&amp;publicationSubCategoryId=92</link>
</article>
<article>
<title>Bagong sakit umuusbong</title>
<author>Jhay Mejias</author>
<date>
<month>March</month>
<day>28</day>
<year>2003</year>
</date>
<body>Mariing pinabulaanan ng Department of Health na mayroong panibagong umuusbong na sakit na tanging mga bata lamang ang nagkakaroon nito. Ayon kay Dra. Ma. Consorcia Lim Quizon, executive assistant ng DOH, ang Meningo Coccemia ay isang sakit na kaparehong sintomas ng Severe Acute Respiratory Syndrome (SARS) o killer pneumonia. Ngunit nilinaw ni Quizon, hindi na bago ang nasabing sakit gaya ng napapaulat na bukod tanging mga bata lamang na edad 10 pababa ang tinatamaan. Bagamat aniya na may kaparehong sintomas ng SARS ang nararanasan ng mga naging biktima ng Meningo Coccemia gaya ng pagkakaroon ng mataas na lagnat, pag-uubo, sakit ng ulo, hirap sa paghinga ay mayroon namang sapat na gamot para malunasan ito. Sinabi ni Quizon na hindi airborne ang Meningo Coccemia o nakukuha sa hangin taliwas ito sa tunay na depenisyon ng nabanggit na sakit na posibleng kumalat at makahawa. Sa kasalukuyan, bineberipika pa ng DOH ang balitang mayroon nang nasawi sa nasabing sakit. (Ulat ni Jhay Mejias)</body>
<link>http://www.philstar.com/Article.aspx?articleId=200648&amp;publicationSubCategoryId=92</link>
</article>
<article>
<title>Ang mga lihim ni Ka Roger (Unang bahagi)</title>
<author>Butch Quejada</author>
<date>
<month>March</month>
<day>28</day>
<year>2003</year>
</date>
<body>Si Ka Roger ay ipinanganak noong Abril 19, 1948 sa mag-asawang Islo at Crispina Rosal sa Barangay Talalbon, Ibaan, Batangas. Ang tunay na naka-rehistro sa kanyang &amp;quot;birth certificate&amp;quot; ay Gregorio Rosal. May angking katalinuhang ipinamalas habang siya ay nag-aaral sa Golden Gates Colleges sa Batangas City. Noong taong 1971, sa gulang na 23, si Gregorio Rosal ay sumanib sa Kabataang Makabayan (KM) Batangas chapter at nahalal na pangulo ng samahan. Bilang pinuno ng KM, si Ka Roger ay naging mapusok sa kanyang mga pananaw at lantarang isinisigaw ang mga maling sistemang nakita niya sa gobyerno ng dating Pangulong Ferdinand Marcos. Hinuli siya at nabilanggo sa salang paghihimagsik, subalit nakatakas sa kulungan noong Disyembre 1973 at sumanib sa Communist Party of the Philippines/New Peoples Army (CPP-NPA) rehiyon ng Quezon at Bicol. Sa samahang ito lalong nahubog ang kanyang kaisipan sa gawaing komunista. Gumagamit siya ng mga aliases tulad ng Ka Roger, Ka Rolando, Ka Deo, Ka Greg, Ka Adan, Ka Ali, Ka Jo, Ka Pablo at Ka Ador upang hindi kaagad makilala ang kanyang tunay na pagkatao. Pebrero 1, 1988 muli siyang sinampahan ng kaso sa Municipal Trial Court ng San Francisco, Quezon sa salang paghihimagsik dahil isa siya sa mga namuno ng CPP/NPA na sumalakay sa Lucena city. Noong huling linggo ng Enero 1989, si Ka Roger ay napabalitang tinanggal na sa kanyang posisyon dahil daw sa planong sumuko sa militar at sa oras na iyon ay may malubhang tama ng bala at nagpagaling sa probinsiya ng Cavite. Pagkalipas ng tatlong buwan, muli siyang tinamaan ng bala noong Abril 1989 at nagpagaling sa bahay ng isang pinuno ng bayan ng Lopez, Quezon na nagkataon naman na isang manggagamot. (Ulat ni Butch Quejada)</body>
<link>http://www.philstar.com/Article.aspx?articleId=200651&amp;publicationSubCategoryId=92</link>
</article>
<article>
<title>120,000 troops ibubuhos sa Iraq</title>
<author>Ellen Fernando at AFP</author>
<date>
<month>March</month>
<day>29</day>
<year>2003</year>
</date>
<body>Inamin kahapon ng Pentagon na kulang ang 90,000 tropang unang ipinadala sa Iraq upang lupigin ang hukbo ni Saddam Hussein at sakupin ang Baghdad. Dahil dito, sinabi ng mga opisyal ng US Defense department na karagdagang 120,000 tropa ang ibubuhos pa sa Iraq. Ayon sa Pentagon, ipinasya ng US ang pagdaragdag ng libu-libo pang sundalo dahil nahihirapan ang coalition forces sa tropa ng Iraq Republican Guard units na mahigpit na nakaposisyon sa Baghdad. Sa nasabing bilang na nagmula sa US 4th Infantry at Armoured Division, mauunang tutulak ngayong araw sa Iraq ang 20,000 sundalo upang magsilbing suporta sa mga naunang tropa ng 7th Cavalry at US 3rd Infantry Battalion na kasalukuyang nakikipagbakbakan dala ang mga malalakas na sasakyan at armas pandigma laban sa Iraqi troops. Susunod naman ang 100,000 hukbo ng US at British sa susunod na buwan upang tuluyang palibutan sa loob ng lima hanggang 10 araw ang Baghdad kasabay ng sunud-sunod pang pambobomba sa mga pangunahing target na gusali doon. Pinangangambahan naman na kapag nakapalibot na sa Baghdad ang buong puwersa ng US-led allied forces ay saka magpapakawala ng kinatatakutang biological at chemical weapons ang kalabang Iraqi troops. Nahihirapan ang US ground forces na makaabante patungo sa Baghdad dahil sa matinding sandstorm na sinamantala ng Iraqi troops upang iposisyon ang kanilang mga tangke at armas laban sa US allied forces.(Ulat ni Ellen Fernando at AFP)</body>
<link>http://www.philstar.com/Article.aspx?articleId=200746&amp;publicationSubCategoryId=92</link>
</article>
<article>
<title>Pinoy aid mission sa Iraq</title>
<author>Rudy Andal</author>
<date>
<month>March</month>
<day>29</day>
<year>2003</year>
</date>
<body>Hinimok kahapon ni Senator Gregorio Honasan si Pangulong Arroyo na magpadala ng humanitarian mission sa Iraq upang tulungan ang mga apektadong sibilyan sa US-led war na ito sa nasabing bansa. Sinabi ni Sen. Honasan, dapat ipakita natin sa mamamayan ng Iraq na handa tayong tumulong sa oras ng kanilang pangangailangan kaya dapat tayong magpadala doon ng mga doktor, nurses at engineers na tutulong sa kanilang mga pangangailangan. Aniya, kailangan ng mga civilian casualties sa Iraq ang tulong ng mga doktor at nurses, habang dapat makumpuni kaagad ng mga engineers ang mga public utilities dito na tinamaan ng mga bomba ng coalition forces. Nakahanda rin si Honasan na suportahan ang paglalaan ng Senado ng pondo para sa nasabing humanitarian mission sa Iraq upang tulungan ang mamamayan nito na lubhang naapektuhan ng giyera. &amp;quot;I will support any emergency funds for this effort by our country and our ties with the Iraqi people and the people of Middle East will be strengthened by our direct humanitarian aid at their time of need. It is in our national interest that we extend such forms of assistance,&amp;quot; sabi ni Honasan. (Ulat ni Rudy Andal)</body>
<link>http://www.philstar.com/Article.aspx?articleId=200753&amp;publicationSubCategoryId=92</link>
</article>
<article>
<title>700 sundalo ipadadala sa Iraq</title>
<author>Danilo Garcia</author>
<date>
<month>March</month>
<day>29</day>
<year>2003</year>
</date>
<body>Kinumpirma kahapon ng AFP ang pagsasanay nila sa tinatayang 700 sundalo at medical personnel na kanilang ipadadala sa Iraq sa oras na matapos na ang giyera para sa peacekeeping missions. Inamin ni Major Paula Marcelo, spokesperson ng AFP Peacekeeping Forces Unit na nagte-training ang mga sundalo sa isang tagong bahagi ng Camp Aguinaldo at tumitira ang mga ito sa limang malalaking tent. Naka-standby na rin umano ang may 65 tauhan ng medical company at handang lumipad patungong Iraq sa oras na ipatawag. Sa kabila nito, iginiit naman ni Marcelo na bagamat sumasailalim sa training ang mga sundalo, hindi nangangahulugan na sasabak rin sa giyera ang mga ito kasama ang mga sundalong Kano at Briton. Tanging peacekeeping matapos ang digmaan at humanitarian assistance sa mga sibilyan partikular na ang mga sugatan ang tanging layunin ng naturang grupo. (Ulat ni Danilo Garcia)</body>
<link>http://www.philstar.com/Article.aspx?articleId=200759&amp;publicationSubCategoryId=92</link>
</article>
<article>
<title>US kinakapos na sa bala, gasolina</title>
<author>Ellen Fernando</author>
<date>
<month>March</month>
<day>30</day>
<year>2003</year>
</date>
<body>Kinakapos na sa bala, gasolina, pagkain at gamot ang mga US ground troops na nakaposisyon ilang kilometro na lamang ang layo sa Baghdad sanhi upang pansamantalang itigil ang kanilang pag-usad at pag-atake sa tropa ni Saddam Hussein. Ayon sa mga US military commanders, dahil sa ilang araw nang napapasabak sa labanan ang 7th Cavalry at US3rd Infantry Battalion na nagsilbing mga advance party ground troops ay naubos na ang kanilang mga dala at stock na kagamitan sa pakikipagdigma. Sinabi ng Pentagon na pansamantala munang ititigil ang ground attack sa loob ng lima hanggang anim na araw hanggat wala pa ang suporta mula sa mga ipapadalang 20,000 sundalong Amerikano at Britanya mula sa karagdagang 120,000 troops na siyang papalibot sa Baghdad dala rin ang mga malalakas na kagamitang panggiyera, supply na pagkain, gamot at gasolina para sa kanilang mga military trucks at tangke. Gayunman, ipagpapatuloy ang mga air attacks mula sa F-15E Strike Eagle Fighter jets at pagpapakawala ng cruise missile sa Baghdad. Samantala, isa na namang palengke sa Baghdad ang binomba at pinaulanan ng Tomahawk cruise missile ng US-led coalition forces sanhi ng pagkamatay ng 55 Iraqis at pagkasugat ng maraming sibilyan. Ayon kay Osama Sakhari, isang doktor sa Al-Noor Hospital sa Baghdad, umabot na kahapon sa bilang na 55 ang namatay habang 47 ang kasalukuyang ginagamot bunga ng panibagong pambobomba sa palengke sa Northern Shula. Ayon naman kay Information Minister Mohammed Saeed al-Sahaf, nakapagtala sila ng 58 sibilyang Iraqis na nasawi sa nasabing pambobomba. Sinabi ng Abu Dhabu television, bunga ng matinding tama ng pinakawalang US cruise missile sa palengke ay nawasak ito at nag-iwan ng malaking butas sa isang kalsada habang maraming mga nakaparadang sasakyan ang nasira. Gayunman, muling dumepensa ang US sa nasabing insidente at niliwanag na posibleng nagmula rin ito sa mga pinakawalang Scud missile ng Iraqi troops bilang pagganti sa air defense missile ng mga ito o posibleng pananabotahe ng Iraqi administration. Unang pinakawalan noong Biyernes ng US allied forces ang 4600 lbs. missile (2,086 kg. bomb) na sinasabing bunker-busters sanhi ng pagkakawasak ng telephone lines, communication centers at facilities sa Baghdad. Kahapon, sinabi ng US Central Command na muling nagpaulan ng laser-guided missile bombs ang US warplanes sa mga pangunahing gusali sa Southern Iraqi city sa Basra kung saan nagpupulong ang may 200 paramilitary members. Sinabi ng Central Command na dalawang F-15E Strike Eagle Fighter jets ang nagbagsak ng bomba sa paramilitary meeting bilang isang &amp;quot;emerging target&amp;quot;. Samantala, isa ang nasugatan sa Kuwait matapos na isang Scud missile ang di inaasahang bumagsak doon mula sa Basra dakong alas-6:30 kahapon ng umaga . Sinabi ng Kuwaiti authorities na hindi nadetect ng kanilang radar ang pinakawalang missile ng Iraqi troops mula sa Basra kaya niyanig ang lungsod ng hindi tumutunog ang sirena sanhi ng pagkawasak ng isang shopping mall doon. (Ulat ni Ellen Fernando)</body>
<link>http://www.philstar.com/Article.aspx?articleId=200855&amp;publicationSubCategoryId=92</link>
</article>
<article>
<title>Strike ilalarga na ng PISTON</title>
<author>Angie dela Cruz</author>
<date>
<month>March</month>
<day>30</day>
<year>2003</year>
</date>
<body>Desidido na ang Pinagkaisang Samahan ng mga Tsuper at Operator Nationwide (PISTON) na ituloy ang serye ng strike ng mga pampasaherong jeep simula sa darating na Abril dahil sa anilay kawalan ng aksiyon ng pamahalaan na gamitin ang kamay na bakal para buwagin ang Oil Deregulation Law. Ang naturang batas ayon kay PISTON president Medardo Roda, ang siyang ugat ng kahirapan ng milyong mamamayan. Dahil sa Oil Deregulation Law, nagagawa umano ng Shell, Caltex at Petron na maitaas ang halaga ng krudo anumang oras na gustuhin. Hindi rin umano sila naniniwala na maibaba ang halaga ng gasolina dahil hidden agenda lang umano ito ng naturang oil companies para mapalambot ang puso ng taumbayan subalit pagkaraan ng ilang araw muli na naman silang magtataas ng halaga ng gasolina. Kaugnay nito, nagpahayag na rin ng kagustuhan ang Federation of Jeepney Operators and Drivers Asso. of the Philippines (FEJODAP) na maitaas ang singil sa pasahe. Kung nais ng Alliance of Concerned Transport Organization (ACTO) ni Efren de Luna na P1.50 fare increase, mas nais ng FEJODAP ni Zeny Maranan na maitaas ng P2 ang minimum na pasahe sa jeep. Gayunman, muling niliwanag ni Land Transportation Franchising Regulatory Board chairman Dante Lantin na sa gagawin nilang desisyon sa fare increase, hindi madedehado ang taumbayan. (Ulat ni Angie dela Cruz)</body>
<link>http://www.philstar.com/Article.aspx?articleId=200865&amp;publicationSubCategoryId=92</link>
</article>
<article>
<title>Parusa sa mga lasing na driver na makakaaksidente, pabibigatin</title>
<author>Malou Escudero</author>
<date>
<month>March</month>
<day>30</day>
<year>2003</year>
</date>
<body>Dahil sa tumataas na bilang ng mga aksidente sa lansangan, nais ni Ifugao Rep. Solomon Chungalao na pabigatin ang parusa sa mga driver na nagmamaneho ng lasing o bangag sa ipinagbabawal na gamot at gawin itong habambuhay na pagkabilanggo. Sa House bill 5833 o &amp;quot;Deadly Driver Reduction Act 2003&amp;quot; na mag-aamyenda sa kasalukuyang batas, tataasan ang parusa sa sinumang nagmamaneho ng lasing o nasa ilalim ng impluwensiya ng ipinagbabawal na gamot. Sinabi ni Rep. Chungalao na ang pagmamaneho ng lasing o bangag sa droga ay maihahambing sa pagdadala ng hindi lisensiyadong baril. Subalit, kadalasang hindi iniinda ng mga driver ang parusa dahil mababa lamang ang ipinapataw na parusa dito. Sa ilalim ng panukala, ang mahuhuling driver na lasing ay makukulong ng 6 buwan-2 taon at pagbabayad ng P20,000 para sa unang paglabag. Pagkabilanggo ng 2 taon-4 taon, pagbabayad ng P40,000 at suspensiyon ng lisensiya sa loob ng isang taon sa ikalawang opensa, at kulong na mula 4 taon-6 taon, pagbabayad ng P80,000 at permanenteng suspensiyon ng lisensiya sa ikatlong paglabag. Sakaling ang aksidente ay nagresulta sa physical injuries, ang parusa dito ay pagkakulong ng 6 taon-12 taon at pagbabayad ng mula P100,000 hanggang P200,000. Niliwanag ni Chungalao na kung namatay naman ang naaksidente ng lasing na driver, papatawan ito ng pinakamabigat na parusang habambuhay na pagkabilanggo. Pagbabayarin din ito ng tig-P1,000,000 sa bawat taong nasawi dahil sa pagmamaneho ng lasing. (Ulat ni Malou Escudero)</body>
<link>http://www.philstar.com/Article.aspx?articleId=200872&amp;publicationSubCategoryId=92</link>
</article>
<article>
<title>Ang mga lihim ni Ka Roger (Huling Bahagi)</title>
<author>Butch Quejada</author>
<date>
<month>March</month>
<day>30</day>
<year>2003</year>
</date>
<body>Matapos magsanay ng mga kasapi, sa Barangay San Antonio, Kalayaan, Laguna nagpupunta si Ka Roger na balitang marami siyang mga kaalyado. Hindi siya nagtatagal sa isang bahay. Palipat-lipat siya upang hindi malaman ng mga militar ang kanyang iksaktong kinaroroonan. Enero 2002, si Ka Roger ay nagtungo sa Netherlands upang makausap ng personal si CPP chairman Jose Maria Sison. Pagbalik niya sa Pilipinas, siya ay naging aktibo na bilang tagapagsalita ng NPA. Bawat &amp;quot;isssue&amp;quot; na tinatalakay ng pamahalaan lalo na sa panig ng militar at sa pag-uusap ng kapayapaan sa pagitan ng gobyerno at CPP-NDF-NPA ay may nakahanda silang kasagutan. Bilang tagapagsalita sa NPA, magaling siyang magbaluktot ng mga &amp;quot;issue&amp;quot; na pabor sa kanilang samahan. Mahusay niyang nalilinlang ang mga ordinaryong mamamayan at nakukuha niya ang mga simpatiya nito lalo na ang mga kabataan. Nahihikayat niya ang mga kabataan na mag-aklas sa pamahalaan bilang isang anyo ng kalayaang maibubulas nila ang kanilang paninindigan at kalayaang makapagsalita. Sa biglang pakiwari ay may katotohanan subalit hindi tinuturo ni Ka Roger na ang kalayaan ay may limitasyon. Na kapag sinasapawan mo na ang karapatan din ng iba, ito ay paglabag sa karapatan naman ng ibang tao. May hangganan ang kalayaan. Oo, lahat tayo ay may kalayaan subalit nagtatapos ang ating kalayaan kapag lumalampas na tayo sa kalayaan ng iba. Sa pag-uutos ni Ka Roger na patayin ang mga dating kasamahan na nais magbagong buhay, hindi ba nilalabag din niya ang kalayaan nitong pumili ng tamang landas, na tahimik at kapiling ang mga mahal sa buhay? Katulad ng nangyari kina dating NPA leader Rolly Kintanar at mga kasamahan nito. Ang pangingikil ng NPA sa mga mamamayan, di ba paglabag din sa kalayaan nila na masarili ang kanilang pinagpaguran? Maraming lihim si Ka Roger. Ilan lamang ang mga ito dahil hindi sapat ang oras sa pagtatalakay. Harinawang magising ang mga mamamayan sa tamang ideolohiya. (Ulat ni Butch Quejada)</body>
<link>http://www.philstar.com/Article.aspx?articleId=200878&amp;publicationSubCategoryId=92</link>
</article>
<article>
<title>Human bombs ikinalat ni Saddam</title>
<author>Reuters at ni Ellen Fernando</author>
<date>
<month>March</month>
<day>31</day>
<year>2003</year>
</date>
<body>Apat na sundalong Amerikano ang nasawi matapos na umatake ang isa sa suicide bomber na ipinakalat ni Iraqi President Saddam Hussein laban sa US allied troops sa lungsod ng An Najaf kahapon. Ayon sa Central Command, habang nagsasagawa ng military checkpoint ang mga sundalong Amerikano sa An Najaf, may 100 milya (160 kilometro) ang layo sa Katimugang bahagi ng Baghdad ay pinahinto ng mga ito ang paparating na taxi sakay ang isang Iraqi driver. Kumaway pa umano ang driver sa apat na US soldier na nagsasagawa ng checkpoint at nang makalapit ang mga ito ay isang malakas na pagsabog ang narinig. Wasak ang taxi at agarang namatay ang apat na sundalo. Matapos ang nasabing insidente, sunud-sunod na pambobomba ang naganap sa Katimugang bahagi ng Baghdad. Ayon kay Iraqi Vice President Taha Yassin Ramadan, simula pa lamang ito sa pag-atake ng mga ipinakalat na suicide bombers ni Hussein sa Iraq upang targetin ang US led invasion forces. &amp;quot;Any method that stops or kills the enemy will be used. What do they expect? ani Ramadan. Iginiit ni Ramadan na hindi pinahihintulutan ang mga Arabo at Muslim na gumawa ng missile at malalakas na armas gaya ng gamit ng US led coalition forces kaya inaasahan na ang human bombs ang gugupo sa puwersa ng Kano at Britanya. Pinapurihan pa ni Ramadan ang Iraqi suicide bomber na kinilalang si Junior Army Officer Ali Hammadi al-Namani na nagbuwis ng kanyang buhay. Inianunsyo sa isang Iraqi television na pagkakalooban rin ni Iraqi Pres. Hussein ng dalawang posthumous medal si al-Namani dahil sa ipinakita nitong kabayanihan sa pakikipaglaban at pagtatanggol sa kanilang bayan. Binatikos ni US President George W. Bush ang nasabing insidente at sinabing malupit ang rehimen ni Saddam. Sinabi naman ni Maj. Gen. Stanley McChrystal, Vice Director for Operations ng US Military Joint Staff na isang terorismong hakbang ang ginawa ng Iraq. &amp;quot;It looks and feels like terrorism. It doest affect the operations at large. But to protect our soldiers, it clearly requires great care,&amp;quot; ani McChrystal. Sinabi ng Central Command na isang US Marine pa ang napatay nang mabangga ito ng humvee vehicle sa kasagsagan ng enkuwentro sa mga sundalong Iraqis sa Southern-Central Iraq. Isa pang US Marine ang nalunod nang ang sinasakyang humvee nito ay aksidenteng mahulog sa isang malalim na kanal. Sa rekord, umaabot na sa 32 na sundalong Amerikano ang napapatay kabilang na ang apat na biktima ng suicide bombing simula nang mag-umpisa ang giyera habang 104 ang sugatan, pito ang nabihag at 15 pa ang nawawala. (Ulat ng Reuters at ni Ellen Fernando)</body>
<link>http://www.philstar.com/Article.aspx?articleId=200985&amp;publicationSubCategoryId=92</link>
</article>
<article>
<title>Speaker De Venecia magpapa-quarantine!</title>
<author>Ely Saludar/Ellen Fernando</author>
<date>
<month>March</month>
<day>31</day>
<year>2003</year>
</date>
<body>Magsisilbing halimbawa si House Speaker Jose de Venecia matapos na ihayag nito kasama ang iba pang Kongresista na boluntaryong magpapa-quarantine kaugnay sa Severe Acute Respiratory Syndrome (SARS) matapos na manggaling ang mga ito sa Shanghai, China na sinasabing isa sa bansa na apektado ng virus. Ikinalugod naman ng Malaca&amp;ntilde;ang ang hakbang ni De Venecia bilang panimula ng kooperasyon ng publiko sa layunin ng pamahalaan na ipasailalim sa quarantine ang mga dumarating na Pilipino mula sa China, Vietnam, Singapore at Hong Kong sa Ninoy Aquino International Airport. Kaugnay nito, tiniyak ni Pangulong Arroyo na nananatiling ligtas ang Pilipinas sa killer pneumonia. Samantala, sinusuri na ang isang domestic helper sa San Lazaro Hospital kung nagtataglay ito ng SARS matapos na dumating ito sa NAIA kamakalawa. Agad na dinala sa nasabing pagamutan ang manggagawa na hindi ibinunyag ang pangalan matapos na nilalagnat nang dumating ito sa bansa mula sa Hong Kong. (Ulat nina Ely Saludar/Ellen Fernando)</body>
<link>http://www.philstar.com/Article.aspx?articleId=200995&amp;publicationSubCategoryId=92</link>
</article>
<article>
<title>SARS hotline ipinanukala</title>
<author>Rudy Andal</author>
<date>
<month>March</month>
<day>31</day>
<year>2003</year>
</date>
<body>Iginiit kahapon ni Senator Manuel Villar Jr. ang pagpapatayo ng &amp;quot;SARS hotline&amp;quot; call center para makausap ng mga Overseas Filipino Workers (OFWs) na nasa Asia ang kanilang mahal sa buhay dito sa Pilipinas. Senabi ni Sen. Villar, Chairman ng Senate Committee on Foreign Relations, mas madaling mabibigyan ng babala ang mga OFWs na nasa Singapore, Hong Kong, at China kung maipapaliwanag sa kanila ang mga impormasyon ukol sa Severe Acute Respiratory Syndrome o SARS. Aniya, mawawala din ang pag-aalala ng mga kaanak ng OFWs na hindi tinamaan ng sakit na SARS para sa kanilang kapamilya na nasa Asya kung makakausap nila ito ng direkta sa pamamagitan ng SARS hotline. Niliwanag ni Villar na dalawa ang kinakaharap na giyera ngayon ng mga OFWs. Una ay ang digmaan sa Middle East at pangalawa ay ang deadly virus na SARS. (Ulat ni Rudy Andal)</body>
<link>http://www.philstar.com/Article.aspx?articleId=201001&amp;publicationSubCategoryId=92</link>
</article>
<article>
<title>MIAA official nagbitiw sa tungkulin</title>
<author>Butch Quejada</author>
<date>
<month>March</month>
<day>31</day>
<year>2003</year>
</date>
<body>Nagbitiw sa tungkulin ang isang mataas na opisyal ng Manila International Airport Authority (MIAA) dahil sa umanoy political pressure na nangyayari sa nasabing ahensya. Sinabi ng source, nagsumite na ng resignation letter si ret. Gen. Mike Hinlo, Asst. General Manager for Security and Emergency Service sa tanggapan ni DOTC Sec. Leandro Mendoza at MIAA Gen. Manager Ed Manda na may petsang Marso 28, 2003. Si Hinlo na may 14 buwang nanunungkulan sa nasabing posisyon ay nakatakdang palitan umano ni Phil. Army ret. Gen. Angel Atutubo na nagsisilbi rin umanong senior military adviser ni Pangulong Gloria Macapagal-Arroyo. Nabatid na dapat ay noon pang Pebrero umano nagbitiw sa tungkulin si Hinlo pero hindi natuloy dahil kinailangan pa umanong ayusin ang gusot at iringan ng Philippine National Police at Airport police na nakatalaga sa Ninoy Aquino International Airport. Wala namang kinalaman, anang source sa pagbibitiw ni Hinlo sa naganap na kapalpakan ng security sa labas ng NAIA nang magsagawa ng surprise visit ang Pangulo kamakailan. (Ulat ni Butch Quejada)</body>
<link>http://www.philstar.com/Article.aspx?articleId=201007&amp;publicationSubCategoryId=92</link>
</article>
<article>
<title>Panunuhol ng US sa Pinas, itinanggi ng Palasyo</title>
<author>Ely Saludar</author>
<date>
<month>March</month>
<day>31</day>
<year>2003</year>
</date>
<body>Iginiit ng Malaca&amp;ntilde;ang na hindi maituturing na suhol ng Estados Unidos sa Pilipinas ang mga ibinigay na tulong nito sa bansa. Ito ang reaksyon ng Palasyo kaugnay sa ibinigay na $6.3 milyong halaga ng mga kagamitan sa ospital sa Sulu. Ayon kay Presidential Spokesman Ignacio Bunye, hindi pa man nagsimula ang giyera sa Iraq ay pinag-usapan na ang nasabing tulong kaya wala umanong kinalaman ito sa pagsali ng Pilipinas sa coalition of the willing. Ang US ay nangako rin na magbibigay ng $100 milyon para sa pagpapaunlad at rehabilitasyon sa Mindanao. Inihayag naman ng Pangulo na patuloy na lumalaki ang halaga ng tulong ng US sa bansa. Sa kasalukuyan ay hindi pa aniya pinag-uusapan kung magkano ang ibibigay ng US sa Pilipinas bilang kasapi sa nasabing koalisyon. (Ulat ni Ely Saludar)</body>
<link>http://www.philstar.com/Article.aspx?articleId=201013&amp;publicationSubCategoryId=92</link>
</article>
<article>
<title>Cardinal Sin isinugod sa ospital</title>
<author>Reuters</author>
<date>
<month>March</month>
<day>31</day>
<year>2003</year>
</date>
<body>Mabilis na isinugod sa Cardinal Santos Medical Center si Archbishop Jaime Cardinal Sin matapos na mag-collapse habang nagmimisa sa isang chapel kahapon. Si Sin, 75, magreretiro sa Agosto ay inihayag ni Auxilliary Bishop Soc Villegas na nasa mabuti nang kalagayan matapos ang hinihinalang mild stroke na sinapit nito. Nauna rito, ilang beses rin umanong nakaramdam ang Cardinal ng mild-stroke bago ito isugod kahapon sa nasabing pagamutan. Nabatid na na-ospital na rin noong 1981 at 1998 si Sin dahil sa matagal na niyang sakit sa atay. (Ulat ng Reuters)</body>
<link>http://www.philstar.com/Article.aspx?articleId=201019&amp;publicationSubCategoryId=92</link>
</article>
</data>