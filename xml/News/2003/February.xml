<?xml version="1.0" encoding="ISO-8859-1" ?>
<data>
<article>
<title>GMA susugod sa Kuwait</title>
<author>Lilia Tolentino/Ellen Fernando</author>
<date>
<month>February</month>
<day>01</day>
<year>2003</year>
</date>
<body>Upang lalong matiyak ang seguridad ng may 1.5 milyong Pilipino sa Gitnang Silangan, aalis ngayong gabi patungong Kuwait si Pangulong Arroyo para personal na alamin ang kalagayan ng may 60,000 mga Pilipinong contract workers doon na maaring maipit sakaling umatake na ang Amerika sa Iraq. Ayon kay Presidential Spokesman Ignacio Bunye, habang umiigting ang sitwasyon sa Gitnang Silangan dahil sa sigalot ng Estados Unidos at Iraq, matatag ang determinasyon ng Pangulo na ipakita sa mga manggagawang Pilipino sa ME na binibigyang pansin ng gobyerno ang kanilang kaligtasan at kapakanan. Bago umalis ang Pangulo patungong Kuwait, magtutungo muna siya ngayong umaga sa Roxas City para magsagawa ng inspeksiyon sa mga proyektong ipinatatayo doon ng pamahalaan. Magtutungo din siya sa Iloilo City para sa paglulunsad ng Roro Project, Kalahi Program at Power Barge. Walang detalyeng binanggit si Bunye kung sinu-sino ang makakasama ng Presidente sa pagpunta niya sa Kuwait matangi sa pahayag na isa si Bunye sa mga sasamang maliit na grupo ng mga opisyal. Tumanggi rin si Bunye na banggitin kung gaano katagal mananatili ang Pangulo sa Kuwait pero maaring bumalik na ang Presidente sa bansa sa Lunes. Inihayag pa ni Bunye na minamantina ng bansa ang paninindigan nitong mapanatili ang kapayapaan sa rehiyon at iba pang bahagi ng mundo kung kaya naman anya ang kapayapaan sa Gitnang Silangan ang idinadalangin ng bansa at maayos ang gusot ng US at Iraq sa mapayapang pamamaraan. &amp;quot;We are taking into consideration the plight of our OFWs in the Middle East but least we forget, we also have an obligation to ensure their safety,&amp;quot; dagdag pa ni Bunye. (Ulat nina Lilia Tolentino/Ellen Fernando)</body>
<link>http://www.philstar.com/Article.aspx?articleId=193741&amp;publicationSubCategoryId=92</link>
</article>
<article>
<title>Mga guro tetestingin sa English</title>
<author>Joy Cantos</author>
<date>
<month>February</month>
<day>01</day>
<year>2003</year>
</date>
<body>Nakatakdang isailalim ng Department of Education (DepEd) sa English Proficiency Test ang lahat ng mga guro na naglalayong tiyakin na mahusay ng mga itong maituturo ang wikang English na ipinag-utos ni Pangulong Arroyo na gamiting medium of instruction sa mga paaralan sa bansa. Sinabi ni DepEd Secretary Edilberto de Jesus na kinakailangan ang naturang pagsusulit upang malaman ang kakayahan ng mga guro para magturo ng salitang Ingles. Aminado naman si de Jesus na malaking problema umano kung ang mga guro na inaasahang sanay sa nasabing wika ay pumalpak sa pagtuturo nito sa kanyang mga estudyante dahil sa halip na matuto ay mababaluktot rin ang kaalaman ng mga mag-aaral. Ayon kay de Jesus, wala pang pinal na petsa para sa isasagawang test dahil sa kasalukuyan ay pinag-aaralan pa umano ang magiging sistema kung saan ay posible itong ipatupad sa susunod na buwan. Nilinaw naman ni de Jesus na ang sinumang babagsak sa proficiency test ay hindi dapat mangamba na matatanggal sa trabaho o magkakaroon ng hindi magandang record. Aniya, kung sino man sa mga guro ang makikitang mahina sa wikang English subalit nagtuturo ng mga subjects na may kaugnayan dito ay irerekomenda na lamang na kumuha ng mga subjects na hindi kailangan ang masyadong pagsasalita ng wikang English. Binigyang diin pa ni de Jesus na dapat umanong maging bihasa ang mga esudyante sa wikang English hindi lamang sa elementarya at sekondarya, gayundin sa kolehiyo bagay na maisasakatuparan kung mahusay magsipagturo ang kanilang mga guro. (Ulat ni Joy Cantos)</body>
<link>http://www.philstar.com/Article.aspx?articleId=193749&amp;publicationSubCategoryId=92</link>
</article>
<article>
<title>Pro-gun binalaan sa balak na protesta</title>
<author>Danilo Garcia</author>
<date>
<month>February</month>
<day>01</day>
<year>2003</year>
</date>
<body>Binalaan kahapon ni PNP Chief, Director Gen. Hermogenes Ebdane ang mga pro-gun na huwag nang ituloy ang kanilang planong kilos-protesta sa ipinag-utos na kanselasyon ng permit to carry outside of residence ng mga baril dahil sa lalo lamang umano silang mapapasama. Sinabi ni Ebdane na nasa proseso pa lamang sila ng pagbuo ng implementing rules and guidelines base sa kautusan ni Pangulong Arroyo at kapag gumawa sila ng hindi magandang aksyon ay posibleng makasama sa kanila ang magiging laman nito. Nilinaw rin nito na kanselado na ang lahat ng Permit To Carry Firearms Outside Residence ng mga gun owners kahit na hindi pa ito expired at magiging silbi na lamang ay ang manatili ang baril sa loob ng bahay. Pinamumunuan ni Directorate for Police Community Relations Group Ricardo de Leon ang binuong komite na inatasan ni Ebdane na ipalabas ang IRR sa darating na Lunes. Ipapaloob sa naturang guidelines na tanging pulis at militar na nasa duty lamang ang hahayaang magdala ng baril. Kinakailangan naman ng iba na kumuha o magpakita ng mission order sa mga espesyal na misyon tulad ng surveillance o intelligence gathering. Magbibigay rin ang PNP ng special permit sa mga taong may pagbabanta sa kanilang buhay ngunit kinakailangan pa umano nila itong patunayan sa pulisya para malayang makapagdala ng baril. Dahil sa naturang paghihigpit sa paglalagay ng mas maraming checkpoint, nanawagan si Ebdane na kumuha na ng amnestiya ang mga may-ari ng baril sa oras na maaprubahan ang IRR upang hindi masampahan ng mabigat na kaso sa oras na mahuli sila. Ayon sa record ng PNP, umaabot na sa 31,000 ang naaprubahang PTCFOR kung saan simula noong Agosto o Setyembre ng nakaraang taon ay tinatayang may P31 milyon na ang kinita nito. (Ulat ni Danilo Garcia)</body>
<link>http://www.philstar.com/Article.aspx?articleId=193756&amp;publicationSubCategoryId=92</link>
</article>
<article>
<title>OFWs makakaboto na sa 2004</title>
<author>Rudy Andal/Malou Escudero</author>
<date>
<month>February</month>
<day>01</day>
<year>2003</year>
</date>
<body>Inaprubahan ng Senate-House panel ang Absentee Voting bill na magkakaloob ng karapatan para sa mga overseas Filipino workers (OFWs) na muling makaboto sa darating na 2004 elections. Ang panukala ay nakatakdang pirmahan ng 23-man contingent mula sa Kamara at 11-man Senate contingent sa darating na Martes at inaasahang magiging isang ganap na batas pagkaraang malagdaan ni Pangulong Arroyo. Ayon kay Senador Edgardo Angara, chairman ng Senate panel, nagkasundo ang bicameral body ng Senado at Kamara na aprubahan ang nasabing panukala na magkakaloob muli sa mga OFWs na makaboto sa 2004 para sa presidente, bise-presidente, senador at party-list representative. Sinabi ni Sen. Angara, hindi pinayagan ng bicameral body na makaboto ang mga green card holders habang inalis naman ang panukala ng Kamara na magkaroon ng &amp;quot;sunset clause&amp;quot; kapalit ng mandatory review clause. Aniya, layunin ng mandatory review sa nasabing batas na lalong paghusayin ang pagpapatupad ng absentee voting na ito. Wika pa ng senador, tinatayang aabot lamang sa 3.5 milyong OFWs ang magiging kuwalipikadong makaboto sa ilalim ng absentee voting bill. Bibigyan naman ng 60 araw ang mga marino upang makaboto sa ilalim ng absentee voting bill habang ang papayagan lamang na bumoto sa pamamagitan ng mail ay ang mga OFWs na nasa Asia, Europe at US na mayroong malaking bilang ng mga Filipino habang ang iba ay dapat bumoto ng personal sa embasssy o itatalagang voting precint. Ipinaliwanag pa ni Angara, mangangailangan umano ang Comelec ng P1 bilyon para sa pagpapatupad ng absentee voting na ito. Itinakda naman ng bicameral conference body na pormal na lagdaan ang bicameral report na ito sa darating na Martes na gaganapin sa DFA. (Ulat nina Rudy Andal/Malou Escudero)</body>
<link>http://www.philstar.com/Article.aspx?articleId=193761&amp;publicationSubCategoryId=92</link>
</article>
<article>
<title>Constituent Assembly mas papaboran</title>
<author>Rudy Andal</author>
<date>
<month>February</month>
<day>01</day>
<year>2003</year>
</date>
<body>Malaki ang paniniwala ni Senator Joker Arroyo na mababalewala ang isinusulong na Constitutional Convention (Con-Con) ng Senado bagkus ay mamamayani ang pag-amyenda sa ating Konstitusyon sa pamamagitan ng Constituent Assembly dahil suportado ito nina Pangulong Arroyo at House Speaker Jose de Venecia. Sinabi ni Sen. Arroyo na malaki ang posibilidad na ang 14 senador na lumagda para sa pagpapatawag ng Con-Con delegates election kasabay ng 2004 presidential polls ay papanig sa isinusulong ngayon na Constituent Assembly nina Senators Edgardo Angara at Robert Barbers dahil may basbas ito nina GMA at JDV. Aniya, mawawalan ng silbi ang isinusulong na Con-Con ng 14 sendor dahil karamihan sa mga ito ay kakampi na rin sa pag-convert ng Senado at Kamara bilang Constituent Assembly na siyang mag-aamyenda ng 1987 Constitution. Iginiit pa ni Arroyo, sa sandaling mamayani ang Constituent Assembly ay mawawalan na rin ng saysay ang bicameral report na nagsusulong naman para sa absentee voting. Wika pa ng senador, may mga probisyon sa absentee voting bill na labag sa itinatakda ng ating Konstitusyon kaya sa sandaling ihain sa plenary ang nasabing bicam report ay boboto siya dito ng hindi pabor. (Ulat ni Rudy Andal)</body>
<link>http://www.philstar.com/Article.aspx?articleId=193768&amp;publicationSubCategoryId=92</link>
</article>
<article>
<title>Indonesia pinagpaliwanag sa inarestong 49 Pinoy fishers</title>
<author>Ellen Fernando</author>
<date>
<month>February</month>
<day>01</day>
<year>2003</year>
</date>
<body>Ipinatawag kahapon ni Foreign Affairs Secretary Blas Ople si Indonesian Charge d Affaires Alexander Laturiuw upang magpaliwanag hinggil sa pagkakaaresto at pagkakakulong ng may 49 Pilipinong mangingisda na iniulat na sakay ng apat na bangka na pinalubog ng Indonesian Navy matapos na pagbabarilin noong Lunes ng gabi. Hiniling ni Ople sa pamahalaang Indonesia sa pamamagitan ni Laturiuw na ibigay sa 49 Pilipinong mangingisda ang kasiguruhan na tatratuhin ng maganda ang mga mangingisda. Tiniyak naman ni Laturiuw kay Ople na mabibigyan ng makataong trato ang mga Pinoy at mananatili ang magandang relasyon sa pagitan ng Pilipinas at Indonesia. (Ulat ni Ellen Fernando)</body>
<link>http://www.philstar.com/Article.aspx?articleId=193773&amp;publicationSubCategoryId=92</link>
</article>
<article>
<title>Iraquis umalma sa pagsuporta ng RP sa US</title>
<author>Malou R. Escudero</author>
<date>
<month>February</month>
<day>02</day>
<year>2003</year>
</date>
<body>Hindi na umano nagugustuhan ng mga mamamayan ng Iraq ang ginagawang hayagang pagsuporta ng gobyerno ng Pilipinas sa gagawing pagsalakay ng Amerika sa kanila. Ito ang sinabi kahapon ni Bayan Muna Rep. Crispin Beltran matapos magtugo sa Iraq kamakailan. Ayon kay Beltran, nagtatanong ang mga mamamayan ng Iraq kung ano ang mapapala ng gobyerno ng Pilipinas sa pagsuporta nito sa US. Naniniwala aniya ang mga mamayan ng Iraq na nais lamang ng Amerika na makontrol ang kanilang oil resources at tumaas ang demand sa kanilang produksiyon ng mga kagamitang pandigma katulad ng mga modernong sandata at bala. Sinabi ni Beltran na sa nakalipas na 10 taon, umaabot sa 5,000 mga batang Iraq ang namamatay buwan-buwan dahil sa malnutrition at hunger-related illnesses at siguradong tataas pa ang bilang kapag natuloy ang digmaan. Hindi pa aniya nakabangon ang Iraq mula sa 110,000 air strikes ng magka-giyera dito noong 1991 at sa 12-taong embargo at economic sanctions ng ibang bansa. Ayon sa Food and Agriculture Organization (FAO), ang trade embargo at economic sanctions ang dahilan kung bakit maraming mga batang Iraqi ang namamatay sa gutom araw-araw. Base na rin sa pag-aaral ng US Census Bureau, umabot sa 145,000 kung saan 40,000 ang military at 5,000 ang sibilyan ang namatay sa pinakahuling panggi-giyera sa Iraq. Ang 100,000 naman ay namatay pagkatapos ng giyera dahil sa napakahirap na sitwasyon at matinding gutom. Wala aniyang basehan ang sinasabi ni US President Bush na maraming armas nukleyar ang Iraq dahil 95 porsiyento ng armas ng nasabing bansa ay sinimulan nang sirain sa pagitan ng 1991 hanggang 1998. (Ulat ni Malou R. Escudero)</body>
<link>http://www.philstar.com/Article.aspx?articleId=193881&amp;publicationSubCategoryId=92</link>
</article>
<article>
<title>Presyo ng krudo babagsak pag nagsimula ang giyera</title>
<author>Lilia Tolentino</author>
<date>
<month>February</month>
<day>02</day>
<year>2003</year>
</date>
<body>Tiniyak kahapon ni Pangulong Arroyo na mananatiling puno ang imbakan ng langis sa bansa sa kabila ng napipintong pagsalakay ng Amerika sa Iraq. Sa kanyang talumpati kahapon sa Roxas City bago lumipad kagabi patungong Kuwait, sinabi ng Pangulo na kung tumaas man anya ang presyo ng langis sa ngayon, itoy hindi dahil sa darating na giyera. Espekulasyon lamang umano na giyera ang nagpataas sa presyo ng krudo. Batay anya sa mga nakaraang karanasan, tumaas ang presyo ng langis kapag may giyerang inaasahan, pero oras na magsimula ang digmaan, bumabagsak ang halaga nito. Inihayag din ng Pangulo na tiniyak na ng Land Transportation Franchising and Regulatory Board na walang magaganap na pagtaas ng pasahe ngayong buwan sa kabila ng namumuong tensiyon sa Gitnang Silangan. Pinasalamatan din ng Pangulo ang mga organisasyon ng transportasyon dahil sa hindi nila pagtataas ng pasahe sa kabila ng mga naging pagtaas ng presyo ng langis. (Ulat ni Lilia Tolentino)</body>
<link>http://www.philstar.com/Article.aspx?articleId=193893&amp;publicationSubCategoryId=92</link>
</article>
<article>
<title>2M Pinoy naloko ng pyramid scam</title>
<author>Malou Escudero</author>
<date>
<month>February</month>
<day>02</day>
<year>2003</year>
</date>
<body>Iimbestigahan ng Mababang Kapulungan ng Kongreso ang biglang pagdami ng mga pyramid scam sa Pilipinas kung saan umaabot na sa 2 milyong Filipino ang naloko kabilang na ang ilang kongresista. Sa resolusyong inihain kahapon ni Bukidnon Rep. Juan Miguel Zubiri, sinabi nito na kung kukuwentahin ang salaping nakuha sa nasa 2 milyong Filipino na nagpaloko sa mga pyramid scam, aabot ito sa P70 bilyon. Sa liham na ipinadala ni NBI Director Gen. Reynaldo Wycoco, kinumpirma nito na 15 kumpanya na sangkot sa pyramid scam ang kanilang iniimbestigahan. Kabilang dito ang Multitel International Inc. na pag-aari nina Rose at Saturnino Baladjay; MMC Investment and Financial Management, Inc. na pag-aari ni Marissa Mariano Castulo, et al; Everflow Group of Companies, Inc.; MMG Intl Holdings Company Limited.; Prosperity Company Inc.; Four Seasons Products; Corporate Investments Funders/Investors Phils., Inc.; Asia Pacific Alliance Management Millenium, Inc.; Powerhouse Unlimited Corp.; Belkins Management and Consultancy Inc.; Kendeigh Foreign Exchange International Corp. at Kimberly Management and Asia Capital Financial Corp. (Ulat ni Malou Escudero)</body>
<link>http://www.philstar.com/Article.aspx?articleId=193896&amp;publicationSubCategoryId=92</link>
</article>
<article>
<title>PRC pinabubuwag</title>
<author>Malou Escudero</author>
<date>
<month>February</month>
<day>02</day>
<year>2003</year>
</date>
<body>Dahil sa ilang anomalyang kinasasangkutan ng Professional Regulation Commission (PRC), hiniling kahapon ni Ilocos Norte Rep. Roque Ablan Jr. na buwagin na ang nabanggit na ahensiya. Ayon kay Ablan, mas makabubuti na ilipat na lamang ang kapangyarihan at tungkulin ng PRC sa Civil Service Commission (CSC). Ang PRC ay binuo base sa Presidential Decree No. 223. Ang nasabing batas rin ang nag-abolis sa Board of Examiners at nagtalaga sa PRC upang pangasiwaan ang ibat ibang propesyon sa bansa. Sinabi pa ni Ablan, hindi maitatanggi na ilang beses nang nasangkot sa graft and corruption at mga anomalya ang PRC sa pagsasagawa ng board exams. Nagkaroon na rin ng anomalya sa pag-iisyu ng lisensiya ng ibat ibang prospesyon at trabaho na nasasakop ng hurisdiksiyon ng PRC. Idinagdag pa ng solon na kung mananatili ang PRC, mas malaking halaga ng buwis ang masasayang dahil napakalaking halaga ang ginagastos sa maintenance ng mga commissioners at PRC personnel. Naniniwala si Ablan na kayang-kayang patakbuhin ng CSC ang PRC. (Ulat ni Malou Escudero)</body>
<link>http://www.philstar.com/Article.aspx?articleId=193905&amp;publicationSubCategoryId=92</link>
</article>
<article>
<title>Mga pader sa Metro Manila do-drowingan ng MMDA</title>
<author>Lordeth Bonilla</author>
<date>
<month>February</month>
<day>02</day>
<year>2003</year>
</date>
<body>Do-drowingan ng Metro Manila Development Authority (MMDA) ang lahat ng pader sa buong Metro Manila upang hindi na makapagsulat at hindi na makagawa ng vandalism ang mga militanteng grupo na madalas na nagra-rally sa mga lansangan. Ito ang naging kautusan ni MMDA Chairman at Department of Public Works and Highways (DPWH) Secretary Bayani Fernando. Nabatid na ang lahat ng pader sa kalakhang Maynila ay pipinturahan sa pamamagitan ng mga drawing upang hindi na makapagsulat dito ang mga militanteng grupo tuwing nagsasagawa ng kilos-protesta. Ayon sa MMDA, maduming tingnan at hindi nakakatulong ang mga pagsusulat na ito sa mga pader, sa halip ay nakakaperwisyo sa programa ng pamahalaan na pagandahin ang kamaynilaan. Sa kasalukuyan ay sinisimulan na ng mga tauhan ng MMDA ang pagdo-drawing sa mga pader. (Ulat ni Lordeth Bonilla)</body>
<link>http://www.philstar.com/Article.aspx?articleId=193908&amp;publicationSubCategoryId=92</link>
</article>
<article>
<title>Murang solusyon sa smoke belching</title>
<author>Lordeth Bonilla</author>
<date>
<month>February</month>
<day>02</day>
<year>2003</year>
</date>
<body>Magkakaroon na ng pinakamurang solusyon laban sa smoke belching o pagbubuga ng maiitim na usok na isa sa ugat ng matinding polusyon sa bansa. Ang paggamit ng X-IR Diesel at gasoline treatment mula sa Quamtum Global Limited ang magiging sagot sa problema ng transport group upang hindi maging hadlang sa kanila ang pagpapatupad ng Clean Air Act Law. Nabatid na kaya tumututol ang transport group, partikular ang mga may-ari at operator ng bus, jeep at tricycle sa pagpapatupad ng Clean Air Act Law ay dahil sa sobrang mahal sa pagpapa-overhaul ng kanilang mga sasakyan. Napag-alaman na ang LTO ay naglagay ng isang nationwide testing center at kung hindi rito makakapasa ang isang sasakyan, pinagbabawal itong pumasada sa mga pangunahing lansangan. Bunga nito, labis na naalarma ang grupo ng transportasyon dahil mas higit silang apektado sa naturang batas. Seryoso ang gobyerno na masolusyunan ang matinding pollution sa bansa kaya mahigpit na ipatutupad ang naturang batas sa lahat ng sasakyan at may karampatang parusa sa sinumang motorista na lalabag. Ngayong may solusyon na sa pinoproblemang smoke belching, kahit tutol ay hindi na magpa-panic ang transport group. (Ulat ni Lordeth Bonilla)</body>
<link>http://www.philstar.com/Article.aspx?articleId=193913&amp;publicationSubCategoryId=92</link>
</article>
<article>
<title>Hula ng Pinoy Psychic natupad!</title>
<author>Perseus Echeminada</author>
<date>
<month>February</month>
<day>03</day>
<year>2003</year>
</date>
<body>Nagkatotoo ang hula ng isang Pilipino psychic nitong nakalipas na linggo sa pagbagsak ng Space Shuttle Columbia na inilarawan nito na &amp;quot;big flying object falling from the sky&amp;quot; bilang senyales ng pagsisimula ng mga kapahamakan mula sa gawa ng tao at kalikasan o natural catastrophe na tatama sa mga pangunahing siyudad sa buong mundo. Sinabi ni Danilo Atienza sa ginanap na lingguhang forum noong Miyerkules sa Greenhills, San Juan na nakikita niya na may isang flying object na babagsak mula sa himpapawid. Aniya, ang aksidente ay magiging senyales ng tinawag nitong &amp;quot;pagbabago ng mundo&amp;quot; na babangga sa global magnetic field na siyang magiging dahilan ng madalas na paglindol at pagputok ng mga bulkan sa ibat ibang bahagi ng daigdig. Hindi pinansin ang prediksyon ni Atienza ukol sa falling object dahil natuon ang atensyon ng mga mamamahayag sa mga isyung pulitikal at sa hula nitong posibleng pagbabago ng pamahalaan sa mga susunod pang buwan. Magugunita na sinabi ni Atienza na maaagaw ang posisyon ni Pangulong Gloria Macapagal-Arroyo kung hindi ito mag-iingat sa mga darating na buwan at nakikita rin nito na may dalawang Senador ang mamamatay ngayong taon, mula sa matinding karamdaman at ang isa ay sa bayolanteng insidente. Noong nakalipas na tatlong taon, nagkatotoo ang prediksyon ni Atienza na mapapatalsik sa Malaca&amp;ntilde;ang si dating Pangulong Joseph Estrada at ang pagkamatay ng dalawang Kongresista noong 2000. Sa isang follow-up interview kahapon, sinabi ni Atienza na ang Space Shuttle Columbia ay hinigop pababa ng negatibong puwersa na naging dahilan ng pagbulusok at pagsabog nito mula sa kalawakan. &amp;quot;Ito na ang simula sa pagbabago ng mundo,&amp;quot; ani Atienza. Bukod sa Space Shuttle Columbia, magkakaroon aniya ng madalas na pagbagsak ng mga eroplano at ang pagguho ng mga gusali sa Estados Unidos, Japan at Germany. Magkakaroon din ng serye ng kalamidad, na magaganap umano sa paninimula ng siglo o isang daang taon. Nakikita rin niya na magiging magulo ang pulitika sa ibat ibang bahagi ng mundo kabilang ang Asian countries gaya ng Pilipinas, North Korea at China. Dahil sa pagkakalansag ng magnetic field, lilitaw ang mga maliliit na sapa o ilog at magkakaroon ng mga malalaking alon sa karagatan na siyang hahampas sa mga barko dahilan ng paglubog nito at pagputok ng mga bulkan. Ngayong taon, nakikita niya na matutuloy ang eleksyon sa 2004, maraming maglalabasang malalaking uod mula sa mundo bilang resulta ng tinawag nitong &amp;quot;global trending&amp;quot;, lilitaw ang isang bagong uri ng peste na kasintulad ng isang ipis; maraming iskandalo sa mga artista at tv hosts at ang maganda ay ang pagyaman ng Pilipinas sa buong Asia dahil sa langis sa darating na panahon. (Ulat ni Perseus Echeminada)</body>
<link>http://www.philstar.com/Article.aspx?articleId=194009&amp;publicationSubCategoryId=92</link>
</article>
<article>
<title>GMA pa-US sa Abril</title>
<author>Ellen Fernando at ng AFP</author>
<date>
<month>February</month>
<day>03</day>
<year>2003</year>
</date>
<body>Nakatakdang bumisita si Pangulong Gloria Macapagal-Arroyo sa Estados Unidos sa Abril mula sa imbitasyon ni US President George W. Bush. Ayon kay Foreign Affairs Secretary Blas Ople, ang state visit ng Pangulo ay posibleng tatagal ng tatlong araw. Hindi nagbigay ng espesipikong araw si Ople sa pagbisita ng Pangulo. Sa takdang pakikipagdayalogo ng Pangulo kay Bush, hihilingin nito na lalong paigtingin ang relasyon ng bansa at US. &amp;quot;It is a global visit. There would probably be some agreement but we are not asking for quid pro quos,&amp;quot; ani Ople Bukod dito, inaasahan na makakakuha ng tulong pinansyal at military assistance ang pamahalaan. Magugunita na nagpadala nitong nakalipas na buwan ang US President ng isang liham hinggil sa imbitasyon at pagpuri nito sa Pangulo nang ianunsyo na hindi na siya tatakbo pa sa Mayo 2004 election. Ang administrasyong Arroyo ay kabilang sa mga sumusuporta sa US sa pakikipaglaban nito sa terorismo matapos na maganap ang World Trade bombing sa New York noong Setyembre 11, 2001. Dahil dito, nagpahayag ang pamahalaang US ng patuloy na pagtulong sa Pilipinas kabilang na dito ang pagpapadala ng 1,000 US Special Troops upang tumulong sa Armed Forces of the Philippines sa pagtugis sa mga rebeldeng Abu Sayyaf Group sanhi ng pagkakapatay ng ASG leader at pagkakasagip sa American hostage. Inaasahan na may 400 Amerikanong sundalo ang sasali sa 10-buwang joint anti-terrorist campaign sa Mindanao na sisimulan ngayong buwan. (Ulat ni Ellen Fernando at ng AFP)</body>
<link>http://www.philstar.com/Article.aspx?articleId=194019&amp;publicationSubCategoryId=92</link>
</article>
<article>
<title>Mga Gabinete hindi libre sa gun ban</title>
<author>Joy Cantos</author>
<date>
<month>February</month>
<day>03</day>
<year>2003</year>
</date>
<body>Hindi libre sa gun ban ang mga miyembro ng Gabinete at mga pulitiko. Ito ang nilinaw kahapon ni Philippine National Police (PNP) Chief Director General Hermogenes Ebdane,Jr. upang pabulaanan ang mga napaulat na inirekomenda umano niya ang automatic gun ban exemption sa mga Cabinet members at pulitiko. Sinabi ni Ebdane na ang pagbabawal ng pagdadala ng mga armas ay awtomatikong ipapatupad para sa lahat at umanoy walang palakasan dito. Hinggil naman sa mga indibiduwal na may natatanggap na pagbabanta sa buhay dahil sa kanilang mga trabaho ay titingnan muna at pag-aaralang mabuti ng PNP kung nararapat nga ang mga ito na bigyan ng konsiderasyong malibre sa gun ban. Iginiit ni Ebdane na ang kautusan ni Pangulong Arroyo hinggil sa gun ban ay istriktong ipatutupad ng PNP at dahil ditoy kakanselahin ang may 31,000 Permits to Carry Firearms Outside Residents (PTCFOR) na inisyu sa mga sibilyan. Ang implementasyon ng Rules and Regulations (RR) sa gunban sa buong bansa ay inaasahang ipapalabas ngayong linggo kabilang na ang patakaran para sa Executive Order No. 171 na nagkakaloob ng amnestiya para sa hindi mga nakarehistrong baril. Base sa rekord ng PNP, may 328,000 ang mga illegal na baril sa bansa kabilang ang hawak ng mga rebeldeng grupo,at elementong kriminal habang 813 lisensyadong aramas ang nakarehistro sa mga kuwalipikadong indibiduwal. (Ulat ni Joy Cantos)</body>
<link>http://www.philstar.com/Article.aspx?articleId=194025&amp;publicationSubCategoryId=92</link>
</article>
<article>
<title>Joma humirit ng 'exploratory talks'</title>
<author>Joy Cantos</author>
<date>
<month>February</month>
<day>03</day>
<year>2003</year>
</date>
<body>&amp;quot;Exploratory talks&amp;quot;. Ito ang hinihinging suhestyon ni Communist Party of the Philippines-New Peoples Army(CPP-NPA) Founding Chairman Jose Maria &amp;quot;Joma&amp;quot; Sison sa pagitan ng grupo nito at GRP panel upang bigyang daan ang panunumbalik ng naudlot na usapang pangkapayapaan. Ayon kay Sison, kailangang gamitin ang umiiral na kasunduan ng GRP at NDF peace panels upang mabigyang solusyon ang mga bagay na maaaring sagabal para sa pormal na negosasyon. Ang pahayag ni Joma ay ginawa sa kabila ng nauna nitong pagbasura sa peace accord ni Pangulong Arroyo. Kabilang sa mga kondisyones na inilatag ni Joma ay ang interes ng CPP-NDF para maipagpatuloy ang proseso ng The Hague Joint Declaration at iba pang kasunduan maliban pa sa ibang panukala ng kanilang kilusan. Hindi rin umano dapat na takutin sa pamamagitan ng pagbibigay ng ultimatum ng pamahalaan ang CPP-NDF para tapusin ang negosasyon. Aniya, kailangan maimplementang mabuti ang magkasanib na pagpapatupad ng GRP-NDF Comprehensive Agreement on Respect for Human Rights and International Humanitarian Law (CARHRHIL) upang tigilan na umano ng militar at pulisya ang pagkakasangkot sa paglabag sa karapatang pantao sa pagtugis sa mga opisyal at miyembro ng kilusang komunista. Dapat umanong gumawa rin ng hakbang ang gobyerno para matanggal ang bansag sa kanila bilang ika-34 Foreign Terrorists Organization (FTO) sa Estados Unidos na sinuportahan ng 15 member states ng European Union. (Ulat ni Joy Cantos)</body>
<link>http://www.philstar.com/Article.aspx?articleId=194031&amp;publicationSubCategoryId=92</link>
</article>
<article>
<title>Presidente Aroyo, makikipagpulong sa Kuwait Leader</title>
<author>Ellen Fernando/Ely Saludar at ng AFP</author>
<date>
<month>February</month>
<day>03</day>
<year>2003</year>
</date>
<body>Nasa Kuwait na si Pangulong Gloria Macapagal-Arroyo at nakatakdang makipagpulong ngayon sa Kuwait leader matapos na umalis kahapon sa bansa upang isiguro ang kaligtasan ng may 1.5 milyong Pilipino sa Gitnang Silangan dahil sa napipintong giyera sa pagitan ng Estados Unidos at Iraq. Ayon kay Press Secretary Hernani Braganza, ang trip ng Pangulo ay mahalaga dahil sa gusto nitong tiyakin ang kalagayan ng may 60,000 manggagawang Pilipino sa Kuwait na sinasabing pinaka-kritikal na lugar na tatamaan ng digmaan. Ngayong araw, makikipagpulong ang Pangulo kay Kuwait leader Emir Sheik Jabber Al-Ahmed Al-Sabah, sa Filipino communities at Philippine Embassy officials at staff upang talakayin ang krisis sa Middle East. Titiyakin ng Pangulo na mapoprotektahan ang mga OFWs at may sapat na supply ng langis ang Pilipinas sakaling sumiklab ang digmaan. &amp;quot;We can only make sure that Filipinos in nearby countries are protected and our supply of oil is ensured,&amp;quot; ani Pangulo noong Sabado sa lingguhang radio address nito. Sinabi rin ng Pangulo na naglaan na ang pamahalaan ng mga piling volunteer, relokasyon para sa mga manggagawang Pilipino. Sinabi ni Braganza na inaasahang babalik ang Pangulo sa bansa bukas para makadalo sa regular cabinet meeting. Kaugnay nito, mula sa 90 porsyentong bilang ng mga OFWs sa ME, may 10 porsiyento lamang ang nais na lumisan o mai-relocate. Samantala, posibleng magdeklara ng &amp;quot;state of emergency&amp;quot; ang pamahalaang Kuwait dahil sa nakaambang pag-atake ng US laban sa Iraq. Sinabi ni Presidential Spokesperson Ignacio Bunye na kasalukuyang nasa Palace town sa Kuwait. Matunog ang mga balita na magpapatupad ng &amp;quot;state of emergency &amp;quot; ang Kuwait bilang hudyat na hindi mapipigilan ang giyera. (Ulat nina Ellen Fernando/Ely Saludar at ng AFP)</body>
<link>http://www.philstar.com/Article.aspx?articleId=194037&amp;publicationSubCategoryId=92</link>
</article>
<article>
<title>Bagong post ni GMA: 'Postman'</title>
<author>Lilia Tolentino</author>
<date>
<month>February</month>
<day>04</day>
<year>2003</year>
</date>
<body>Inaasahang dadagsain ang Malaca&amp;ntilde;ang ng libu-libong kamag-anakan ng mga Pilipinong contract workers sa Kuwait sa pagbalik sa bansa ngayong araw ni Pangulong Arroyo, matapos magboluntaryo ang Pangulo na magsilbing tagahatid ng sulat ng may 50,000 OFWs sa Kuwait para sa kanilang mga mahal sa buhay sa bansa. Sa harap ng libu-libong OFWs na nagtipon sa The Tent, Bayan Palace sa Al Jahra-1, inihayag ng Pangulo na handa siyang maging mensahero ng OFWs para sa kanilang mga pamilya sa Pilipinas. Personal na inabot ng OFWs ang kanilang mga sulat at mensahe sa Pangulo para ihatid sa kanilang mga mahal sa buhay, na malugod namang tinanggap ng Presidente. &amp;quot;They should not worry too much because their loved ones (in Kuwait) are relaxed and that the Philippine government is prepared for any emergency. Please help your President deliver the same message, through your calls, text messages and letter. I will appreciate your cooperation in their regard,&amp;quot; wika ng Pangulo. &amp;quot;And if you are able to give me your letters tonight, I can deliver them to your loved ones,&amp;quot; pahayag ng Pangulo na labis na ikinagalak ng mga OFW. Sinabi rin ng Pangulo na karamihan sa manggagawa sa Kuwait ay ayaw umalis sa trabaho. Gayunman, gusto raw nilang malaman kung ano ang plano ng gobyerno para sa kanilang kaligtasan. Kasabay nito, inatasan niya si Ambassador Roy Cimatu na tutukang mabuti ang pangangailangan at kaligtasan ng mga Pilipinong nurse sa Kuwait na hiningan ng tulong ng pamahalaang Kuwait sakalit sumiklab ang digmaan ng US at Iraq. Ang mga nurse na ito ay hindi tatanggap ng dagdag na sahod o hazard pay sa kanilang paglilingkod. May direktiba ang gobyernong Kuwait sa mga nurse na dayuhan na kung may emergency sakalit matuloy ang giyera, sila ang pinakahuling aalis ng bansa. (Ulat ni Lilia Tolentino)</body>
<link>http://www.philstar.com/Article.aspx?articleId=194131&amp;publicationSubCategoryId=92</link>
</article>
<article>
<title>Senador Flavier inakusahang madamot</title>
<author>Rudy Andal</author>
<date>
<month>February</month>
<day>04</day>
<year>2003</year>
</date>
<body>Inakusahang madamot ng mga empleyado ng Senado si Senate President Pro-Tempore Juan Flavier matapos umanong iutos nito ang pagbabawal sa mga personnel na gamitin ang Senate mansion sa Baguio City. Binatikos ng mga empleyado ang ginawang kautusan ni Senate Secretary Oscar Yabes matapos nitong ipagbawal ang paggamit ng Senate mansion simula nitong Enero 28. Malaki ang paniniwala ng mga empleyado na ang nag-utos ng memorandum order no. 2003-001 ay si Sen. Flavier dahil matapos umakyat umano ang senador kasama ang pamilya nito sa Baguio City at mabatid na ginagamit ito ng mga Senate personnel, nang bumaba umano si Flavier ay biglang lumabas ang order na nagbabawal sa mga empleyado na gamitin ang naturang mansion. &amp;quot;Ito ba ang nag-aambisyong maging presidente ng bansa, masyadong madamot gayong hindi naman niya pag-aari ang senate mansion?&amp;quot; wika ng source. Iginiit pa ng mga nagrereklamong empleyado, dati-rati nang ginagamit ang mansion ng mga empleyado at maging ng mediamen na nagco-cover ng senado. &amp;quot;Nakita lang niya na may mga empleyado na gumagamit ng senate mansion biglang lumayas na siya ng mansion na parang ayaw niyang may makasamang empleyado ng Senado doon,&amp;quot; dagdag pa ng impormante. (Ulat ni Rudy Andal)</body>
<link>http://www.philstar.com/Article.aspx?articleId=194141&amp;publicationSubCategoryId=92</link>
</article>
<article>
<title>12 probisyon sa Konstitusyon babaguhin</title>
<author>Malou Escudero</author>
<date>
<month>February</month>
<day>04</day>
<year>2003</year>
</date>
<body>Upang makatiyak na matatapos kaagad ang kontrobersiyal na Charter change, siniguro kahapon ng ilang kasapi ng House committee on Constitutional Amendments na 12 probisyon lamang sa Konstitusyon ang kanilang aamyendahan. Sinabi nina Biliran Rep. Gerardo Espina at Baguio City Rep. Mauricio Domogan na hindi lalampas sa 12 probisyon ang mababago sa Konstitusyon kapag nagkasundo na ang Senado at Kamara sa paraang gagamitin sa Chacha. Subalit iginiit ng dalawa na pinakamabisa at pinakamabilis pa ring paraan ang Constituent Assembly sa halip na Constitutional Convention na isinusulong ng ilang senador. Kabilang sa 12 probisyon ay ang pagbabago sa uri ng gobyerno mula sa presidential gagawing magkahalong parliamentary system at unitary to federalism; mula bicameral gagawing unicameral ang lehislatura; paghalal sa mga opisyal ng unicameral body; pagbabalik ng two-party system; gagawing apat na taon ang minimum term of office ng mga halal na opisyal maliban sa presidente na 6 taon. (Ulat ni Malou Escudero)</body>
<link>http://www.philstar.com/Article.aspx?articleId=194148&amp;publicationSubCategoryId=92</link>
</article>
<article>
<title>Remittances sa Canada na pag-aari ng Pinoy ipinasara</title>
<author>Rudy Andal</author>
<date>
<month>February</month>
<day>04</day>
<year>2003</year>
</date>
<body>Sinimulang iparamdam ng Financial Action Task Force (FATF) sa Pilipinas ang magiging epekto ng paka-delay na maamyendahan ang ating Anti-Money Laundering Law matapos kanselahin ng Canada ang relasyon nito sa ating mga bangko habang nakalista tayo sa Non-Cooperative Countries and Territories (NCCTs). Sinabi ni Sen. Ramon Magsaysay Jr., chairman ng Senate committee on banks, financial institutions and currencies, ipinasara na din sa Canada ang mga remittance companies na pag-aari ng Pinoy at nilimitahan na lamang sa 2 bangko ang binigyan ng lisensiya para sa pagpapadala ng mga OFW ng kanilang pera dito sa bansa. Ayon kay Sen. Magsaysay, malaking epekto ito sa ating ekonomiya at maging sa pamilya ng mga OFW dahil sa limitado na lamang ang mga puwede nilang pagpadalhan ng remittances. Aniya, tinaasan na rin ang singil sa remittances mula $30 hanggang $35 sa bawat remittance transactions ng OFWs na mangangahulugan ng pagkawala ng US$490 milyon sa ipadadala ng mga ito sa kanilang pamilya taun-taon. Dahil din sa paghihigpit na ito ng FATF ay lalong mahihirapan at dadaan sa butas ng karayom ang mga undocumented OFWs sa US at Europe dahil sa ipinapatupad na requirement sa pagpapadala ng pera dito sa Pilipinas. Nais ng FATF na ibaba ang kasalukuyang threshold na P4 milyon sa P500,000 habang tinututulan naman ito ng ilang senador kung saan nais nilang hanggang P2 milyon lamang ang dapat maging threshold. (Ulat ni Rudy Andal)</body>
<link>http://www.philstar.com/Article.aspx?articleId=194154&amp;publicationSubCategoryId=92</link>
</article>
<article>
<title>PROGUN sumugod kay Lina</title>
<author>Doris Franche</author>
<date>
<month>February</month>
<day>04</day>
<year>2003</year>
</date>
<body>Hindi mga baril kundi talong ang dala ng PROGUN advocates nang lumusob kahapon sa tanggapan ni Interior and Local Government Secretary Joey Lina para tutulan ang pagbabawal sa kanila na magdala ng baril. Dismayado ang mga miyembro ng samahang PROGUN matapos walang nangyari sa kanilang pakikipag-usap kay Lina hinggil sa total gun ban na inutos ni Pangulong Arroyo. Ayon sa PROGUN, kasing inutil daw sila ng hawak nilang talong kung may baril nga sila pero wala namang dalang permit to carry. Dapat anyang isinaalang-alang ng pamahalaan ang kanilang pribilehiyo dahil sila ay mga responsable naman sa paghawak ng kanilang mga baril. Anila, handa din silang magharap ng reklamo sa korte kung kinakailangan upang kuwestiyunin ang kautusan ng Pangulo para sa pagbabawal sa pagdadala ng baril ng mga sibilyan. Sinabi ng PROGUN members na wala silang miyembro na nasasangkot sa mga krimen kaya dapat lamang na bigyan sila ng exemption. Pero ayon naman kay Lina, mas makabubuting hintayin na lamang ang &amp;quot;implementing rules and regulations&amp;quot; hinggil sa kautusan ng Pangulo sa PNP. Ipinaliwanag ni Lina na ang kautusan ay bunsod na rin ng pagtaas ng bilang ng krimen na kinasasangkutan ng pagdadala ng baril. (Ulat ni Doris Franche)</body>
<link>http://www.philstar.com/Article.aspx?articleId=194160&amp;publicationSubCategoryId=92</link>
</article>
<article>
<title>Pardon sa 2 OFW sa Kuwait hiling ni GMA</title>
<author>Ellen Fernando</author>
<date>
<month>February</month>
<day>04</day>
<year>2003</year>
</date>
<body>Personal na hiniling ni Pangulong Arroyo kay Kuwaiti leader Emir Sheik Jabber Al Ahmed Al Sabah na bigyan ng clemency ang dalawang overseas Filipino workers na sina Danilo Espino at Joseph Ras Urbiztondo na kapwa hinatulan ng life dahil sa magkahiwalay na kasong pagpatay. Si Espino ay hinatulan ng bitay ng Court of First Instance sa State of Kuwait noong Nobyemrbe 1998 matapos na mapatay nito at pagputul-putulin ang katawan ng kapwa OFW na si Bb. Rocaya Bangon. Ang hatol ay ibinaba sa habambuhay. Si Urbiztondo na nakulong noong Hulyo 7, 1996 ay hinatulan ng 25 taon sa pagpatay sa Bangladeshi taxi driver na si Azizur Rahman. Inalok umano ng biktima si Urbiztondo na makipag-sex sa kanya. Nang maibigay ang serbisyo ay tumanggi ang huli na magbayad. Nagalit si Urbiztondo kaya hinampas nito ng raketa sa ulo sanhi ng kanyang kamatayan. (Ulat ni Ellen Fernando)</body>
<link>http://www.philstar.com/Article.aspx?articleId=194165&amp;publicationSubCategoryId=92</link>
</article>
<article>
<title>Al-Qaeda terrorist hina-high blood na</title>
<author>Gemma Amargo</author>
<date>
<month>February</month>
<day>04</day>
<year>2003</year>
</date>
<body>Pinayagan ng Korte Suprema ang hinihinging permiso na makapagpagamot ang hinihinalang Al-Qaeda terrorist na si Agus Dwikarna. Sa isang pahinang resolusyon ng Supreme Court (SC) en banc, pinayagan nito ang request ni Dwikarna na sumailalim siya sa preliminary checkup dahil sa nakararanas umano ito ng hypertension. Subalit nilinaw ng Mataas na Hukuman na tanging premilinary lamang at hindi ang executive general checkup ang kanilang pinayagan. Tinanggihan din ng SC ang kahilingan na isagawa ang kanyang pagpapatingin sa Makati Medical Center sa halip ay gagawin ito sa kulungan ng Camp Crame o Veterans Memorial Hospital sa loob ng limang araw. (Ulat ni Gemma Amargo)</body>
<link>http://www.philstar.com/Article.aspx?articleId=194169&amp;publicationSubCategoryId=92</link>
</article>
<article>
<title>GMA 'ninakawan' ng halik</title>
<author>Lilia Tolentino</author>
<date>
<month>February</month>
<day>05</day>
<year>2003</year>
</date>
<body>Isang hindi nakilalang overseas Filipino worker sa Kuwait ang nakatikim ng sampal mula sa isang Presidential bodyguard ni Pangulong Arroyo makaraang magtangka ang lalaki na nakawan ng halik sa pisngi ang Pangulo na naganap noong Linggo ng gabi sa Kuwait habang nakikipagdayalogo ito sa mga OFW doon. Napag-alaman na maagap na napigilan ng naturang Presidential aide ang di kilalang lalaki kaya hindi nakadapo ang labi nito sa pisngi ng Pangulo na nooy nabigla. Kasalukuyang ipinapaliwanag ng Pangulo sa mga OFW sa Kuwait ang ginagawang hakbang ng pamahalaang Pilipinas para sa kanilang kaligtasan sa sandaling matuloy ang laban ng US at Iraq. Pinaniwalaang sa labis na katuwaan ng makita ang Pangulo ay hindi napigilan ng lalaki na halikan ito. Gayunman, agad ring humingi ng paumanhin si Pangulong Arroyo. &amp;quot;Kung kamag-anak ninyo iyon, sabihin ninyo pasensiya na lang,&amp;quot; wika nito ng makaharap niya ang mga kamag-anak ng OFWs pagdating niya kahapon ng umaga mula sa Kuwait. Nilinaw ng Pangulo na sinaway ang lalaki ng kanyang aide dahil hindi naman bahagi ng kulturang Pilipino na ang isang lalaki ay basta na lamang hahalik sa isang babae sa publiko. Hindi na binanggit ng Pangulo kung ano na ang nangyari sa naturang OFW. Dumating ang Pangulo sa bansa dala ang napakaraming mga liham mula sa Pinoy overseas workers sa ME. Nakiusap ang mga ito sa kanya na ipakidala sa kanilang pamilya, kamag-anak at kaibigan ang kanilang mensahe para ipaalam na sila ay nasa mabuting kalagayan at relax na relax sa kanilang trabaho. (Ulat ni Lilia Tolentino)</body>
<link>http://www.philstar.com/Article.aspx?articleId=194270&amp;publicationSubCategoryId=92</link>
</article>
<article>
<title>Absentee voting bill pinagtibay na</title>
<author>Rudy Andal</author>
<date>
<month>February</month>
<day>05</day>
<year>2003</year>
</date>
<body>Niratipikahan ng Senado ang final draft ng Absentee voting bill na magbibigay ng karapatan sa milyong OFWs, TNTs at green card holders na muling makaboto sa darating na 2004 elections. Nakatakdang dalhin kay Pangulong Arroyo sa darating na Biyernes ang niratipikahang panukala upang lagdaan ito para maging ganap na batas. Ayon kay Sen. Edgardo Angara, chairman ng senate panel sa bicameral body, nagkasundo ang Senate at House panel sa sinasabing mga disagreeing provisions ng panukala partikular ang payagan ang mga green card holders at immigrants na makaboto sa ilalim ng Absentee voting law matapos silang maghain ng affidavit na may intensiyon silang bumalik sa bansa sa loob ng 3 taon Sinabi pa ni Sen. Angara, pinayagan din ng bicameral body na pabotohin ang mga TNTs o undocumented Filipinos sa ibang bansa kapag nagparehistro ang mga ito sa mga embahada o konsulado. Namayani din ang Senate version na ang mga iboboto ng Absentee voters sa 2004 elections ay ang presidente, bise presidente, senador at partylist representatives habang pinalitan ng mandatory review ang panukala ng Kamara na sunset clause ng nasabing panukala. Sa ilalim ng mandatory review ay inatasan ng batas ang bubuuing oversight committee na magsagawa ng apirmasyon dito o palawakin ang saklaw ng batas subalit hindi ito maaaring ibasura tulad ng pagnanais ng Kamara na para lamang ito sa 2004 elections. Bibigyan ng 30 araw ang mga land-based Filipinos sa ibang bansa upang bumoto habang 60 araw naman para sa mga Filipino seafarers upang magamit ang kanilang karapatan sa ilalim ng Absentee voting law. Sa ilalim din ng Absentee bill ay papayagang mangampanya sa bansa na mayroong Filipinos ang mga kandidato para sa presidente hanggang partylist representatives. Ang papayagan naman sa ilalim ng Absentee voting na bumoto sa pamamagitan ng mail ay mga Filipino sa US, Asia at Europe habang ang ibang Pinoy sa ibat ibang bansa ay dapat bumoto ng personal sa mga embassies o konsulado na itinakdang voting precint ng Comelec. Ang Comelec ang magiging pangunahing ahensiya ng gobyerno na mamamahala para sa Absentee voting. Katuwang nito ang DFA, DOLE, DOTC, Philippine Postal Corp., POEA, OWWA at iba pang ahensiya upang makasiguro na magiging malinis ang halalang ito. (Ulat ni Rudy Andal)</body>
<link>http://www.philstar.com/Article.aspx?articleId=194277&amp;publicationSubCategoryId=92</link>
</article>
<article>
<title>Emergency budget sa Iraq ilaan  Honasan</title>
<author>Rudy Andal</author>
<date>
<month>February</month>
<day>05</day>
<year>2003</year>
</date>
<body>Hiniling kahapon ni Senator Gringo Honasan kay Pangulong Arroyo na magsumite ito sa Kongreso ng multi-bilyong comprehensive emergency budget na gagamitin para sa pagpapatupad ng ibat ibang contingency measures para sa mga OFW sa sandaling sumiklab ang giyera sa pagitan ng US at Iraq. Sinabi ni Sen. Honasan na hindi natin batid kung gaano katagal ang mangyayaring giyera kaya dapat maging handa ang pamahalaan sa pagpapatupad ng mga programa hindi lamang sa mga OFW na nasa Middle East kundi maging ang bansa na posibleng maging target ng mga pro-Saddam forces. Ayon pa kay Honasan, nangungunang vice presidentiable sa huling survey ng SWS, dapat ay matukoy din kaagad ng gobyerno ang mga prayoridad sa magiging multi-bilyong emergency fund kapag natuloy ang US-Iraq war. Kabilang sa tinukoy ng Bicol senator na dapat paghandaan ng gobyerno ay ang pag-arkila ng eroplano at barko upang maiuwi ang mga OFW sa Middle East; pagtatayo ng mga emergency communications para sa komunikasyon ng OFWs sa kanilang pamilya; pagpapalakas ng anti-terrorism program; pagsisiguro na may sapat na suplay ng langis na magagamit ang bansa mula 60-120 araw; paglalaan ng pondo para sa pamilya ng OFWs na hindi makakapagpadala ng pera dahil sa US-Iraq war at paniniguro ng standby credit mula sa bilateral at multilateral lenders para sa magiging pangangailangan ng bansa. (Ulat ni Rudy Andal)</body>
<link>http://www.philstar.com/Article.aspx?articleId=194284&amp;publicationSubCategoryId=92</link>
</article>
<article>
<title>Game KNB? ni Kris pasok sa illegal gambling</title>
<author>Malou Escudero</author>
<date>
<month>February</month>
<day>05</day>
<year>2003</year>
</date>
<body>Malamang ipatigil ang game show ni Kris Aquino na Game KNB? dahil maituturing na umano itong isang uri ng sugal. Base sa resulta ng isinagawang pagdinig kahapon ng House committee on games and amusement, umaabot sa P28 milyon ang kinikita buwan-buwan ng programang ito ni Kris. Sinabi nina Ilocos Norte Rep. Roque Ablan at San Juan Rep. Ronaldo Zamora na ang Game KNB? ay mayroong malinaw na elemento ng gambling, may premyo at mayroong tumataya sa pamamagitan nang pagpapadala ng text message bilang entry at may mga natatalo sa mga lumalahok na nagagastusan ng P10 kada text message. Inamin ni Carlo Katigbak ng ABS-CBN Interactive, na ang halagang kinikita ay mula sa text messages na ipinadadala ng milyun-milyong subscribers ng Globe Telecom, Inc. at Smart Communications na nagbabakasakaling manalo bilang text partners. Ayon kay Katigbak, nasa 700,000 ang entries na tinatanggap nilang text messages sa loob ng isang linggong programa ng Game KNB?. Ang isang text entry ay nagkakahalaga ng P10 kung saan nagte-text ng letter combination ang mga gustong lumahok bilang text partners. Wika ni Katigbak, maituturing na isang &amp;quot;game of chance&amp;quot; ang programa dahil isa lang ang nananalo sa mga sumasali, subalit hindi aniya ito isang porma ng sugal. Ayon pa sa kinatawan ng ABS-CBN, hindi pinipilit ng programa na lumahok ang mga subscribers ng cellular phones. Hindi ibinunyag ni Katigbak sa pagdinig kung ano ang paraan sa ginagawang hatian ng ABS-CBN, Globe at Smart sa programa ni Kris dahil confidential umano ito. (Ulat ni Malou Escudero)</body>
<link>http://www.philstar.com/Article.aspx?articleId=194290&amp;publicationSubCategoryId=92</link>
</article>
<article>
<title>US visit ni GMA sa Abril 2</title>
<author>Lilia Tolentino</author>
<date>
<month>February</month>
<day>05</day>
<year>2003</year>
</date>
<body>Plantsado na ang state visit ni Pangulong Arroyo sa Estados Unidos sa darating na Abril 2. Mag-uusap sina Pangulong Arroyo at US President George Bush kung paano higit na mapapagtibay ang relasyon ng Amerika at Pilipinas lalo na sa kampanya laban sa terorismo. Handa ring tumulong ang US na iangat ang pangkabuhayan ng bansa at malunasan ang kahirapan. Ito ang pangatlong pagbisita sa US ng Pangulo mula ng maluklok sa puwesto. Ang dalawa ay pawang working visit. (Ulat ni Lilia Tolentino)</body>
<link>http://www.philstar.com/Article.aspx?articleId=194296&amp;publicationSubCategoryId=92</link>
</article>
<article>
<title>NAMFREL di tatantanan si Tancangco</title>
<author>Jhay Mejias</author>
<date>
<month>February</month>
<day>05</day>
<year>2003</year>
</date>
<body>Nakatakdang lumapit sa Ombudsman ang National Movement for Free Election (NAMFREL) para ituloy ang kanilang pagsasampa ng reklamo laban kay Comelec Commissioner Luzviminda Tancangco matapos na ibasura ng Kongreso ang impeachment complaint laban sa huli. Sa panayam kay Guillermo Luz, sec-gen ng NAMFREL, sinabi nitong lubhang dismayado ang kanilang samahan sa kinalabasan ng botohan laban sa impeachment kay Tancangco. Aniyay hindi naging matibay ang committee report ng Kongreso dahil tumagal ng dalawang buwan ang pag-ikot nito pero nakapagtataka na walang pirma ang ilang mambabatas. Iginiit ni Luz na isang pagsasayang lamang ng buwis ang naganap at hayagang binalewala ang mga nailatag na ebidensiya upang magdiin sa pagsulong ng nasabing usapin. Sinabi din ni Luz na ipapasailalim pa rin ng NAMFREL si Tancangco sa imbestigasyon dahil kailangang malaman kung paano nito ginastos ang pondo ng Comelec. (Ulat ni Jhay Mejias)</body>
<link>http://www.philstar.com/Article.aspx?articleId=194300&amp;publicationSubCategoryId=92</link>
</article>
<article>
<title>20 Pinoy sa Kuwait patatawarin, 200 pa na naglayas pauuwiin</title>
<author>Lilia Tolentino</author>
<date>
<month>February</month>
<day>05</day>
<year>2003</year>
</date>
<body>Patatawarin ng pamahalaang Kuwait ang 20 Pinoy na nakakulong doon sa ibat ibang kaso bilang regalo sa pagbisita ni Pangulong Arroyo. Bukod dito, inihayag ng Pangulo na makakauwi na rin ang may 200 Pinoy na naglayas sa kanilang mga amo. Sinabi ng Pangulo na binalikat ng gobyernong Kuwait ang pamasahe ng mga pauuwiing 200 Pinoy, kung saan ang unang grupo ay aalis sa Kuwait ngayong araw na ito. (Ulat ni Lilia Tolentino)</body>
<link>http://www.philstar.com/Article.aspx?articleId=194301&amp;publicationSubCategoryId=92</link>
</article>
<article>
<title>Terorista babanat sa RP</title>
<author>Joy Cantos, Malou Escudero at Danilo Garcia</author>
<date>
<month>February</month>
<day>06</day>
<year>2003</year>
</date>
<body>Nagbabala kahapon si Armed Forces Chief, Gen. Dionisio Santiago na maaring sabayan ng mga terorista ang gagawing pag-atake ng US sa Iraq at unang puntiryahin ay ang mga tropa ng Amerika, mga dayuhang embahada at mga negosyanteng Kano sa bansa bilang pagganti sa hayagang pagsuporta ng gobyernong Arroyo sa kampanya ng US laban sa terorismo. Ayon kay Armed Forces Chief, Gen. Dionisio Santiago, malaki ang posibilidad na giyerahin rin ng Iraq ang Pilipinas at isentro ang pagsalakay sa puwersa ng Amerika na nasa bansa para magbigay ng mensahe at iparamdam sa lahat na ang pakikisimpatiya sa mga Amerikano ay walang puwang sa mundo. Sinabi ni Santiago na kayang ulitin ng mga terorista ang ginawa nila noong December 2000 nang pasabugin nila ang LRT station sa Blumentritt. &amp;quot;These are the same terror tactics. It will just be a repetition of what they have been doing, but maybe on a bigger scale, that is the most dangerous part of it,&amp;quot; sabi pa ni Santiago. May nakaantabay nang military battalion bilang ready force na ikakalat sa mga lugar sa bansa. Nakikipag-ugnayan na rin ang military sa puwersa ng pulisya. Si Pangulong Arroyo ang pinaka-lantarang Asian supporter sa giyera laban sa terorismo. Ang tahasang pagsuporta niyang ito sa Amerika ay kinondena ng ibat ibang sektor dahil malinaw umanong ang pagkatig niya sa plano ng US na salakayin ang Iraq ay pagpapakita nang pagsalungat sa milyun-milyong tao sa mundo na nananalanging huwag sumiklab ang giyera sa Middle East. 500 sundalong Pinoy sabak sa giyera ng US at Iraq Ibinunyag kahapon ni Bayan Muna Rep. Liza Maza na may 500 sundalong Filipino ang pinaghahanda na upang tumulong sa Amerika sa sandaling magtagal ang gagawing panggigiyera ng Amerika sa Iraq. Ayon kay Rep. Maza, nakuha niya ang impormasyon hinggil sa paghahanda ng nasa 500 sundalong &amp;quot;volunteer.&amp;quot; Ang bawat isang sundalo na tutulong sa Amerika ay bibigyan umano ng $250 bawat araw hanggat hindi natatapos ang giyera. Sinabi ni Maza na kung tutuusin ay napakaliit ng nasabing halaga kumpara sa 1.6 milyon na Filipino sa Middle East na maapektuhan ng US-Iraq war. Tiyak aniyang madadamay ang Pilipinas at posibleng gumanti ang mga mamamayan ng Iraq kapag tinulungan ng mga sundalong Filipino ang Amerika. Kasabay nito, inilunsad ang &amp;quot;Legislators Against War&amp;quot; (LAW), isang samahan ng mga mambabatas na tutol sa pagsuporta ng Pilipinas sa hakbang ng Amerika. Nangangalap na rin ngayon ng 1 milyong lagda ang mga kabataang estudyante upang ipakita ang kanilang matinding pagtutol upang harangin ang posibleng pagsuporta ni Pangulong Arroyo hinggil sa usaping ito. Ayon sa National Union of Students of the Philippines (NUSP), ang malilikom na lagda ay kanilang ipadadala sa Malaca&amp;ntilde;ang, sa Kongreso at sa United Nations na naglalayong ipakita ang tunay na posisyon ng sambayanang Pilipino sa pinangangambahang giyera sa pagitan ng dalawang naggigiriang bansa. (Ulat nina Joy Cantos, Malou Escudero at Danilo Garcia)</body>
<link>http://www.philstar.com/Article.aspx?articleId=194381&amp;publicationSubCategoryId=92</link>
</article>
<article>
<title>BF kinastigo ni Lastimoso</title>
<author>Angie dela Cruz</author>
<date>
<month>February</month>
<day>06</day>
<year>2003</year>
</date>
<body>Mariing kinondena kahapon ni Land Transportation Office (LTO) Chief Roberto Lastimoso si MMDA at DPWH Secretary Bayani Fernando nang sabihin ng huli na hindi nakakatulong ang LTO sa pagsugpo sa problema sa trapiko sa kalakhang Maynila. Sinabi ni Lastimoso na walang alam si Fernando sa &amp;quot;all out campaign&amp;quot; na ginagawa ng LTO para resolbahin ang problema sa trapiko at isa na dito ang pag-aalis sa mga lansangan sa mga colorum at out-of-line vehicles sa buong bansa patikular sa Metro Manila. Hindi anya makatotohanan ang pahayag ni Chairman Fernando na hindi tumutulong ang LTO sa pagsugpo sa problema sa trapiko dahil sa katunayan, mahigit 40 sasakyan kada araw o mahigit 700 ibat ibang uri ng behikulo ang kanilang nahuhuli at naiimpound na karamihan ay mga colorum at out-of-line vehicles at iba pang mga paglabag sa batas trapiko. Nagpatutsada rin si DOTC spokesman Thompson Lantion laban kay Fernando sa pagsabing walang puwang sa mga ahensiya ng pamahalaan ang turuan dahil hindi umano ito makakabuti. Sa halip, pinagsabihan ni Lantion si Fernando na tulungan na lamang na maipatupad ang mga programa ng DOTC partikular na sa panghuhuli sa mga colorum buses, out-of-line bus at iba pang mga problema sa trapiko. (Ulat ni Angie dela Cruz)</body>
<link>http://www.philstar.com/Article.aspx?articleId=194391&amp;publicationSubCategoryId=92</link>
</article>
<article>
<title>Pangalan ng presidentiables maaga pa para palutangin  Drilon</title>
<author>Rudy Andal</author>
<date>
<month>February</month>
<day>06</day>
<year>2003</year>
</date>
<body>Inihayag kahapon ni Senate President Franklin Drilon na ang maagang paglutang ng pangalan ng magiging presidentiables ay posibleng manatili na lamang nakalutang sa ilog Pasig. Sinabi ni Sen. Drilon, may panganib sa maagang paglutang ng mga pangalan ng sinasabing presidentiables dahil baka pulutin na lamang ito sa Pasig river. Aniya, pati ang kanyang pangalan ay inilulutang din na posibleng pagpilian sa magiging pambato ng administrasyon sa darating na 2004 presidential elections. Maagang inilutang ng Lakas-NUCD ang pangalan ni Senate President Pro-Tempore Juan Flavier na isa sa napipisil na standard bearer ng partido upang itapat kay Sen. Panfilo Lacson ng oposisyon. &amp;quot;The danger of this floating is that you might end up floating in Pasig river,&amp;quot; wika pa ni Drilon. (Ulat ni Rudy Andal)</body>
<link>http://www.philstar.com/Article.aspx?articleId=194398&amp;publicationSubCategoryId=92</link>
</article>
<article>
<title>Exemption sa gun ban kinuwestiyon</title>
<author>Malou Escudero</author>
<date>
<month>February</month>
<day>06</day>
<year>2003</year>
</date>
<body>Hindi dapat ma-exempt sa gun ban ang mga pulitiko at businessmen dahil karamihan sa mga ito ay may sariling private army. Ito ang sinabi kahapon ni Ilocos Norte Rep. Imee Marcos kasabay ang pagtutol sa &amp;quot;selective imposition&amp;quot; ng gun ban at sa paglalagay ng mga checkpoints. Umabot aniya sa 20,000 ang mga pulitiko na maaring mabigyan ng permiso na makapagdala ng baril at hindi ito makatarungan sa mga ordinaryong sibilyan na walang proteksiyon sa kanilang sarili. Ayon dito, ang dapat pagtuunan ng pansin ng pamahalaan ay ang pagmonitor sa mga mission orders sa mga baril na inisyu ng PNP at AFP bago magpatupad ng total gun ban. Sinabi pa na libo-libong mission orders ng baril ang hindi namomonitor at hindi rin nasusuri bago iisyu. Nararapat umano na i-set up muna ang computerized ballistic test bago mag-isyu ng baril. Idinagdag pa na hindi rin naman kumpletong napoproteksiyunan ng checkpoints ang publiko laban sa mga ilegal na baril dahil maaring ang mga pulis mismo ang gumamit nito upang mang-harass. May alintuntuning sinusunod sa pagsasagawa ng checkpoint. Batay sa Supreme Court, hindi puwedeng halughugin ang isang sasakyan o i-body search ang mga sakay nito maliban na lamang kung nakaalarma na carnap ang sasakyan o kaduda-duda ang mga sakay. Kitang-kita rin dapat o malaki ang karatulang checkpoint na itatatag at nakauniporme ang mga sisita. Hindi rin dapat utusan ng mga pulis na bumaba ang mga pasahero at dapat maging magalang ang mga ito sa kanila. (Ulat ni Malou Escudero)</body>
<link>http://www.philstar.com/Article.aspx?articleId=194404&amp;publicationSubCategoryId=92</link>
</article>
<article>
<title>Israel may 'weapons of mass detructions'</title>
<author>Joy Cantos</author>
<date>
<month>February</month>
<day>06</day>
<year>2003</year>
</date>
<body>Maliban sa Iraq ay pinagdududahan na rin ng United Nations na may nakatago ring &amp;quot;weapons of mass destructions&amp;quot; ang bansang Israel. Ito ang inihayag kahapon kay Department of Foreign Affairs (DFA) spokesman Victoriano Lecaros sa ginanap na regular na forum kahapon sa Citio Fernandina sa Greenhills, San Juan. Nabatid na kabilang sa mga bansang may &amp;quot;weapons of mass destructions&amp;quot; ay ang Russia, France, Britain, China, India at Pakistan pero itoy lingid sa kaalaman ng mga opisyal ng United Nations (UN). Ikinatwiran naman ni Lecaros na hindi umano porke may &amp;quot;weapons of mass destructions&amp;quot; ang nasabing mga bansa ay dapat nang aksiyunan ang mga ito ng UN di tulad ng Iraq na nasa kasaysayan na ang paglulunsad ng mga pag-atake. Hindi naman umano kabilang ang Pilipinas sa mga bansang pinagdududahang nagtatago ng mga mapanganib na armas pandigma. (Ulat ni Joy Cantos)</body>
<link>http://www.philstar.com/Article.aspx?articleId=194410&amp;publicationSubCategoryId=92</link>
</article>
<article>
<title>Ebidensiya vs Iraq isusumite sa UN</title>
<author>Joy Cantos</author>
<date>
<month>February</month>
<day>06</day>
<year>2003</year>
</date>
<body>Nakatakda nang magsumite si US Secretary of State Colin Powell ng ebidensiya laban sa Iraq upang patatagin ang kanilang binabalak na giyerahin ang naturang bansa. Si Powell ay nangakong magsusumite ng &amp;quot;convincing case&amp;quot; laban sa Iraq hinggil sa umanoy pagmamatigas sa UN disarmament resolutions.&amp;quot; Nabatid na nangangalap na rin ng suporta si US President George Bush sa mga miyembro ng Security Council para mapagtibay ang gagawing aksiyon laban sa Iraq. Magugunita na nauna nang itinanggi ni Iraqi leader Saddam Hussein sa isang interview na isinahimpapawid sa Britain kamakalawa na may koneksiyon ang kanilang grupo sa Al-Qaeda terrorist network na responsable sa nangyaring madugong pag-atake noong Setyembre 11, 2001 sa New York at Washington. (Ulat ni Joy Cantos)</body>
<link>http://www.philstar.com/Article.aspx?articleId=194416&amp;publicationSubCategoryId=92</link>
</article>
<article>
<title>Hubaran si Saddam  GMA</title>
<author>Lilia Tolentino</author>
<date>
<month>February</month>
<day>07</day>
<year>2003</year>
</date>
<body>Kumbinsido si Pangulong Arroyo sa report ng mga UN inspectors na may itinatago ang Iraq na mga mapaminsalang sandata kaya dapat magkaisa ang daigdig laban sa aniyay &amp;quot;hindi sibilisadong paraan ng pakikidigma.&amp;quot; Sa kanyang talumpati sa General Exchange Forum sa De La Salle University sa Taft Avenue, Manila kahapon, sinabi ng Pangulo na naalarma siya sa inihayag na impormasyon ni US Secretary of State Colin Powell hinggil sa bagong ebidensiya ng umanoy tangka ni Iraqi President Saddam Hussein na itago ang kanyang &amp;quot;weapons of mass destructions&amp;quot; at ang koneksiyon ni Saddam sa Al-Qaeda. Inilahad ni Powell sa harap ng UN Council ang mga ebidensiya na sadyang niloloko ng Iraq ang UN dahil inilipat-lipat lamang nito ang itinatagong mapamuksang mga armas para hindi matunton ng mga inspector. Inakusahan din ni Powell si Saddam na nagkakanlong ng ilang terorista na kapanalig ni Osama bin Laden. Para kay Powell hindi na dapat mag-atubili pa ang UN dahil pinagmumukhang tanga sila ni Saddam. Binigyang diin naman ni Pangulong Arroyo na bilang miyembro ng komunidad ng mga bansa, kailangang tumayo ang Pilipinas kasama ng sibilisadong nasyon sa mundo laban sa hindi sibilisadong pamamaraan ng digma. &amp;quot;Our world must be free from tyranny, so that Filipinos, Arabs and people of all races and religions can live a life of political choice and economic opportunity,&amp;quot; anang Presidente. &amp;quot;Hanggat may terorismo, mananatiling nasa panganib ang buhay ng mga Pilipino kahit na sila ay nasa Gitnang Silangan at Estados Unidos at maging dito sa bansa,&amp;quot; sabi pa ng Pangulo. Sinasalakay din nito ang mga bansang nananatiling neutral kagaya ng Indonesia tulad ng ginawa nila sa Bali. Habang mayroong terorismo, posibleng makasama ang Pilipinas sa mga aatakihin ng Iraq kung matuloy ang giyera nila ng US. Subalit sinabi ng Pangulo na nakahanda ang mga sundalong militar at PNP na sugpuin ang anumang planong pag-atake ng mga terorista sa bansa. Gayunman, nilinaw ng Pangulo na walang ipadadalang &amp;quot;combat troops&amp;quot; ang pamahalaan sa Iraq. Ang pahayag ay sa gitna ng mga haka-haka na mayroon daw ipadadalang 500 sundalong Pilipino para tumulong sa Amerika sakaling tumagal ang giyera ng naggigiriang dalawang bansa. Sakaling matuloy ang giyera, ang maitutulong lang ng Pilipinas ay kung ano ang makakaya ng isang bago pa lang umuunlad na bansa at dapat naaayon ito sa Konstitusyon. Mayroon anyang hangganan ang puwedeng tulong na maibibigay ng bansa. Hindi natuloy ang nakatakdang pulong ng National Security Council kahapon. Kabilang sa tatalakayin dito kung anong alternatibong tulong na kanyang maibigay ng bansa sa US sa sandaling umatake ito sa Iraq. (Ulat ni Lilia Tolentino)</body>
<link>http://www.philstar.com/Article.aspx?articleId=194499&amp;publicationSubCategoryId=92</link>
</article>
<article>
<title>Asawa, ka-live-in, girlfriend bawal nang bugbugin</title>
<author>Malou Escudero</author>
<date>
<month>February</month>
<day>07</day>
<year>2003</year>
</date>
<body>Naaprubahan na kahapon sa Mababang Kapulungan ng Kongreso ang panukalang batas laban sa pambubugbog ng asawa o karelasyon, Ayon kay Bayan Muna Rep. Liza Maza, isa sa may akda ng House Bill 5516 o Anti-AWIR (Abuse of Women in Intimate Relationships) bill, ang pagkapasa ng nasabing panukala ay isang tagumpay para sa maraming kababaihang matagal nang lumalaban sa ibat bang uri ng pagmamaltrato. Sa ilalim ng AWIR bill, ang anumang porma ng pang-aabuso sa babaeng asawa, ka-live-in, girlfriend o karelasyon ay ituturing nang public offense. Kabilang sa maaring parusahan ay ang pang-aabusong pisikal, sekswal, economic at psychological. Dahil ituturing ng public offense ang pag-abuso sa karelasyong babae, maari nang magsampa ng kaso hindi lamang ang biktima, kundi pati na rin ang kanilang kakilala, kamag-anak, kapitbahay o sinumang saksi sa pang-aabuso. Ang mapapatunayang nagkasala ay maaaring parusahan ng hanggang habambuhay na pagkabilanggo, depende sa bigat ng pang-aabuso. Maaari na ring tumakbo sa mga korte at mga opisyal ng barangay ang mga nagiging biktima ng pambubugbog upang mabigyan ng Barangay Protection Orders na maaaring magtagal ng 15 araw hanggang anim na buwan. Maaari ring maging permanente ang Barangay Protection Order na ibibigay sa isang biktima ng pang-aabuso. Sa nabanggit na protection order, pagbabawalan ang mga nang-abuso na pumunta sa kanilang bahay o lugar na tinitirhan ng biktima. Kasabay nito, nanawagan si Maza sa mga kinatawan ng ibat ibang grupo ng mga kababaihan na ipagpatuloy ang pagla-lobby sa Senado upang pumasa rin doon ang Anti-AWIR. (Ulat ni Malou Escudero)</body>
<link>http://www.philstar.com/Article.aspx?articleId=194509&amp;publicationSubCategoryId=92</link>
</article>
<article>
<title>First batch ng OFWs sa Kuwait balik 'Pinas</title>
<author>Butch Quejada</author>
<date>
<month>February</month>
<day>07</day>
<year>2003</year>
</date>
<body>Dumating na sa bansa ang first batch ng pinauwing overseas Filipino workers sa Kuwait bilang pagtupad ng Emir ng naturang bansa sa kanyang pangako kay Pangulong Arroyo ng dumalaw ang huli sa Gitnang Silangan. Ang 36 OFWs na pawang tumakas sa kanilang Arab employer ay bahagi ng 189 Pinoy workers na kasalukuyang nasa Kuwait pa at naghihintay ng kanilang repatriation pabalik sa Pilipinas. Ayon sa mga OFW, pangunahing dahilan ng kanilang pagtakas ay maltreatment, unpaid salaries, pagpapahirap sa trabaho, hindi pagpapagamot sakaling magkasakit, sobrang haba ng oras ng trabaho, walang sapat na pagkain, expired passport, visa trading at hindi hustong pagbabayad ng suweldo. Ito ang dahilan kung bakit napupuno ng mga distressed workers ang embahada ng Pilipinas sa Kuwait bunga ng kawalan ng matatakbuhan. May 200 Pinoy sa Kuwait na lumayas sa kanilang mga employer ang hiningi ni Pangulong Arroyo na pauwiin na lamang. Kasama rin sa regalong binigay ng Emir kay Pangulong Arroyo ay ang pagpapatawad sa 22 iba pang Pilipino na nakakulong dahil sa ibat ibang kaso. (Ulat ni Butch Quejada)</body>
<link>http://www.philstar.com/Article.aspx?articleId=194515&amp;publicationSubCategoryId=92</link>
</article>
<article>
<title>Senador Magsaysay trinaydor sa Anti-Money Laundering Law</title>
<author>Rudy Andal</author>
<date>
<month>February</month>
<day>07</day>
<year>2003</year>
</date>
<body>Inihayag kahapon ni Senator Ramon Magsaysay Jr. ang sama ng loob nito sa kanyang mga kasamahan sa administration bloc na &amp;quot;nagtraydor&amp;quot; sa kanilang panukala na ibaba sa P500,000 ang threshold bilang amyenda sa Anti-Money Laundering Law. Hindi man tahasang tinukoy ni Sen. Magsaysay, ang sinasabi niyang walang &amp;quot;palabra de honor&amp;quot; na mga kasama sa administration bloc ay sina Senate Majority Leader Loren Legarda, Sen. Noli de Castro at Sen. Manuel Villar na kumontra sa kanyang panukala na ibaba sa P500,000 ang threshold. Bumoto ng pabor sa P2 milyong threshold sina Legarda, de Castro at Villar kaya natalo ang panukalang amyenda ni Magsaysay na sumunod sa itinakdang threshold ng Financia Action Task Force (FATF) na P.5 milyon upang maalis ang Pilipinas sa listahan ng mga Non-Cooperative Countries and Territories (NCCT). Nangangamba naman si Sen. Robert Barbers na kapag umiral ang P2 milyong threshold sa amendments ng Anti-Money Laundering Law ay malamang na hindi pa rin tayo alisin ng FATF sa listahan ng mga NCCT. Sabi ni Barbers, ang nais ng FATF na maging amendments ng AMLA partikular sa threshold ay P500,000 mula sa umiiral na P4 milyon. Dahil ang inaprubahang threshold ay P2 milyon ay malamang hindi pa rin tayo alisin sa listahan ng NCCTc ng FATF bukod sa pangamba na kapag hindi din natin naipasa ang amendments ng AMLA sa Feb. 12 ay patawan tayo ng sanctions. (Ulat ni Rudy Andal)</body>
<link>http://www.philstar.com/Article.aspx?articleId=194521&amp;publicationSubCategoryId=92</link>
</article>
<article>
<title>RP babahain ng travel advisories</title>
<author>Malou Escudero</author>
<date>
<month>February</month>
<day>07</day>
<year>2003</year>
</date>
<body>Malaki ang posibilidad na bahain ang Pilipinas ng mga travel advisories mula sa ibat ibang bansa dahil sa mga nakaaalarmang pahayag ni Armed Forces Chief of Staff Gen. Dionision Santiago, na maaaring maging target ng terorista ang bansa kapag nagsimula na ang giyera sa Iraq. Sinabi ni Ilocos Norte Rep. Imee Marcos na dapat ay naging maingat sa pagbibigay ng statement si Santiago dahil siguradong matatakot nang pumunta sa Pilipinas ang mga turista. Kuwestiyonable rin aniya ang pahayag ni Santiago na posibleng bombahin ang bansa dahil hindi sigurado kung may ispisipikong impormasyon itong pinagkunan. Ibinunyag pa ni Marcos na isang top security analyst ang nagtangkang berepikahin ang sinasabing impormasyon ni Santiago buhat sa US Embassy at sinabihan ito ng isang security specialist na &amp;quot;merely speculation&amp;quot; lamang ang pahayag ng general. Ipinahayag pa ni Marcos na bagaman at dapat maghanda ang pamahalaan sa pinakalubhang puwedeng mangyari sa bansa ay hindi naman dapat magbigay ng nakakaalarmang babala ang mga opisyal ng gobyerno na wala namang pinagbabasehan. (Ulat ni Malou Escudero)</body>
<link>http://www.philstar.com/Article.aspx?articleId=194527&amp;publicationSubCategoryId=92</link>
</article>
<article>
<title>Bush pinagbibitiw ni Iraq</title>
<author>Joy Cantos</author>
<date>
<month>February</month>
<day>07</day>
<year>2003</year>
</date>
<body>Hinamon kahapon ng embahada ng Iraq sa Manila si US President George Bush na magbitiw na sa tungkulin upang bigyang daan ang kapayapaan sa buong mundo. Sa panayam, sinabi ni Iraqi Embassy in Manila charge de affaires Samir Bolous na dapat ay magbitiw na si Bush para mabigyan ng tsansa ang kapayapaang hangad ng maraming lider mula sa ibat ibang bansa. Ayon kay Bolous, kung mananatili umano bilang Pangulo ng super power na bansang Amerika si Bush ay maituturing na isang malaking gulo at panganib ito sa buong mundo dahil ito umano mismo ang maituturing na &amp;quot;weapons of mass destructions.&amp;quot; Aminado rin si Bolous na dahilan sa lantarang pagpapakita ng suporta ni Pangulong Arroyo sa US ay nagkaroon ng lamat ang relasyon ng Iraq at ng bansa. (Ulat ni Joy Cantos)</body>
<link>http://www.philstar.com/Article.aspx?articleId=194532&amp;publicationSubCategoryId=92</link>
</article>
<article>
<title>NPA babanat din  Ka Roger</title>
<author></author>
<date>
<month>February</month>
<day>08</day>
<year>2003</year>
</date>
<body>Kasunod ng babala na maaaring sabayan ng mga terorista ang gagawing pag-atake ng US sa Iraq ay nagbanta naman si CPP-NPA spokesman Gregorio &amp;quot;Ka Roger&amp;quot; Rosal na maglulunsad din ng sympathy attacks sakaling ituloy ng Amerika ang paggiyera sa Iraq. Sa pahayag ni Ka Roger, nakakahiya umano si Pangulong Arroyo dahil sa ginagawa nitong hayagang pagsuporta kay US President Bush. Binatikos din ni Ka Roger ang Pangulo sa umanoy planong payagan ang Amerika na ipagamit ang ating airstrip. Sinabi ni Ka Roger na kikilos ang 9,000 miyembro ng NPA sa pamamagitan ng paghahasik ng tactical offensives laban sa mercenary troops ng militar at pulisya upang pahinain ang &amp;quot;utu-utong rehimeng Arroyo.&amp;quot; Si Pangulong Arroyo ang pinaka-lantarang lider sa Asya na sumusuporta sa plano ng US na atakihin ang Iraq. Binigyang diin ng Pangulo na bilang miyembro ng komunidad ng mga bansa, kailangang tumayo ang Pilipinas kasama ng sibilisadong nasyon sa mundo laban sa hindi sibilisadong paraan ng pakikidigma na ipinapakita ng Iraq. Hanggat may terorismo umano, mananatiling nasa panganib ang lahat ng mga Pilipino kahit na sila ay nasa Gitnang Silangan at Estados Unidos at maging dito sa bansa. Idinagdag pa ng Pangulo na habang may terorismo, posibleng makasama ang Pilipinas sa mga aatakihin ng Iraq kung matuloy ang giyera nila ng US.</body>
<link>http://www.philstar.com/Article.aspx?articleId=194631&amp;publicationSubCategoryId=92</link>
</article>
<article>
<title>3 judge sinibak ng SC</title>
<author>Gemma Amargo</author>
<date>
<month>February</month>
<day>08</day>
<year>2003</year>
</date>
<body>Tatlong hukom sa Metro Manila ang tinanggal ng Korte Suprema sa paghawak ng mga kaso tungkol sa ipinagbabawal na droga bunsod ng mga reklamo laban sa mga ito at pagkawala ng mga ebidensiyang droga. Base sa dalawang pahinang resolusyon ng SC en banc, sinibak sina Pasay City Regional Trial Court Judge Pedro de Leon Gutierrez, Pasig City RTC Judge Rodrigo Lorenzo at Manila RTC Judge Luis Arranz. Ipinalit naman ng SC bilang special drug courts sina Pasay RTC branch 116 Judge Eleuterio Guerrero, Pasig RTC branch 151 Judge Franchito Diamante at Manila RTC branch 44 Judge Edelwin Pastoral. Sinabi pa ng SC na ang lahat ng mga akusadong sangkot sa ipinagbabawal na gamot at hindi pa nababasahan ng sakdal ay ililipat kay Judge Guerrero, Diamante at Pastoral sa loob ng 30 araw. Nilinaw ng Mataas na Hukuman na kahit anupamang dami o bigat ng makukumpiskang droga ay hindi ito maaaring dinggin ng tatlong hukom. Samantala, itinalaga lamang si Judge Gutierrez bilang hukom na hahawak sa mga karumal-dumal na krimen. Inatasan din ng Korte ang lahat ng mga executive judges sa Pasay City, Pasig at Manila na tiyaking magkakaroon ng parehas na distribusyon ng mga kaso matapos ang pagbabagong isinagawa ng SC. Magugunita na binatikos si Judge Lorenzo dahil sa ginawa umano nitong pagpapalaya sa mga hinihinalang Chinese drug traffickers na sangkot sa isang shabu laboratory, habang si Arranz ay napaulat na tatlong ulit nawalan ng ebidensiyang shabu sa loob ng kanyang sala. (Ulat ni Gemma Amargo)</body>
<link>http://www.philstar.com/Article.aspx?articleId=194638&amp;publicationSubCategoryId=92</link>
</article>
<article>
<title>'Peacekeeping force' na lang ang ipadadala</title>
<author>Malou Rongalerios-Escudero</author>
<date>
<month>February</month>
<day>08</day>
<year>2003</year>
</date>
<body>Kahit na itinanggi pa ni Pangulong Arroyo na walang sundalong Pilipino na makikipaglaban sa napipintong giyera sa Iraq, maituturing pa ring military support ang ipadadala doong &amp;quot;peacekeeping force.&amp;quot; Ayon kay Bayan Muna Rep. Satur Ocampo, dapat linawin ng pamahalaan ang mga kondisyon para sa operasyon ng mga Filipino troops sa Iraq. Hindi anya malinaw kung tatanggap ng direktang utos ang mga sundalong Filipino mula sa mga US commanders at kung kanino dapat mag-report ang mga ito. Naniniwala si Rep. Ocampo na labag sa Konstitusyon ang ipadadalang RP troops dahil wala itong congressional o UN approval. Ang kaso anya ng Iraq ay hindi katulad ng sa East Timor kung saan nagpadala ng peacekeeping force ang Pilipinas matapos bigyan ng awtorisasyon ng United Nation. Magugunita na nabigo si US Secretary of State Colin Powell na kumbinsihin ang UN Security Council na tirahin na ang Iraq matapos na apat na bansa lamang ang pumabor dito habang karamihan sa mga bansang kasapi ng UN ay naniniwalang hindi dapat sumugod ang US. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=194644&amp;publicationSubCategoryId=92</link>
</article>
<article>
<title>7 prosecutors kinasuhan ni JV</title>
<author>Malou Escudero/Joy Cantos</author>
<date>
<month>February</month>
<day>08</day>
<year>2003</year>
</date>
<body>Sinampahan kahapon ni San Juan Mayor JV Ejercito ng apat na kasong kriminal at isang kasong administratibo ang pitong prosecutors ng Ombudsman kasabay ang paghamon sa mga ito na isama na siya sa kasong plunder na kinakaharap ng kanyang amang si dating Pangulong Estrada at kapatid na si Jinggoy. Ang kaso ay may kaugnayan sa illegal umanong pagbulatlat ng Ombudsman sa mga bank accounts sa Export and Industry Bank na sinasabing ang laman nito ay napunta sa Jose Velarde account na pinaniniwalaang pag-aari ng dating pangulo. Ang kasong isinampa ni JV ay paglabag sa Bank Deposit Secrecy Law, Anti-Graft and Corrupt Practices Act, pagbunyag ng isang pampublikong opisyal sa sikreto ng isang pribadong indibidwal at paglabag sa Code of Conduct and Ethical Standards. Kabilang sa mga kinasuhan sina Prosecutors Dennis Villaignacio, Robert Kallos, Humphrey Monteroso, Antonio Manzano, Raymundo Olaguer, John Turalba at Alexander Padilla. Naniniwala si Ejercito na umabuso ang Ombudsman sa pagbulatlat ng kanyang bank account at tinatakot pa umano ang mga opisyal ng bangko para lamang tumestigo pabor sa kanila. Nakahanda umano siyang harapin ang anumang kaso dahil hindi naman umano sila titigilan ng mga ito hanggat hindi nakikita silang buong pamilya sa kulungan. (Ulat nina Malou Escudero/Joy Cantos)</body>
<link>http://www.philstar.com/Article.aspx?articleId=194650&amp;publicationSubCategoryId=92</link>
</article>
<article>
<title>Piso sasadsad pag-sumiklab ang US-Iraq war</title>
<author>Lilia Tolentino/Malou Escudero</author>
<date>
<month>February</month>
<day>08</day>
<year>2003</year>
</date>
<body>Inaasahang sasadsad pa ang piso sa palitan nito sa dolyar sa sandaling sumiklab ang giyera sa pagitan ng US at Iraq. Gayunman, hindi nababahala ang Malaca&amp;ntilde;ang sa pagbagsak nito dahil wala naman anyang inaasahang matinding pagtaas sa presyo ng mga bilihin, huwag lang magsamantala ang mga negosyante. Ayon kay Presidential Spokesman Ignacio Bunye, temporary lang ang paghina ng piso na naitala sa P54-$1 kahapon. Nananatili anyang matatag ang reserbang dolyar ng Pilipinas na may kakayahang tumugon sa anumang inaasahang pangangailangan sa dolyar. Sinabi ni Bunye na walang sukat na ipangamba ang publiko dahil ang Bangko Sentral ng Pilipinas ay handa namang gumawa ng kaukulang hakbang para mapatatag ang halaga ng piso. Kaugnay nito, tataas ng P100 bilyon ang kailangang bayarang utang ng Pilipinas dahil sa napipintong pagtaas ng exchange rate. Sinabi kahapon ni Camarines Sur Rep. Rolando Andaya, chairman ng house committee on appropriations na kapag nagpatuloy ang pagbagsak ng piso ay magkakaroon ito ng seryosong implikasyon sa utang ng bansa. Ngayong taon lamang, nasa P411.46 bilyon ang inilaan ng pamahalaan para sa pagbabayad ng utang kung saan P160.577 bilyon sa nasabing halaga ay para sa foreign loan at P250.88 bilyon ang domestic loans. Base sa pinakahuling figure ng Department of Finance, kailangang itaas ang debt service program ng P14 bilyon dahil na rin sa pagbagsak ng halaga ng piso. Ayon pa kay Andaya, masyado nang nahihirapan ang pamahalaan sa pagbabayad ng utang at lalong lulubha ang problema ng bansa sa sandaling sumiklab ang kaguluhan sa Middle East. Mas mahihirapan anyang mapaliit ang budget deficit ng bansa dahil na rin sa biglang pagbabago ng exchange rate. (Ulat nina Lilia Tolentino/Malou Escudero)</body>
<link>http://www.philstar.com/Article.aspx?articleId=194655&amp;publicationSubCategoryId=92</link>
</article>
<article>
<title>OFW sa Iraq pinalilikas ni GMA</title>
<author></author>
<date>
<month>February</month>
<day>08</day>
<year>2003</year>
</date>
<body>Pinalilikas na ni Pangulong Arroyo sa mas ligtas na lugar ang mga OFW sa Iraq dahil sa posibilidad na matuloy na ang giyera. Sa kautusan ng Pangulo, sa ayaw at sa gusto ng mga OFW ay iaalis sila habang mananatili doon ang mga opisyal ng RP embassy. Ito ay matapos mabatid na karamihan&amp;nbsp;sa mga manggagawang Pinoy ay ayaw pang umalis. Sinabi naman ni DFA Secretary Blas Ople na wala pang dahilan para ilikas ang mga nagtatrabaho sa ibang bahagi ng ME.</body>
<link>http://www.philstar.com/Article.aspx?articleId=194658&amp;publicationSubCategoryId=92</link>
</article>
<article>
<title>AFP alerto sa terror attack</title>
<author>Joy Cantos</author>
<date>
<month>February</month>
<day>09</day>
<year>2003</year>
</date>
<body>Nakalagay ngayon sa high alert ang puwersa ng Armed Forces of the Philippines (AFP) upang pigilin ang banta ng mga teroristang grupo na maghasik ng lagim sa sandaling giyerahin ng Estados Unidos ang Iraq. Kasabay nito, minaliit ng mga opisyal ng militar ang bantang pag-atake ng New Peoples Army (NPA) na inihayag kamakalawa ng kanilang Spokesman na si Gregorio &amp;quot; Ka Roger&amp;quot; Rosal dahilan sa nakahanda sila sa lahat ng oras. &amp;quot;Handa tayong pigilan ang terrorists attacks&amp;quot;, determinadong pahayag ni Lt. Col. Michael Manquiquis, Chief ng Public Information Office (PIO) ng AFP. Nabatid na inalerto na ni AFP Chief of Staff Gen. Dionisio Santiago ang tropa ng militar upang hadlangan ang bantang pag-atake ng NPA na kabilang sa idineklarang Foreign Terrorists Organization (FTO) ng Estados na sinuportahan naman ng 15 member states ng European Union. Maliban sa NPA ay posible rin umanong bumuwelta sa bansa ang mga dayuhang terorista na kaalyado ng Iraq at ng kinasisindakang financier ng international terrorist na si Saudi billionaire Osama bin Laden. Sa kasalukuyan ay naka-standby na ang may 2, 800 puwersa ng pamahalaan kabilang ang elite forces ng militar na isasabak anumang oras kapag nagkaroon na ng mga pag-atake ang mga terorista sa Pilipinas. Kabilang sa mga inalertong puwersa ay ang 300 miyembro ng Anti-Crime Task Force, 1,000 mula sa Task Force Arrowhead na siyang magsisilbing counter-terrorist troops. Maliban dito ay naka-standy rin ang counter-terrorists operations team o ang tatlong batalyon mula sa puwersa ng Phil. Army, Navy at Air Force. Sa kasalukuyan ay pinalakas pa ng Intelligence Service of the Armed Forces of the Philippines (ISAFP) ang kanilang intelligence operations upang imonitor ang pagkilos ng mga pinaghihinalaang terorista na maaring makapuslit sa bansa para maghasik ng terorismo. Magugunita na sinabi ni Santiago na malaki ang posibilidad na umatake sa bansa ang mga terorista bilang pakikisimpatiya sa Iraq na anumang oras ay maaring giyerahin ng super power na bansang Estados Unidos. (Ulat ni Joy Cantos)</body>
<link>http://www.philstar.com/Article.aspx?articleId=194749&amp;publicationSubCategoryId=92</link>
</article>
<article>
<title>Mapagsamantalang negosyante binalaan ni GMA</title>
<author>Lilia Tolentino</author>
<date>
<month>February</month>
<day>09</day>
<year>2003</year>
</date>
<body>Binalaan kahapon ni Pangulong Gloria Macapagal Arroyo ang mga negosyante na maaring magsamantala sa pagtatago ng pagkain at iba pang paninda para makapagtaas ng presyo ng produkto. Sa isang mensahe sa radyo, sinabi ng Pangulo na nagpapasalamat siya sa mga nagmamalasakit na prodyuser ng panguhaning bilihin na hindi sumisingil ng sobra sa kabila ng tensiyong nagaganap sa Gitnang Silangan. Para maalalayan naman ang katatagan ng presyo ng mga pangunahing bilihin, sinabi ng Pangulo na iniutos na niya sa National Food Authority (NFA) na ipagpatuloy ang pagbebenta sa mga rolling store para makapagbigay ng serbisyo sa mga konsumer sa murang halaga. Ipinatitiyak rin ng Pangulo sa NFA na mayroon itong sapat na imbakan ng pagkain na maibebenta sa mahihirap na lugar. Gayundin, siniguro ng Pangulo na aalagaan ng pamahalaan ang mga prodyuser ng pagkain at hindi papayagan ang pagbaha sa mga pamilihan ng mga puslit na pagkain tulad ng karneng baboy, manok at gulay. Inihayag din ng Pangulo na sa kabila ng nakaambang pagsalakay ng Amerika sa Iraq, nananatiling matatag ang supply ng langis bagaman kailangang harapin ang pagpapalit-palit ng presyo sa pandaigdigang pamilihan. Idinagdag pa ng punong ehekutibo na may ibang mapagkukunan ng langis ang bansa tulad ng Russia at tiyak din ang sapat na daloy ng langis mula sa Saudi Aramco matapos na pulungin ang mga pangunahing supplier dito. (Ulat ni Lilia Tolentino)</body>
<link>http://www.philstar.com/Article.aspx?articleId=194762&amp;publicationSubCategoryId=92</link>
</article>
<article>
<title>Pagpapadala ng OFWs sa ME ipinatitigil</title>
<author>Malou Rongalerios-Escudero</author>
<date>
<month>February</month>
<day>09</day>
<year>2003</year>
</date>
<body>Muling umapela kahapon ang ilang mambabatas sa Kamara sa Department of Labor and Employment (DOLE) na ihinto muna ang pagpapadala ng mga Overseas Filipino Workers (OFW) sa Middle East sa gitna na rin ng namumuong tensiyon sa pagitan ng Estados Unidos at Iraq. Sinabi ni Ilocos Norte Rep. Imee Marcos na mas lulubha ang problema ng gobyerno kung hindi muna pansamantalang ipatitigil ang deployment ng mga OFW sa mga apektadong lugar na maaring maapektuhan sa pagsiklab ng giyera. Ayon kay Marcos, dapat na pamarisan ng Pilipinas ang ibang bansa na inilikas ang kanilang mga mamamayan mula sa Kuwait katulad ng Estados Unidos, United Kingdom at Canada. Naniniwala ang lady solon na hindi sapat ang paglikas ng mga Filipino mula sa kapitolyo ng Kuwait patungo sa silangang bahagi ng Saudi Arabia dahilan na rin sa lumabas na balita hinggil sa posibleng paggamit ng bio-chemical weapons ng mga bansang maaring masangkot sa gulo. Idinagdag pa ni Marcos na dapat maging makatotohanan ang pamahalaan dahilan hindi naman umano sapat ang dalawang C130 plane ng Phil. Air Force (PAF) na gagamitin ng gobyerno sa paglilikas kung madadagdagan pa ang bilang ng mga OFW sa Middle East. Kaugnay nito, muli namang nanawagan sa gobyerno sina Bayan Muna Reps. Crispin Beltran at Liza Maza na maging neutral na lamang ang pamahalaan at itigil ang pagkampi sa Estados Unidos dahilan na rin sa posibleng buwelta ng Iraq at ng mga kaalyado nito sa bansa. Iginiit ng dalawang mambabatas na walang mabuting idudulot ang lantarang pagsuporta ng administrasyon sa Estados Unidos dahilan sigurado umanong ang mga OFW sa Middle East ang gagantihan ng maaapektuhang mamamayan doon. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=194766&amp;publicationSubCategoryId=92</link>
</article>
<article>
<title>US, Iranian diplomats may secret meeting sa Iraq war</title>
<author></author>
<date>
<month>February</month>
<day>09</day>
<year>2003</year>
</date>
<body>Nagkaroon umano ng sikretong pakikipagpulong ang mga opisyales ng Estados Unidos at ng Iranian diplomats sa Europe upang hilingin ang suporta ng huli na huwag manghimasok ang Tehran sa posibleng giyera na ilulunsad nila laban sa bansa ni Iraqi leader Saddam Hussein. Ayon sa isang senior official ng Estados Unidos, hiniling rin nila sa Iran na tumulong sa search and rescue mission sa sinumang US forces na masusugatan sa pagsabak sa giyera laban sa Iraq at huwag kanlungin ang sinumang sundalong Iraqi na magkakanlong sa kanilang teritoryo. Umaasa si US President George Bush na hindi manghihimasok at susuporta ang Iran sa Iraq sakaling magkagiyera na nga sa pagitan ng dalawang bansa. Ang Iran ay matagal ng kaaway ng Iraq na pabor sa pagdidisarma sa nasabing bansa ng umanoy itinatago nitong weapons of mass destructions pero kung itoy isasagawa ng mga kinatawan ng United Nations at hindi ng Washington. Samantala, nagpalabas naman ng travel advisory ang Estados Unidos sa lahat ng kanilang mamamayan bunga na rin ng problemang pangseguridad na iwasan muna ang pagbiyahe sa Iraq at sa mga lugar na marami ang mga itong sympathizers na kinabibilangan ng Syria, Lebanon, Jordan, Israel, West Bank , Gaza at iba pa. Pinayuhan na rin ng US State Department ang kanilang mamamayan na nasa Iraq na magsilikas na upang maiwasang maipit sa kaguluhan.</body>
<link>http://www.philstar.com/Article.aspx?articleId=194774&amp;publicationSubCategoryId=92</link>
</article>
<article>
<title>Magsuplong sa magnanakaw sa gobyerno bibigyan ng reward</title>
<author>Malou Rongalerios-Escudero</author>
<date>
<month>February</month>
<day>09</day>
<year>2003</year>
</date>
<body>Upang mapigilan ang talamak na pagnanakaw sa mga ahensiya ng gobyerno, nakatakdang amyendahan ng Kongreso ang Republic Act 3019 o Anti-Graft and Corrupt Practices Act para mabigyan ng reward ang mga impormante ng magnanakaw na mga opisyal at empleyado ng pamahalaan. Ang House Bill 5658 ay inihain ni Ilocos Norte Rep. Imee Marcos, na nagsasaad na matukoy at mapatawan ng kaparusahan ang mga magnanakaw na opisyal ng gobyerno at mga pribadong indibidwal. Kinakailangan umanong makipagtulungan sa mga awtoridad at sa tanggapan ng Ombudsman ang mga impormante na magsusumbong sa mga nadiskubre nilang katiwalian. Nabatid na ang reward na ibibigay sa impormante ng graft and corruption ay ibabatay sa sahod ng kanilang opisyal na isusumbong . Unang ipagkakaloob sa impormante ang 50 porsiyento ng kabuuang reward sa sandaling maisampa ang kaso at ibibigay naman ang natitirang 50 % sa sandaling mahatulan at makulong na ang suspect. Maliban sa nasabing reward, ipagkakaloob rin sa impormante ang 15 hanggang 25% nang mababawing salapi mula sa opisyal na nagnakaw. Samantalang bibigyan rin ng proteksiyon ang mga impormante upang hindi malagay sa peligro ang kanilang buhay dahilan sa posibleng paghihiganti ng sinumang opisyal na kanilang isusuplong. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=194777&amp;publicationSubCategoryId=92</link>
</article>
<article>
<title>MMDA lead agency na vs colorum vehicles</title>
<author>Lordeth Bonilla</author>
<date>
<month>February</month>
<day>09</day>
<year>2003</year>
</date>
<body>Dahilan sa mabagal umanong pag-aksiyon ng Land Transportation Office (LTO), ang Metro Manila Development Authority (MMDA) na ngayon ang inatasang maging lead agency upang manghuli ng mga colorum na behikulo na pangunahing sanhi ng masikip na daloy ng trapiko sa Metro Manila. Sa ipinalabas na direktiba ni Pangulong Gloria Macapagal Arroyo, inatasan nito si MMDA Chairman at Department of Public Works and Highways (DPWH) Secretary Bayani Fernando na pangunahan ang paghuli sa lahat ng mga colorum na sasakyan. Alinsunod sa kautusan ng Pangulo, binigyan nito ng ngipin ang MMDA upang sugpuin ang libong mga colorum na sasakyan na patuloy na naglipana sa Metro Manila at kadalasan umanong nagiging milking cow ng ilang kawani ng pamahalaan na nakatalaga sa LTO at maging sa Philippine National Police (PNP). Nabatid pa na ang hakbang ay upang maiwasan ang turuan kung aling ahensiya ng pamahalaan ang higit na may hurisdiksiyon na sumugpo sa mga colorum na sasakyan tulad ng nangyaring sisihan sa pagitan ni Fernando at LTO Chief Roberto Lastimoso. (Ulat ni Lordeth Bonilla)</body>
<link>http://www.philstar.com/Article.aspx?articleId=194782&amp;publicationSubCategoryId=92</link>
</article>
<article>
<title>RP Embassy sa Iraq isasara na!</title>
<author>Lilia Tolentino</author>
<date>
<month>February</month>
<day>10</day>
<year>2003</year>
</date>
<body>Bilang paghahanda ng pamahalaan sa posibleng pag-atake ng Estados Unidos sa Iraq, iniutos na ni Pangulong Arroyo ang pagpapasara sa Embahada ng Pilipinas sa Iraq. Ayon kay National Security Adviser Roilo Golez, itinalagang crisis manager sa Middle East, nagbigay na ng awtorisasyon ang Pangulo na simula bukas ay isara na ang Embahada ng Pilipinas sa Iraq. Nabatid na apat na lamang ang nalalabing opisyal ng Embahada sa Baghdad at isa na rito si Ambassador Grace Escalante. Nakatakdang umalis doon ang mga opisyal patungong Jordan sa Pebrero 11. Sinabi ni Golez na may 12 ang opisyal sa RP Embassy sa Iraq subalit nauna nang lumikas ang walo sa kanila patungo sa Jordan. Hindi pa matiyak kung kailan aalis sa Baghdad ang mga Pilipinong nakatalaga sa United Nations Headquarters sa Iraq. May posibilidad din aniya na umalis patungong Jordan ang mga Pilipinong nakapag-asawa ng mga Iraqis, subalit ito ay kasalukuyang pinag-uusapan pa lamang. Inihayag ni Golez na wala pang pasabi ang Amerika sa pamahalaan kung kailan ang kanilang pag-atake sa Iraq o kung itutuloy ang giyera kahit walang suporta ang United Nations Security Council. Gayunman, nakatitiyak siya na may ibibigay ang US na confidential advance notice sa pag-atake nito sa Iraq. Nakatakda pa lamang magpalabas ang UN Security Council ng resolusyon sa presentasyon ng ebidensyang isinumite ni US Secretary of State Colin Powell sa Pebrero 14 kung may basehan nga ang US sa pagsasabing nagtatago at gumagawa ng mga mass destruction weapons gaya ng biological, chemical at nuclear ang Iraq. Magugunita na humingi ng ilang linggong palugit ang UN Arms and Inspectors upang makakuha ng sapat pang ebidensya laban sa Iraq. Niliwanag ng NSC Adviser na kung maaga man ang pagpapasara sa RP Embassy sa Iraq, ito ay sa kadahilanang praktikal. Bagaman hindi target ang Embahada sa Baghdad, ikinatuwiran ng opisyal na ang pagpapasara dito ay isang hakbang nang kaukulang pag-iingat dahil ang lokasyon nito ay sa loob ng kapitolyo ng Iraq. (Ulat ni Lilia Tolentino)</body>
<link>http://www.philstar.com/Article.aspx?articleId=194887&amp;publicationSubCategoryId=92</link>
</article>
<article>
<title>MRT binanatan sa palpak na serbisyo</title>
<author>Lordeth Bonilla</author>
<date>
<month>February</month>
<day>10</day>
<year>2003</year>
</date>
<body>Binatikos kahapon ng daang commuters ang pamunuan ng Metro Rail Transit (MRT) dahil sa kawalan ng aksyon na kumpunihin ang mga sirang kagamitan nito partikular na ang mga high-tech machine na nilulusutan ng card para makapasok at makalabas sa mga istasyon. Ayon sa mga galit na commuters, hindi umano sapat ang kanilang ibinabayad dahil sa palpak na serbisyong ibinibigay ng mga ito. Isang empleyada na tumangging ihayag ang pangalan ang nagwala sa MRT Guadalupe station matapos na mairita sa haba ng pila palabas sa naturang istasyon. Nabatid na sa haba ng pila ng mga commuters ay iisang machine lamang ang gumagana kaya hindi napigil ng empleyada na magwala dahil sa pagkaantala nito papasok sa kanyang trabaho. Dahil dito, lumapit ang guwardiya at sinabing ipaaayos umano agad ang mga depektibong makina. Kasabay nito, maging ang Light Rail Transit na bumibiyahe sa Baclaran-Monumento ang mapapansing mga depektibo maging ito man ay airconditioned. Madalas na tumigil sa gitna ng mga istasyon dahil sa biglang hindi maintindihan na sira nito sanhi ng biglang pagpreno kaya madalas na mapasigaw ang mga pasahero. (Ulat ni Lordeth Bonilla)</body>
<link>http://www.philstar.com/Article.aspx?articleId=194894&amp;publicationSubCategoryId=92</link>
</article>
<article>
<title>Color coding at odd-even scheme pagsasabayin</title>
<author>Lordeth Bonilla</author>
<date>
<month>February</month>
<day>10</day>
<year>2003</year>
</date>
<body>Planong pagsabayin ng pamunuan ng Metro Manila Development Authority (MMDA) ang pagpapatupad ng color coding scheme o Unified Vehicular Volume Reduction Program (UVVRP) at odd-even scheme upang matugunan ang problema sa trapiko. Kasalukuyang pinag-aaralan ng MMDA ang sabay na implementasyon sa dalawang traffic sheme na reresolba sa matinding trapiko na nararanasan sa lahat ng sulok ng lansangan. Sinabi ni MMDA Chairman at DPWH Secretary Bayani Fernando, bagamat salungat ang publiko sa naturang hakbang at inaasahang aani ng kabi-kabilang pagbatikos mula sa mga operator at transport groups ngunit kung itoy magdudulot ng kabutihan at kaayusan para sa nakararami ay doon siya lulugar Nabatid na suhestiyon pa lamang sa ahensiya na pagsabayin na lang ang pagpapatupad sa naturang scheme na kasalukuyan nang pinag-aaralan ng MMDA sa pagbabakasakali na tuluyang maibsan ang trapiko sa mga pangunahing lansangan sa kalakhang Maynila. Malaking kaluwagan sa kalsada ang pagpapatupad sa color coding at odd-even scheme na sasabayan pa ng paghuli sa mga colorum buses, FX taxis, jeepneys at maging pribadong mga sasakyan Idagdag pa umano dito ang pagsasagawa ng hiwalay na clearing operations araw-araw upang itaboy ang mga illegal vendors na umuokupa sa sidewalk. Iginiit ni Fernando na tanging disiplina sa publiko ang ugat ng matinding problema. Kapag may disiplina ay madali ang kalutasan sa lahat ng suliranin. (Ulat ni Lordeth Bonilla)</body>
<link>http://www.philstar.com/Article.aspx?articleId=194900&amp;publicationSubCategoryId=92</link>
</article>
<article>
<title>Sakahan giit gawing collateral ng magsasaka sa pag-utang sa bangko</title>
<author>Angie dela Cruz</author>
<date>
<month>February</month>
<day>10</day>
<year>2003</year>
</date>
<body>Iginiit kahapon ni Agrarian Reform Secretary Roberto Pagdanganan sa Kongreso na agad ipasa ang bill na magbibigay daan na gawing collateral sa mga bangko ang mga sakahan upang makapangutang ang mga magsasaka sa bansa. Sinabi ni Pagdanganan na kung mangyayari ito, makakaligtas ang mga magsasaka sa malaking interest rates mula sa mga pinagkakautangang indibidwal o kumpanya. Higit din umanong mapapabilis na mapagyaman ng mga magsasaka ang kanilang sinasakang lupa dahil sa suportang pinansiyal na ipagkakaloob sa mga ito ng mga bangko. Ang House bill 5511 o tinaguriang Enhanced Collateral Value of Farm Lands Act of 2002 ay nagbibigay ng karapatan sa mga magsasaka na gamiting loan collateral ang sakahan na naipagkaloob sa kanila sa ilalim ng Land Reform Program ng pamahalaan. (Ulat ni Angie dela Cruz)</body>
<link>http://www.philstar.com/Article.aspx?articleId=194905&amp;publicationSubCategoryId=92</link>
</article>
<article>
<title>Importasyon ng bigas sisimulan ng DA</title>
<author></author>
<date>
<month>February</month>
<day>10</day>
<year>2003</year>
</date>
<body>Sinuportahan kahapon ng grupo ng mga magsasaka sa buong bansa ang programang &amp;quot;Farmers as Importers&amp;quot; ng pamahalaan na nagsusulong sa kanilang pag-aangkat ng bigas. Pinuri ng National Confederation of Irrigators Associations (NCIA) ang mga top officials ng Department of Agriculture matapos na ianunsyo na pag-aaralan ang programa ng National Food Authority (NFA) sa pag-aangkat ng bigas ng mga magsasaka. Nagpasalamat ang grupo kina Agriculture Secretary Luis Lorenzo, Jr. at NFA Administrator Arthur Yap dahil sa agarang aksyon sa kanilang kahilingan na pagbabago sa NFAs Farmers as Importers Program (FIP). Bilang isang umbrella organization ng farmers groups sa bansa, umaabot sa 820,000 magsasaka ang miyembro ng NCIA at nagki-claim ng 65 porsyentong coverage mula sa sektor ng mga magsasaka. Ayon kay Sec. Lorenzo, nakatakda siyang makipag-usap kina Yap at Congressmen Benjamin Cruz at Ted Failon para sa isang dialogue hinggil sa rekomendasyon ng mga mambabatas na pagbabago sa FIP. Sinabi ni Yap na ang program guidelines na inaprubahan ng Gabinete matapos na umupo sa kanyang tanggapan noong Oktubre ay kailangan ma-modify upang mabawasan ang maximum allocation kada grupo ng 500 metric tons mula sa kasalukuyang 10,000 MT upang mabigyan ng alokasyon ang iba pang grupo ng magsasaka. Mula sa State of the Nation Address ng Pangulo kamakailan, ang FIP ay nagbigay sa mga magsasaka ng oportunidad na mag-import ng bigas para sa pangangailangan ng bansa. &amp;quot;Groups apply for import allocations with the NFA on a first-come-first-served basis, and are then referred to the Land Bank of the Philippines so that their applications to open letters of credit are approved and processed,&amp;quot; ani Yap.</body>
<link>http://www.philstar.com/Article.aspx?articleId=194910&amp;publicationSubCategoryId=92</link>
</article>
<article>
<title>Golez kinastigo ng Pangulo</title>
<author>Lilia Tolentino at Joy Cantos</author>
<date>
<month>February</month>
<day>11</day>
<year>2003</year>
</date>
<body>Sinabon ni Pangulong Gloria Macapagal-Arroyo si National Security Adviser Roilo Golez dahil sa pahayag nitong isasara na ngayong araw ang Embahada ng Pilipinas sa Baghdad bilang paghahanda sa napipintong pag-atake ng Estados Unidos sa Iraq. Ayon sa isang opisyal sa Malaca&amp;ntilde;ang, agad na tinawagan at kinastigo ng Pangulo si Golez sa telepono para ituwid ang ginawa niyang pahayag sa media hinggil sa pagsasara ng Embahada. Ikinatuwiran ni Golez na namis-quote siya at mali lang ang interpretasyon ng mga mamamahayag sa kanyang mga sinabi. Gayunman, nagkakaisa ang balita sa lahat ng pahayagan, radyo at telebisyon tungkol sa balitang pagsasara ng Embahada ng Pilipinas sa Baghdad base sa pahayag ni Golez kamakalawa. Sa isang panayam, pinabulaanan ni Philippine Charge d Affaires sa Iraq Grace Escalante ang ulat na magsasara ang embahada bilang preparasyon sa krisis sa rehiyon. Sinabi ni Escalante na wala pa siyang natatanggap na go signal ng Pangulo at kung sarado man aniya ngayong araw ang embahada, ito ay sa kadahilanang holiday doon at siniselebra ang Hadj o Mecca pilgrimage ng mga Muslim. Pero kinumpirma ni Escalante na siya at ang tatlong iba pang nalalabing empleado ng embahada ay aalis sa Baghdad patungong Amman, Jordan at makikipagpulong sa mga diplomats para sa regional consultation mula Pebrero 16-20 doon. Ang paglilinaw ay ginawa ni Escalante kasunod ng maling pahayag ni Golez. Niliwanag din ni Presidential Spokesman Ignacio Bunye na walang direktibang nagmula sa Malaca&amp;ntilde;ang hinggil sa pagsasara ng embahada sa Iraq. Sinabi ni Bunye na bagaman magsasara ang embahada, ito ay dahil sa pista opisyal sa Iraq at iba pang bansang Muslim. (Ulat nina Lilia Tolentino at Joy Cantos)</body>
<link>http://www.philstar.com/Article.aspx?articleId=195001&amp;publicationSubCategoryId=92</link>
</article>
<article>
<title>20 OFWs na minaltrato sa Kuwait, nakauwi na</title>
<author>Butch Quejada</author>
<date>
<month>February</month>
<day>11</day>
<year>2003</year>
</date>
<body>Nakauwi na kahapon ang may 20 kababaihang Overseas Filipino Workers (OFWs), ika-apat na batch na pinauwi sa bansa at pawang tumakas sa kalupitan ng kanilang among Arabo sa Kuwait. Ang mga domestic helpers ay sakay ng Kuwait Airlines flight KU-411 na karaniwang sinasakyan ng mga naaping manggagawang Pilipino at lumapag sa Ninoy Aquino International Airport dakong alas-4:35 ng hapon mula sa sinasabing oil rich country, tinatayang 100 kilometro ang layo sa Iraq. Ilan sa mga umuwing Pilipina ay kinilalang sina Marites Rizare, 33, ng Bicol; Gina dela Cruz, 26, ng Nueva Ecija; Annalyn Intrina, 23, ng Davao Sur; Norhaja Patiang, 23, ng Maguindanao; Muslima Hamca, 27, ng Cotabato; Dulce Essol, 21, ng Basilan; Lemelyn Reodique,32 ng Negros Oriental at Lodelyn Alvarez,25 ng Davao City. Ayon kay Atty. Cesar Chavez, Legal Division Chief at kasalukuyang hepe ng Workers Assistance Division ng OWWA, ang repatriation ng 20 migrant workers ay binigyang permiso ng Kuwaiti government batay na rin sa ginawang representasyon ni Pangulong Arroyo ng bumisita ito kay Emir Sheik Jaber Al Ahmad Al Sabah sa Kuwait nang mahabag sa kalagayan ng mga Pilipino sa kalupitang sinapit sa kanilang employer. Kabilang din sa hiniling ng Pangulo na mabigyan ng pardon ang dalawang OFW na sina Danilo Espino at Joseph Urbiztondo na kasalukuyang nakapiit sa Kuwait matapos na mahatulan ng First Court of Instance ng habambuhay na pagkabilanggo. Nakatakda namang dumating ang ika-limang batch na binubuo ng 40 OFWs bukas. (Ulat ni Butch Quejada)</body>
<link>http://www.philstar.com/Article.aspx?articleId=195011&amp;publicationSubCategoryId=92</link>
</article>
<article>
<title>Bagong cabinet members hinirang ni GMA</title>
<author>Lilia Tolentino</author>
<date>
<month>February</month>
<day>11</day>
<year>2003</year>
</date>
<body>Itinalaga kahapon ni Pangulong Arroyo ang mga bagong miyembro ng kanyang Gabinete na sina dating Tarlac Congressman Jose &amp;quot;Peping&amp;quot; Cojuangco bilang Presidential Adviser on Food Security and Employment Generation at dating Environment and Natural Resources Secretary Heherson Alvarez bilang Presidential Adviser on Overseas Filipino Communities. Sina Cojuangco at Alvarez ay kapwa nanumpa na sa tungkulin sa Pangulo. Ang iba pang miyembro ng Gabinete na nanumpa sa tungkulin ay sina Justice Secretary Simeon Datumanong, Sec. Rigoberto Tiglao bilang Presidential Chief of Statt at General Dionisio Santiago bilang Chief of Staff ng Armed Forces of the Phils. Kabilang din sina Joseph Bautista bilang Governor ng Davao del Sur; Richard Ferrer, Deputy Executive Sec. at Benjamir de Guzman bilang Usec ng Office of the Executive Sec.; Nor Adiong, Deputy Executive Director ng Office of Muslim Affairs; Jaime Asunsion bilang Sr. Dep. Administrator ng National Food Authority at Rosario Uriarte bilang General Manager ng Philippine Charity Sweepstakes Office. Ipinalabas din ng Pangulo ang paghirang sa dalawang bagong Undersecretary ni Press Secretary Hernani Braganza na sina Press Usec. for Broadcast Milton Alingod at Usec for Print Media Heraclio &amp;quot;Rocky&amp;quot; Nazareo. Si Alingod ay naging Director ng Radio TV Malaca&amp;ntilde;ang at president for news and public affairs ng GMA-7 habang si Nazareno ay reporter sa Daily Inquirer. Nabatid na ang pagtatalaga sa dalawang bagong Press Usec. sa kanilang bagong responsibilidad sa Office of the Press Secretary ang siyang inaasahang makakapagpahusay sa sistematikong pamamahagi ng impormasyon sa pamahalaan. Si Press Usec Roberto &amp;quot;Bobby&amp;quot; Capco ay sinasabing maaaring italaga bilang Deputy Spokesman for Operation. (Ulat ni Lilia Tolentino)</body>
<link>http://www.philstar.com/Article.aspx?articleId=195017&amp;publicationSubCategoryId=92</link>
</article>
<article>
<title>Tamad na hukom binalaan</title>
<author>Gemma Amargo</author>
<date>
<month>February</month>
<day>11</day>
<year>2003</year>
</date>
<body>Nagbabala ang Korte Suprema sa mga hukom na tamad na kakastiguhin ang mga ito kapag hindi nagsimula sa takdang oras ng pagdinig sa kanilang hawak na mga kaso. Ang babala ay inihayag ni Supreme Court Sr. Associate Justice Josue Bellosillo, Chairman ng Oversight Committee matapos na sorpresang bumisita sa 37 mababang korte, 30 Regional Trial Court (RTC) at pitong Metropolitan Trial Court sa Makati City bunsod na rin ng pinaigting na kampanya ng Kataas-taasang Hukuman laban sa mga batugang hukom. Ayon kay Bellosillo, kapag itinakda sa oras na 8:30 ng umaga ang hearing ay kailangan eksaktong simulan ito ng hukom at hindi pinag-aantay ang mga taong dinidinig. Kasama sa mga naglibot sina ret. Associate Justices Bernardo Pardo, Arturo Buena at Angelina Sandoval-Gutierrez. Ginawa ng nasabing komite ang pagbisita sa mga mababang hukuman matapos na lumabas sa pag-aaral ng Court Management Office ng Court Administrator na simula noong Disyembre 2002, ang Makati RTC ay mayroong 7,880 na nakabinbing kaso samantalang ang MTC ay 28,588 na karamihan ay kasong paglabag sa anti-bouncing check law. (Ulat ni Gemma Amargo)</body>
<link>http://www.philstar.com/Article.aspx?articleId=195023&amp;publicationSubCategoryId=92</link>
</article>
<article>
<title>Deadline ng FATF hahabulin ng Kamara</title>
<author>Malou Rongalerios-Escudero</author>
<date>
<month>February</month>
<day>11</day>
<year>2003</year>
</date>
<body>Hanggang bukas na lamang ang ibinigay na deadline ng makapangyarihang Financial Action Task Force (FATF) upang maalis ang Pilipinas sa listahan ng mga bansang notoryus sa money laundering activitiy. Nangako kahapon si House Speaker Jose De Venecia na kahit abutin pa sila ng madaling-araw ay pipilitin nilang ipasa ang panukalang mag-aamyenda sa Anti-Money Laundering Act (RA 9160). Inaasahang ipapasa ng Mababang Kapulungan ang kanilang bersyon ng RA 9160 base na rin sa isinagawang caucus ng mga kongresista kaugnay sa nasabing batas kagabi. Sinabi ni de Venecia na nagkasundo ang mga mambabatas na tapusin na ang pagtalakay sa AMLA upang mahabol nila ang Feb. 12 deadline na ibinigay ng FATF. Hindi lamang aniya ang limang 5 milyon Overseas Filipino Workers ang maaapektuhan kapag hindi nahabol ang deadline kundi ang pamilya ng mga ito na nasa Pilipinas. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=195029&amp;publicationSubCategoryId=92</link>
</article>
<article>
<title>MOA para maibsan ang polusyon nilagdaan</title>
<author>Angie dela Cruz</author>
<date>
<month>February</month>
<day>11</day>
<year>2003</year>
</date>
<body>Isang Memorandum of Agreement (MOA) ang nilagdaan kahapon sa pagitan ni Environment Secretary Elisea Gozun at mga kinatawan ng Tire Importers and Trade of the Philippines (TITAP), Tire Manufacturers Association of the Philippines (TMAP) at Phil. Retreaders Association (PRA). Sinabi ni Gozun na malaking tulong ang magagawa ng naturang MOA sa kampanya ng ahensya na maibsan ang usok mula sa mga used cars na nagpapalala ng polusyon sa kapaligiran. Sa ilalim ng MOA, ang DENR sa pamamagitan ng National Solid Waste Management Commission ay magbibigay ng technical assistance sa TITAP, TMAP at PRA sa implementasyon ng used tires recovery program, kasama na ang koordinasyon sa kahalintulad na aktibidad ng mga tire industry associations. (Ulat ni Angie dela Cruz)</body>
<link>http://www.philstar.com/Article.aspx?articleId=195033&amp;publicationSubCategoryId=92</link>
</article>
<article>
<title>6 kidnaper pumuga</title>
<author>Doris Franche</author>
<date>
<month>February</month>
<day>12</day>
<year>2003</year>
</date>
<body>Anim na preso na pawang may kasong kidnap-for-ransom ang pumuga sa Quezon City Jail makaraang lagariin ang mga rehas na bakal sa kanilang selda, kahapon ng umaga sa Quezon City. Kinilala ni Senior Supt. Antonio Cruz, director ng Bureau of Jail Management and Penology (BJMP) ang mga tumakas na sina Jaime Moog, 44; Edgar Allen Alvarez, 28; Felicisimo Laygo, 41; Primo Arena, 38; Antonio Tan, 47 at Benjamin Dy, 58. Nabatid na ang mga suspek ay pawang nadakip ng mga tauhan ng Presidential Anti-Organized Crime Task Force at napiit sa QC jail noong 1999. Dahil dito, agad na sinibak sa tungkulin si QC Warden Supt. Emilio Culang at ang mga duty officer na sina JO3 John Waling, JO1 Joaquin Campo at JO1 Felix Marcos. Si Culang ay papalitan ni Supt. Romeo Vio, samantalang ang tatlong jail officer ay nasa floating status sa BJMP-NCR. Ang mga nabanggit ay nakatakdang sampahan ng infidelity in the custody of a prisoner. Base sa inisyal na ulat, naganap ang pagpuga dakong alas-2:15 ng madaling araw sa Dorm 6 ng Annex building ng QC Jail. Nakarinig umano si Campo ng sigaw mula sa isang preso na mayroong tumatakas sa likuran kung kayat agad nila itong pinuntahan subalit nakalabas na ang mga ito. Napag-alaman na matapos malagare ang iron grill sa Dorm 6 ay gumamit ng lubid ang mga preso na isinabit sa isang bakal upang makababa at makalayo sa piitan. Dumaan ang mga tumakas malapit sa tanggapan ng Girl Scout of the Philippines (GSP) at tuluyang nakatakas. Agad namang nag-utos ng manhunt operation laban sa mga pumugang bilanggo. Napag-alaman na naging biktima nina Moog, Alvarez, Laygo at Arena ang isang Channi Tan Sun na ang kaso ay kasalukuyang dinidinig sa QCRTC branch 81 habang si Grace Tuvera ang biktima naman nina Tan at Dy kung saan nasa QCRTC branch 161 ang kaso nito. (Ulat ni Doris Franche)</body>
<link>http://www.philstar.com/Article.aspx?articleId=195146&amp;publicationSubCategoryId=92</link>
</article>
<article>
<title>Meralco, Napocor pinagpaliwanag ng CA sa PPA</title>
<author>Gemma Amargo</author>
<date>
<month>February</month>
<day>12</day>
<year>2003</year>
</date>
<body>Pinagpapaliwanag ng Court of Appeals (CA) ang Manila Electric Company (Meralco) at National Power Corporation (Napocor) kung bakit hindi dapat pagbigyan ang kahilingan ni dating Senador Juan Ponce Enrile na itigil na nito ang pangungulekta ng purchased power adjustment (PPA) sa mga mamamayan, Sa dalawang pahinang resolusyon ng CA 9th division sa panulat ni Associate Justice Bennie Adefuin-dela Cruz, sinabi ng Appellate court na hindi muna nila aaksiyunan kaagad ang hinihinging temporary restraining order (TRO) ni Enrile hanggat wala pang isinasampang paliwanag ang Meralco at Napocor. Bukod dito, binigyan din ng 10 araw ng CA ang Meralco para ihain ang kanilang komento. Ang kanilang paliwanag ang magsisilbing kasagutan at depensa sa kanilang panig. Samantalang 5 araw naman ang ibinigay ng CA sa kampo ni Enrile para sa kanilang reply matapos isumite ng Meralco ang kanilang paliwanag. Layon nito na bigyan naman ng pagkakataon si Enrile na kontrahin ang bawat argumentong ilalagak sa CA ng naturang kumpanya. Magugunita na umapela si Enrile sa CA upang itigil ng Meralco ang pangongolekta sa publiko ng PPA dahil isa umano itong pag-abuso sa kanilang kapangyarihan. Nais ng grupo ni Enrile na baligtarin ng CA ang naunang hatol ni Pasig City Regional Trial Court branch 167 Judge Alfredo Flores noong Agosto 8, 2002 na nagbasura sa kahilingan nina Enrile para sa preliminary injunction dahil sa kawalan naman ng hurisdiksiyon ng RTC na hawakan ang usapin at sa pag-abuso din umano sa tungkulin ni Judge Flores ng ipagkait nito ang hinihingi nilang injunction na pabor sa sambayanan. (Ulat ni Gemma Amargo)</body>
<link>http://www.philstar.com/Article.aspx?articleId=195153&amp;publicationSubCategoryId=92</link>
</article>
<article>
<title>Pagbuwag sa BIR pasado na</title>
<author>Malou Escudero</author>
<date>
<month>February</month>
<day>12</day>
<year>2003</year>
</date>
<body>Pumasa kahapon sa House committee on ways and means ang consolidated bill na naglalayong buwagin na ang Bureau of Internal Revenue (BIR) at palitan ito ng National Authority for Revenue Administration (NARA). Bagaman at tutol ang nasa 12,000 kawani nang bubuwaging BIR, lumusot ang panukala sa isinagawang hearing ng komiteng pinamumunuan ni Negros Occidental Rep. Apolinario Lozada. Siniguro naman ni Lozada sa mga empleyado ng BIR na hindi lahat ay matatanggal sa kanilang trabaho dahil muli silang kukunin ng bagong itatayong ahensiya. Ang inaprubahang panukala ay mula sa consolidated bill na House Bill No. 5054 o International Revenue Management Authority (IRMA) at HB No. 5465 o ang National Authority Revenue Administration (NARA). Iginiit naman ng BIR Employees Association (BIREA) na bigyan sila ng limang buwang sahod sa bawat taon na kanilang ipinagserbisyo sa BIR. Sinabi ni CIBAC Partylist Rep. Joel Villanueva na hindi makatarungan ang hinihingi ng BIREA dahil aabot sa P10.3 bilyon ang mawawala sa pamahalaan. Magugunitang ibinunyag kamakalawa ni Villanueva na maliban sa 5-month separation package na hinihingi ng BIREA ay bibigyan pa rin ang mga ito ng one-month separation benefit mula sa GSIS. (Ulat ni Malou Escudero)</body>
<link>http://www.philstar.com/Article.aspx?articleId=195160&amp;publicationSubCategoryId=92</link>
</article>
<article>
<title>Ceasefire sa Pikit inutos ni GMA</title>
<author>Lilia Tolentino</author>
<date>
<month>February</month>
<day>12</day>
<year>2003</year>
</date>
<body>Iniutos kahapon ni Pangulong Arroyo sa Armed Forces of the Philippines (AFP) ang pansamantalang paghinto ng pananalakay ng militar sa Pikit, North Cotabato at Pagalungan, Maguindanao para maisalba ang negosasyong pangkapayapaan sa Moro Islamic Liberation Front (MILF). Ang temporary ceasefire ay sa gitna ng ginagawang pagtugis ng tropang militar sa mga bandido na kinabibilangan ng Pentagon kidnap gang at Abu Sayyaf na nagtatago umano sa kampo ng MILF. Ayon kay Presidential Assistant for Mindanao Jesus Dureza, pinuno ng panel ng pamahalaan, magpapatawag siya ng pulong ng ceasefire committee sa Cotabato City para sa pagpapatupad ng tigil-putukan. Ang ginagawang opensiba ng militar ang siyang balakid sa panunumbalik ng pormal na peace talks na nakatakdang gawin sa Kuala Lumpur, Malaysia sa buwang ito. Wala pang opisyal na pahayag ang Palasyo kung muling itatakda sa susunod na buwan ang negosasyong pangkapayapaan sa MILF. Nabatid na daang mga residente na ang nagsilikas sa naturang mga lugar sa takot na madamay sa nagaganap na labanan. (Ulat ni Lilia Tolentino)</body>
<link>http://www.philstar.com/Article.aspx?articleId=195166&amp;publicationSubCategoryId=92</link>
</article>
<article>
<title>Tagalize cartoons at pelikula sa TV sinisi sa paghina ng mga Pinoy sa English</title>
<author>Malou Escudero</author>
<date>
<month>February</month>
<day>12</day>
<year>2003</year>
</date>
<body>Ang mga istasyon ng telebisyon na nagpapalabas ng mga pelikulang English na isinalin sa wikang Pilipino ang sinisi kahapon sa paghina ng mga Pinoy na magsalita ng English. Ayon kay Marinduque Rep. Edmundo Reyes, chairman ng House committee on basic education, dapat sisihin ang mga istasyon ng telebisyon dahil hindi sila nakakatulong sa pagtuturo ng English sa mga Pinoy. Pinagmumukha umanong mangmang ng ilang istasyon ng telebisyon ang mga Pinoy at isinasalin pa nila sa Pilipino ang mga pelikulang English at maging mga cartoons na pinapanood ng mga bata. &amp;quot;Sa halip kasing matuto ang mga manonood sa English ay parang ginagawa pa nilang hindi marunong makaintindi kaya nila tinatagalog,&amp;quot; ani Reyes. Iginiit naman ni Western Samar Rep. Antonio Nachura, chairman ng House committee on constitutional amendments na hindi na kailangang amyendahan ang Konstitusyon para masunod ang utos kamakailan ni Pangulong Arroyo na English na ang gamiting medium of instruction sa lahat ng pampublikong paaralan sa bansa. Nakasaad na anya sa Konstitusyon ang pagtataguyod sa paggamit ng wikang English at Pilipino. Nilinaw din ni Valenzuela Rep. Magtanggol Gunigundo na walang batas na naipasa na nagtatakda sa Filipino bilang national language dahil walang eksaktong depinisyon ang Filipino na pinaniniwalaan ng marami na kapareho lamang ng Tagalog dialect. (Ulat ni Malou Escudero)</body>
<link>http://www.philstar.com/Article.aspx?articleId=195170&amp;publicationSubCategoryId=92</link>
</article>
<article>
<title>Magpakita kayo ng ebidensiya - Iraq</title>
<author>Ellen Fernando</author>
<date>
<month>February</month>
<day>12</day>
<year>2003</year>
</date>
<body>Hinamon kahapon ng Iraq Embassy na nakabase sa bansa ang pamahalaan na magpakita ng ebidensiya na nagpapatunay na sangkot o konektado ang isang Iraq Embassy official sa rebeldeng Abu Sayyaf. Ito ang inihayag kahapon ni Iraqi Charge d Affaires Samir Bolus kasunod ng pagbubunyag ni Foreign Affairs Secretary Blas Ople base sa natanggap na intelligence report na sangkot si Iraqi Embassy Second Secretary Husham Zed Husain sa nasabing teroristang grupo. Kinondena at pinabulaanan ng Iraq ang mga ulat na nag-uugnay sa naturang second secretary ng Iraq Embassy sa ASG. Kaugnay nito, sinabi ni DFA Usec. for policy Lauro Baja Jr. na agad nilang ilalabas ang ebidensiya laban kay Husain kapag isinumite na ng Natioal Intelligence Coordinating Agency sa DFA. Niliwanag ni Baja na kung mapapatunayan na magsisilbing national security threat si Husain sa bansa dahil sa pagkakaugnay sa ASG, posibleng maideklara itong persona non grata sa Pilipinas. (Ulat ni Ellen Fernando)</body>
<link>http://www.philstar.com/Article.aspx?articleId=195173&amp;publicationSubCategoryId=92</link>
</article>
<article>
<title>'Big fish' sa jueteng target ng Jericho</title>
<author></author>
<date>
<month>February</month>
<day>12</day>
<year>2003</year>
</date>
<body>Higit na pinatindi ng Department of Interior and Local Government (DILG) ang kampanya laban sa illegal na sugal sa jueteng. Ito ay makaraang atasan ni DILG Secretary Joey Lina si Task Force Jericho head Supt. Noel Estanislao upang dakpin ang mga tinaguriang &amp;quot;big fish&amp;quot; na nasa likod ng mga illegal na pasugalan sa bansa partikular na ang jueteng. Inutos din ni Lina ang pagpapalakas sa anti-gambling operations nito kabilang na sa mga lugar sa Norte laluna sa Mindanao region kung saan talamak dito ang illegal gambling. Kaugnay nito, giniit ni Lina sa Kongreso na magpatupad ito ng batas na maglalaan ng mas matinding parusa laban sa mga taong nasa likod ng illegal gambling. Mababaw anya at hindi kinatatakutan ang kasalukuyang anti-gambling laws bunsod para magpatuloy ang mga sindikato. Kinasuhan na ng DILG ang may mahigit 30 pinaghihinalaang jueteng personnel na nahuli ng Jericho sa sunud-sunod na operasyon na isinagawa sa Metro Manila at karatig lalawigan.</body>
<link>http://www.philstar.com/Article.aspx?articleId=195174&amp;publicationSubCategoryId=92</link>
</article>
<article>
<title>Ituloy ang laban  GMA</title>
<author>Lilia Tolentino at Danilo Garcia</author>
<date>
<month>February</month>
<day>13</day>
<year>2003</year>
</date>
<body>Iniutos kahapon ni Pangulo na ituloy ang opensibang militar sa Pikit, Cotabato ngunit ang target ng operasyon ay hindi Moro Islamic Liberation Front (MILF) kundi mga elementong kriminal kasama ang Pentagon kidnap gang. Nilinaw ng Pangulo na ang tigil-putukan na ipinatupad niya kamakalawa ay pansamantala lamang bilang paggalang sa selebrasyon ng Muslim holiday na Hajj. Ang paglilinaw ay kasabay ng pahayag ng Malaca&amp;ntilde;ang na nananatiling bukas ang pinto ng pakikipagnegosasyong pangkapayapaan sa MILF na nakatakdang ganapin sa Kuala Lumpur, Malaysia. Sinabi ng Pangulo na bagaman ang pakay ng opensiba ay mapalabas ang mga armadong kriminal sa kuta ng MILF, ang mga sundalo ay nakahanda namang magdepensa ng sarili laban sa puwersang humaharang sa kanilang misyon. Ang opensibang militar na inutos ng Pangulo ay nakasentro sa Buliok complex sa Liguasan marsh area sa Gitnang Mindanao na siyang natukoy na base ng operasyon at kutang pinagtataguan ng Pentagon kidnap gang. Sa kasalukuyan ay umaabot na sa 70 miyembro ng MILF at tatlong sundalo ang nasawi habang 15 sundalo at 18 rebelde naman ang nasugatan sa patuloy na bakbakan sa Pikit. Kasabay nito, iniulat din ni AFP spokesman Col. Essel Soriano na dalawang 138 kilovolts tower ng Napocor ang binomba ng mga rebelde sa Brgy. Pagagawan at Brgy. Pagalungan, sanhi upang makaranas ngayon ng blackout sa naturang bayan. Sinabi ni Soriano na patuloy na nakapuwesto ang limang batalyon ng sundalo sa paligid ng MILF at patuloy na gaganti ng putok sa mga pag-atake ng mga rebelde. Nabatid na muling umatake dakong alas-11 ng tanghali kahapon ang may 50 rebelde sa pinupuwestuhan ng mga elemento ng 40th Infantry Battalion sa Brgy. Buloy kung saan muling sumiklab ang bakbakan. Nauna rito, sinalakay kamakalawa ng gabi ang puwersa ng Philippine Marines na nagresulta ng pagkasugat ng may 4 na sundalo. Muling sumugod ang mga rebelde bandang alas-2 kahapon ng madaling araw sa puwesto naman ng 2nd Special Forces Battalion na nagresulta sa pagkasawi ng isang sundalo. Mananatili umano ang puwersa ng militar upang hindi na mabawi ng mga rebelde ang nasakop na kampo ng mga ito at inaasahang maitaboy ang mga ito upang tuluyang makabalik na sa kanilang tahanan ang may 18,000 kataong evacuees. Sinabi ni Soriano na posibleng matigil lang ang nagaganap na operasyon ng militar laban sa MILF sa oras na isuko na nito si Tahir Alonto at mga miyembro ng Pentagon na kinakanlong ng mga rebeldeng MILF. (Ulat nina Lilia Tolentino at Danilo Garcia)</body>
<link>http://www.philstar.com/Article.aspx?articleId=195260&amp;publicationSubCategoryId=92</link>
</article>
<article>
<title>Hukom, Fundador lang ang katapat</title>
<author>Gemma Amargo</author>
<date>
<month>February</month>
<day>13</day>
<year>2003</year>
</date>
<body>Tinanggal kahapon sa posisyon ng Korte Suprema ang isang tiwaling hukom na nangikil ng isang bote ng Fundador at P5,000 mula sa isang abugado. Sa per curiam decision ng SC en banc, sinibak sa posisyon si San Fernando Pampanga Municipal Trial Court Branch 2 Judge Rodrigo Flores. Sa inihaing reklamo ni Atty. Maria Elissa Valdez, kinikilan siya ni Judge Flores kapalit ng mabilis na pagdedesisyon sa kanyang kasong sibil na nakabinbin sa sala nito tungkol sa ejectment case ni Atty. Velez laban kina Jaime Mendoza, Florante Salonga, Eduardo Vital at Ernesto Romero. Kinasuhan ni Velez ang naturang judge ng incompetence, gross ignorance of the law at paglabag sa Anti-Graft and Corrupt Practices. Sa reklamo ng abugado noong Hunyo 13, 2000 kay Executive Judge Pedro Sunga na inihain naman sa tanggapan ni Chief Justice Hilario Davide Jr., sinabi nitong ilang ulit nagpahiwatig sa kanya si Judge Flores para mangikil. Sinabi ni Velez na nooong Mayo 23, 2000 sinabihan siya ni Flores ng mga katagang &amp;quot;baka puwede mo na lang bigay sa akin ang offer mo sa mga kalaban ninyo?&amp;quot; Ito ay makaraang mabigo ang magkabilang partido na mauwi sa isang kasunduan ang kanilang ejectment case. Naiprisinta rin ng abugado ang isang liham noong Disyembre 19, 1997 ni Judge Flores na dito ay humihingi ang hukom ng salapi at alak. Itinanggi naman ng hukom ang alegasyon dahil sa bawal umano sa kanya ang uminom ng alak dahil siya ay isang diabetic. Binalewala ng SC ang depensa ni Flores at nilinaw na dapat ang isang hukom ay magsisilbing halimbawa sa pagsusulong ng batas at hustisya sa bansa at hindi sila ang unang lumalabag sa kanilang tungkulin. Bukod sa pagkakasipa sa puwesto, kinansela rin ang lahat ng benepisyo ni Flores at binawalang pumasok sa lahat ng tanggapan ng gobyerno. (Ulat ni Gemma Amargo)</body>
<link>http://www.philstar.com/Article.aspx?articleId=195269&amp;publicationSubCategoryId=92</link>
</article>
<article>
<title>Iraqui diplomat sisipain na sa 'Pinas</title>
<author>Ellen Fernando</author>
<date>
<month>February</month>
<day>13</day>
<year>2003</year>
</date>
<body>Iniutos na kahapon ng pamahalaang Pilipinas ang pagpapatalsik kay Iraqi Embassy Second Secretary Husham Hussain dahil sa posibleng maging banta ito sa seguridad ng bansa matapos madawit sa Abu Sayyaf. Binigyan ng 48-oras ng gobyerno si Hussain na umalis na sa bansa kung saan ang &amp;quot;verbal note&amp;quot; ay ipinaabot ni Foreign Affairs Secretary Blas Ople kay Iraqi Charge d Affaires Samir Bolus. Sinabi ni Ople na nakatanggap rin ng impormasyon mula sa intelligence community na may lihim na pagpupulong sa pagitan ng ilang opisyal ng Iraq at mga opisyal ng teroristang National Democratic Front upang labanan o pabagsakin ang pamahalaan. Nagbigay naman ng kasiguruhan si Bolus na aalis sa Pilipinas si Hussain bago ang takdang oras pabalik sa Iraq. Hindi naman nagbigay ng konkretong dahilan ang pamahalaan hinggil sa pagpapalayas kay Hussain. Hindi rin naman umangal si Bolus sa naging desisyon ng pamahalaan at tinanggap ng kusa ang naturang verbal note. (Ulat ni Ellen Fernando)</body>
<link>http://www.philstar.com/Article.aspx?articleId=195276&amp;publicationSubCategoryId=92</link>
</article>
<article>
<title>Buong House of Representative kinasuhan sa Ombudsman</title>
<author>Malou Escudero</author>
<date>
<month>February</month>
<day>13</day>
<year>2003</year>
</date>
<body>Dahil sa ginawang pag-snub ng mga mambabatas sa impeachment complaint ni Philippine Consultative Assembly secretary general Linda Montayre laban kay Pangulong Arroyo, sinampahan sa Ombudsman ang lahat ng mga kongresista kasama si House Speaker Jose de Venecia. Sa apat na pahinang reklamo na isinampa nina Montayre, Datu Norodin, Alonto Lucman, Glicerio Gervero at Virgilio Amado, sinabi ng mga ito na lumabag si Speaker de Venecia at lahat ng mga mambabatas na kasapi ng House of Representatives sa Anti-Graft Law and Corrupt Practices Act at Code of Conduct for Government Officials and Employees. Ayon kina Montayre, nagdesisyon silang maghain ng impeachment complaint laban kay Arroyo noong Enero dahil sa paglabag nito sa Konstitusyon, graft and corruption, bribery, betrayal of public trust at iba pang krimen, subalit hindi ito tinanggap ng House secretary general dahil sa walang gustong mag-endorso sa kanilang reklamo. isa-isa umano nilang nilapitan ang mga mambabatas upang pag-aralan ang kanilang ihahaing impeachment complaint pero wala pa ring nag-endorso dito. Ayon sa impeachment rules, hindi maaring tanggapin ng House secretary general ang alin mang impeachment complaint laban sa isang opisyal ng pamahalaan kung hindi ito iindorso ng kahit isang congressman. Sinabi pa ni Montayre na binigyan nila ng hanggang Pebrero 10 sina de Venecia at iba pang mambabatas na iendorso ang reklamo subalit tinanggihan pa rin nila ang impeachment complaint kaya naghain na sila ng kaso sa Ombudsman. Ayon naman kay Maguindanao Rep. Didagen Dilangalen, isang malaking kabaliwan ang ginawa ni Montayre na pagsasampa ng kaso laban sa lahat ng miyembro ng Kamara. Isa umanong pamba-blackmail ang hakbang na ito ng PCA para i-endorso ng mga kongresita ang impeachment complaint. Lalo lamang anyang mawawala ng tagasuporta ang grupo dahil sa ginawa nilang panggigipit sa mga mambabatas. (Ulat ni Malou Escudero)</body>
<link>http://www.philstar.com/Article.aspx?articleId=195282&amp;publicationSubCategoryId=92</link>
</article>
<article>
<title>MILF nang-hostage ng 100 katao</title>
<author>Danilo Garcia</author>
<date>
<month>February</month>
<day>14</day>
<year>2003</year>
</date>
<body>Desperado na ang mga rebeldeng Moro Islamic Liberation Front (MILF) sa walang puknat na pagsalakay ng militar kung kayat lumusob sa isang barangay sa Cotabato province at tumangay ng may 100 residente upang gamiting human shield. Ayon kay Armed Forces of the Philippines spokesman Col. Essel Soriano, nagkawatak-watak na ang puwersa ng MILF na umatake sa Pikit, North Cotabato sa walang humpay na operasyon ng militar kung saan ginamit na nilang panangga ang mga sibilyang naipit sa bakbakan. Nabatid na lumawak na ang sakop ng bakbakan sa Cotabato. Mula Pikit ay kumalat ito sa Maguindanao at Sultan Kudarat kung saan sabay-sabay ang ginawang pag-atake sa ibat ibang bayan upang ilihis ang banatan sa Pikit. Sinalakay din ng mga MILF rebels ang Barangay Buwal at nagsimulang mang-hostage ng mga residente upang takasan ang mga militar na tumutugis sa kanila. Gayunman, ang iba sa mga hinostage ay nakatakas umano upang ireport sa awtoridad ang pangyayari. Pinakawalan rin umano ng mga rebelde ang ibang mga binihag matapos na makalaya sa mga sundalo at iniwan sa may poblacion ng Pikit. Sa kasalukuyan ay umaabot na sa 97 ang pinakahuling bilang ng militar sa mga nasawi sa panig ng MILF matapos na madagdag ang may 25 rebeldeng nasawi sa isang hiwalay na sagupaan sa may Limbayong, Sultan Kudarat. Napatay ng pinagsanib na puwersa ng mga sundalo, pulis at civilian volunteers ang 25 MILF guerillas matapos tumangay pa ng 15 sibilyan sa Barangay Tinumiges sa Sultan Kudarat. Pawang nasapol sa malapitan ang mga rebelde at hindi maipagkakailang MILF dahil sa suot nilang damit. Nanatili sa tatlong sundalo ang naitatala sa nasawi sa panig ng pamahalaan at 21 ang sugatan. Posibleng umakyat pa umano ang bilang na ito sa isinasagawa nilang scouring operations sa mga lugar na binomba. Naghiwa-hiwalay na umano ngayon sa mga splinter groups ang MILF matapos na bagsakan ng daang kilong bomba ang complex ng pinagkukutaan ng mga rebelde. Patuloy naman ang mga ito ng sunud-sunod na mga pag-atake sa ibat ibang units ng mga militar ngunit agad namang nasasagot ng mga sundalo. Sinabi pa ni Soriano na tinututukan nila ngayon gamit ang kanilang mga helicopters ang lugar ng Liguasan March upang maputol ang posibleng &amp;quot;reinforcement&amp;quot; ng mga tauhan ng MILF at komunikasyon sa kanilang kasamahan. Nakaalerto na rin ngayon ang ibang mga batalyon ng Phil. Army at Marines sa inaasahang pag-atake ng ibang unit ng MILF sa ibang mga lalawigan sa Central Mindanao tulad ng naganap sa Sultan Kudarat. Kasabay nito, may 15 rebelde naman sa ilalim ng isang Kumander Buaya sa Lanao del Sur ang sumuko sa 30th Infantry Battalion ng Army dahil sa panghihina ng loob sa nagaganap na giyera. Kinumpirma nito na nasa loob pa rin ng complex ng Pikit si Pentagon leader Tahir Alonto at mga kasamahan nito na siya nilang target na arestuhin. Pinabulaanan naman ni MILF spokesman Eid Kabalu ang pahayag ng militar na sila ang unang umatake sa mga detachment ng sundalo. Sinabi nito na nananatili sila sa defensive stance at gumaganti lamang sa mga militar. (Ulat ni Danilo Garcia)</body>
<link>http://www.philstar.com/Article.aspx?articleId=195366&amp;publicationSubCategoryId=92</link>
</article>
<article>
<title>Absentee Voting batas na</title>
<author>Lilia Tolentino/Jhay Mejias</author>
<date>
<month>February</month>
<day>14</day>
<year>2003</year>
</date>
<body>Ganap nang batas ang Absentee Voting Bill matapos lagdaaan kahapon ni Pangulong Arroyo. Nangangahulugan ito na puwede nang makaboto sa halalan sa taong 2004 ang mga Pilipinong manggagawa sa ibang bansa kabilang na yaong permanenteng residente o green card holder kung magpapalabas sila ng affidavit na babalik sila sa Pilipinas para pirmihang manirahan sa loob ng 3 taon. Sa ilalim ng batas na ito, ang mga Pinoy sa ibang bansa ay maaari nang makaboto sa napipisil nilang kandidatong presidente, bise presidente, senador at sectoral representatives. Ang mga kuwalipikadong botanteng Pilipino ay puwedeng magparehistro sa itatakdang lugar at panahon ng Commission on Elections sa lugar na kanilang kinaroroonan. Kailangan nilang magharap ng pasaporte at iba pang legal na dokumentong aprubado ng Department of Foreign Affairs. Ang mga balota at iba pang kailangan sa pagrerehistro ay ipapadala ng Comelec sa mga embahada, konsulado at iba pang tanggapan ng DFA. Ang mga botanteng nasa ibang bansa ay maaring bumoto ng personal sa mga embahada, konsulado at iba pang itatalagang botohan sa kanilang lugar na kinaroroonan. Para sa tinatawag na personal voting, nagtakda sa kanila na makaboto sa loob ng 30 araw samantala 60 araw naman para sa mga nagtatrabaho sa barko o seafarer. Ang bilangan ng boto ay gagawin sa mga embahada at konsulado at iba pang lugar na itatakda ng Comelec. Ang Comelec ang itinalagang ahensiyang eksklusibong magpapatupad ng Absentee Voting Law. Samantala, tuluy-tuloy na ang pagpapatupad ng modernisadong electoral system sa bansa ng Commission on Elections (Comelec) makaraang aprubahan ni Pangulong Arroyo ang P3-B pondo para sa May 10, 2004 national at local elections. Sa panayam kay Comelec Chairman Benjamin Abalos Sr., ang karagdagang P500-M sa P2.5-B na ipinagkaloob ng Pangulo sa poll body ay tama lamang para maisulong na ang validation at systematization ng voters list, automated counting at canvassing of votes at ang electronic consolidation and transmission of results para sa halalan sa 2004. Ayon kay Abalos, magtatayo ang Comelec ng 102 electoral precints sa 102 bansa para makaboto ang 7.2 milyong OFWs batay na rin sa batas ng Absentee Voting. Sinabi ni Abalos na kakailanganin ng komisyon na makapagpadala ng mahigit kumulang sa 102 personnel ng Comelec na siyang titingin sa magaganap na eleksiyon. (Ulat nina Lilia Tolentino/Jhay Mejias)</body>
<link>http://www.philstar.com/Article.aspx?articleId=195376&amp;publicationSubCategoryId=92</link>
</article>
<article>
<title>Iraqi envoy pag di lumayas aarestuhin</title>
<author>Ellen Fernando/Gemma Amargo</author>
<date>
<month>February</month>
<day>14</day>
<year>2003</year>
</date>
<body>Nagbanta ang pamahalaan na kapag hindi lumayas ngayong alas-4 ng hapon ang opisyal ng Iraq Embassy na si Second Secretary Husham Hussain, idedeklara itong illegal alien at puwede nang arestuhin. Ayon kay Foreign Affairs Undersecretary for Policy Lauro Baja Jr., matapos ang takdang oras ni Hussain ay idedeklara itong illegal alien kasunod sa paglalagay sa kanya sa Bureau of Immigration bilang isang blacklisted person. Tatanggalin na rin sa kanya ang kanyang diplomatic rights kaya maaari itong arestuhin kapag lumampas sa taning ng pananatili sa bansa. Niliwanag ni Baja na walang kaugnayan ang kautusan na paalisin si Hussain sa naging pag-uusap sa telepono nina Pangulong Arroyo at US President Bush. Isang araw matapos magkausap ang Pangulo at si Bush sa telepono ay ibinaba ang kautusang palayasin sa loob ng 48 oras si Hussain. Si Hussain ang pangalawang Iraqi diplomat na pinalayas ng bansa simula ng magkaroon ng relasyon ang dalawang bansa noong 1975. Nauna na si Charge d Affaires Muwafaq Al-Ani noong Enero 1991 matapos na makipag-usap sa isa sa dalawang suspek na nagtangkang pasabugin ang Thomas Jefferson Cultural Center. (Ulat nina Ellen Fernando/Gemma Amargo)</body>
<link>http://www.philstar.com/Article.aspx?articleId=195383&amp;publicationSubCategoryId=92</link>
</article>
<article>
<title>Anti-Money Laundering Law inaprub</title>
<author>Rudy Andal/Malou Escudero</author>
<date>
<month>February</month>
<day>14</day>
<year>2003</year>
</date>
<body>Sa pag-asang mahabol ang deadline ng Financial Action Task Force (FATF), niratipikahan kahapon ng Senado at Kamara ang bicameral report sa ginawang pag-amyenda sa Anti-Money Laundering Law upang tuluyang maalis sa listahan ng Non-Cooperative Countries and Territories (NNCTs) ang Pilipinas. Nagkasundo ang senate at house panel na itakda sa P500,000 ang threshold mula sa kasalukuyang P4 milyon pero hindi pumayag ang mga mambabatas na mabuksan ang alin mang account sa bangko ng walang court order maliban na lamang kung ang salapi ay pinaghihinalaang nagmula sa droga, kidnapping at hijacking. Ayon naman kay Sen. Joker Arroyo, ang inamyendahang AMLA ay US version dahil dikta lamang ito ng FATF dahil sa pananakot na bibigyan tayo ng sanctions kapag hindi tayo sumunod sa itinakda nilang standards. (Ulat nina Rudy Andal/Malou Escudero)</body>
<link>http://www.philstar.com/Article.aspx?articleId=195389&amp;publicationSubCategoryId=92</link>
</article>
<article>
<title>Strunk, Medel kinasuhan na ng murder</title>
<author>Gemma Amargo</author>
<date>
<month>February</month>
<day>15</day>
<year>2003</year>
</date>
<body>Matapos ang mahigit isang taon ng patayin ang aktres na si Nida Blanca, sa wakas ay pormal ng sinampahan kahapon ng kasong murder ng Department of Justice (DOJ) ang mga pangunahing suspek sa pagpaslang na sina Rod Lauren Strunk at ang umanoy inupahang killer na si Philip Medel Jr. Natapos ang preliminary investigation at ang naging basehan ng pagsasampa ng kasong murder sa Pasig Regional Trial Court (RTC) ay ang pag-amin ni Medel na inupahan siya ni Strunk na patayin si Nida. Hindi kumbinsido ang DOJ sa pagbawi ni Medel sa kanyang unang naging pahayag na tinortyur siya. Bukod kay Strunk at Medel sinampahan din ng kasong murder ang isang Jane Doe, samantala inabsuwelto naman si Vicente Polinar, ang kasama ni Medel na nagmanman sa Atlanta Center sa Greenhills kung saan natagpuang patay si Nida noong November 7, 2001. Dahil sa kakulangan ng ebidensiya, lusot din sa kasong obstruction of justice ang tatlong security guard ng Atlanta Center na siyang naka-duty ng maganap ang pagpatay sa aktres. Binalewala ng DOJ ang ginawang pagbaligtad ni Medel sa kanyang naunang testimonya na pinahirapan siya para aminin ang krimen. Bukod dito, nilinaw naman ni State Prosecutor Mark Jalandoni na miyembro ng Nida Blanca panel na hindi maaaring pagbatayan lamang ang isinumiteng affidavit ni State Prosecutor Emmanuel Velasco tungkol sa pagbubunyag ni Medel na pinahirapan siya upang aminin ang nasabing krimen. Sinabi ni Jalandoni na hindi si Velasco ang direktang nakasaksi sa ginawang pagpapahirap dahil ito ay base lamang sa kuwento ni Medel kay Velasco na hindi maaaring gamiting ebidensiya sa hukuman. Naging malungkot naman ang Araw ng mga Puso para kay Medel matapos mabalitaan na sinampahan siya ng murder. Naninindigan si Medel na inosente siya sa kaso pero inaasahan na niyang kakasuhan siya. Isa lang ang kahilingan ni Medel, ang manatili siya sa piitan ng National Bureau of Investigation (NBI). Anya, tiyak na manganganib ang kanyang buhay oras na ilipat siya ng piitan. Kinausap na rin niya ang kanyang abogadong si Atty. Salvador Panelo para huwag siyang ilipat ng ibang kulungan. Samantala, tinawagan na ni Atty. Alma Mallonga ang kliyente niyang si Strunk na kasalukuyang nasa California, USA para ipaalam dito ang pagsasampa ng kaso laban sa kanya. Sinabi ni Strunk na wala itong intensiyong takasan ang kaso at lahat ay gagawin umano niya para malinis ang kanyang pangalan. Tiniyak naman ni DOJ Chief State Prosecutor Jovencito Zuno na kikilos ang DOJ para sa extradition ni Strunk sa oras na lumabas ang warrant of arrest laban dito at ito rin ang gagamitin nilang basehan para puwersahin si Strunk na bumalik ng bansa at harapin ang kanyang kaso. Bagaman natukoy ng DOJ ang dapat managot sa krimen ay nananatili pa ring misteryo ang motibo sa pagpatay. (Ulat ni Gemma Amargo)</body>
<link>http://www.philstar.com/Article.aspx?articleId=195507&amp;publicationSubCategoryId=92</link>
</article>
<article>
<title>Iraqi envoy blacklisted</title>
<author>Jhay Mejias/Butch Quejada/Ellen Fernando/Lilia Tolentino</author>
<date>
<month>February</month>
<day>15</day>
<year>2003</year>
</date>
<body>Ipinagbabawal nang makapasok ng bansa si Iraqi diplomat Husham Hussain ng Bureau of Immigration dahil sa pagiging undesirable alien. Ayon kay Immigration Commissioner Andrea Domingo, ang pagkatala kay Hussain sa blacklist ng BI ay upang maprotektahan ang national interest at dahil na rin sa kampanya ng bureau na ipagbawal ang pagpasok ng mga dayuhan na banta sa seguridad ng bansa. Si Hussain ay umalis na kamakalawa ng gabi kasama ang kanyang asawat tatlong anak makaraang taningan ng DFA ng 48 oras para makaalis ng bansa. Inakusahan si Hussain na may kaugnayan sa Abu Sayyaf at may kinalaman sa Zamboanga bombing noong Oktubre na ikinasawi ng isang sundalong Kano. Ito ay matapos na makatanggap ng intelligence report mula sa National Intelligence Coordinating Agency (NICA) ang DFA hinggil sa pagkakaugnay ng Iraqi diplomat sa teroristang Abu Sayyaf. Nagprotesta naman ang Iraqi government laban sa Pilipinas hinggil sa pagkakasipa sa kanilang envoy. Sinabi ni Foreign Affairs Secretary Blas Ople na ipinatawag ng Iraqi Foreign Ministry si Philippine Charge d Affaires Grace Escalante sa Iraq ilang oras matapos ang kautusang &amp;quot;expulsion&amp;quot; kay Hussain. Sumailalim si Escalante sa isang &amp;quot;routine questions&amp;quot; kaugnay sa ginawang pagsipa kay Hussain. Inihayag ng Iraq na nagulat sila sa naging mabilis na desisyon ng gobyerno ng Pilipinas at ito ay kontra umano sa namumuong magandang relasyon sa pagitan ng dalawang bansa. Niliwanag naman ni DFA Undersecretary Lauro Baja na hindi apektado ang umiiral na bilateral relations sa pagitan ng Pilipinas at Iraq. Matapos na maipatapon pabalik sa Iraq si Hussain, mahigpit na minomonitor ng pamahalaan ang ibang foreign embassy officials at consulates na nakabase sa bansa. (Ulat nina Jhay Mejias/Butch Quejada/Ellen Fernando/Lilia Tolentino)</body>
<link>http://www.philstar.com/Article.aspx?articleId=195514&amp;publicationSubCategoryId=92</link>
</article>
<article>
<title>Utak sa 'pyramid' scam bitayin  Gringo</title>
<author></author>
<date>
<month>February</month>
<day>15</day>
<year>2003</year>
</date>
<body>Pabor si Senator Gregorio Honasan na dagdagan ang bigat ng parusa sa sinumang mapapatunayang sangkot sa pyramid scam sa bansa. Ayon kay Honasan, nagsumite siya ng isang legislative measure hinggil sa pagpapataw ng mas mabigat na parusa kasabay ng kanyang pagnanais na isulong na rin ang pyramid scam bilang heinous crime. Aniya, sa ngayon ay kasong plunder lamang ang isinasampa sa mga taong may kuwestiyonableng P50 milyon kung kayat dapat lamang na ibilang ang pyramid scam sa mga karumal-dumal na krimen. Sakaling maaprubahan ang kanyang panukala, hindi makakapaglagak ng piyansa ang sinumang kakasuhan ng pyramiding. Madalas na hinihikayat ng mga pyramid scam artist ang mga retired military at government official, mga seamen at overseas Filipino workers na mag-invest kapalit ng malaking halaga. Sinabi ni Honasan, na ang nauusong pyramid scam ay isang uri na rin ng pananabotahe sa ekonomiya ng bansa. Nahihikayat ang bawat isa na mag-invest sa pyramid scam dahil sa laki ng tubo na na makukuha ng bawat investor. Aminado pa ang vice presidentiable mula sa Bicol na ang tubong nakukuha ng isang bank depositor ay hindi malaki kumpara sa tubo na makukuha ng investor na sumasali sa pyramiding scheme. Ipinaliwanag ni Honasan na ang patuloy na pagdami ng pyramiding scheme ay bunga na rin ng magaan at mababang parusa na ipinapataw sa mga napapatunayang nagkakasala. Ikinakatwiran ng mga sangkot sa pyramiding na maliit lamang na halaga ang nawawala sa kanila na ginagamit nila sa pagpipiyansa. Kabilang din sa pinamamanmanan ni Honasan ay ang Multitel, Tibayan Group at Mateo Management Group na umanoy ilan lamang sa mga naglalakihang kompanya na nagsasagawa ng pyramiding.</body>
<link>http://www.philstar.com/Article.aspx?articleId=195521&amp;publicationSubCategoryId=92</link>
</article>
<article>
<title>Ang mga tao sa Mt. Diwalwal</title>
<author>Butch M. Quejada</author>
<date>
<month>February</month>
<day>15</day>
<year>2003</year>
</date>
<body>( Unang bahagi ) Dahil sa ginto kaya naeengganyo ang mga tao na manirahan sa Mt. Diwalwal. Umaasa sila na makakahukay sila kahit isang ounce o kahit dalawang pirasong ginto upang sila ay makaahon sa kahirapan. Maraming tao na naninirahan sa ibang lalawigan ay pumupunta sa Mt. Diwalwal upang subukan ang kanilang suwerte. Dahil sa pagdagsa ng mga tao, ang kapaligiran sa Mt. Diwalwal ay hindi na angkop at mabuti sa kalusugan ng tao. Napakarumi na ng lugar. Wala ng tubig na mainom lalo na sa mga sapa, dagat at ilog dahil sa pagkalat ng mercury at cyanide na itinatapon ng mga walang pakialam na minero. Magulo ang lugar at halos hindi na magkaintindihan ang mga tao. Hindi na pinapansin ng mga tao ang araw-araw na patayan at nakawan. Ang batas na umiiral sa Mt. Diwalwal ay batas ng taong maimpluwensiya at malakas. Wala na ring moralidad ang mga tao, kahit mga batang paslit at menor-de-edad ay sugapa na sa sugal, ang pagbebenta ng katawan ng mga babae ay pangkaraniwan na lamang. Sa ngayon, ang sinasamba ng mga tao sa Mt. Diwalwal ay hindi na Diyos kundi ginto. Wala silang pakialam kung meron mang panganib kapag sila ay naghuhukay ng ginto makakuha lamang ng sinasabing precious metal. Marami ng namatay sa mga minahan ng Mt. Diwalwal, mahigit libo na. Ang mga namatay sa mine tunnels ay hindi na kilala, walang pangalan, at hindi na naaalala. Subalit ang mga sinuwerte at nakahukay ng ginto ay naging powerful at influential dahil sa kanilang kayamanan. Ilan sa kanila ay nagpapanggap na small time miners subalit sila ang pinakama-impluwensiya. Ang iba ay miyembro ng New Peoples Army (NPA) subalit ang pinakamalaking bahagi ng kita ng mga minero ay napupunta sa NPA bilang revolutionary tax. Ang NPA ay mas marami pang nalikom na pera sa Mt. Diwalwal kumpara sa mga minero o &amp;quot;abanteros.&amp;quot; May malaking potential ang Mt. Diwalwal upang matulungan ang ating bansa sa pag-unlad. Pinag-aaralan ng pamahalaan na magtatag ng isang livelihood program o kaya isang cooperative para sa nakararami, upang magkaroon ng negosyo ang mga naninirahan doon, at magkaroon ng mabuting kabuhayan sa Davao sa darating na panahon. (Ulat ni Butch M. Quejada)</body>
<link>http://www.philstar.com/Article.aspx?articleId=195527&amp;publicationSubCategoryId=92</link>
</article>
<article>
<title>Giyera sa Mindanao tapos na!</title>
<author>Joy Cantos</author>
<date>
<month>February</month>
<day>16</day>
<year>2003</year>
</date>
<body>FORT DEL PILAR, Baguio City  Tinapos na ng militar ang umaatikabo nilang pakikipagdigmaan sa nagsanib na puwersa ng grupo ng separatistang Moro Islamic Liberation Front (MILF) at Pentagon kidnap-for-ransom gang matapos na kumpirmahin na 100 porsiyento ng Buliok complex na pinagkukutaan ng mga rebelde sa Mindanao ay nakubkob ng tropa ng pamahalaan. &amp;quot;Its almost over, the enemies are crippled,&amp;quot; pahayag ni Armed Forces of the Philippines (AFP) Chief of Staff Gen. Dionisio Santiago. Ang pahayag ay ginawa ni Gen. Santiago ilang minuto matapos na sabihin ni MILF spokesman Eid Kabalu na umatras na ang may 1,000 bilang ng fighters sa bisinidad ng Buliok complex matapos ang limang araw na sagupaan. Ang Buliok ay binubuo ng bahagi ng Maguindanao, Sultan Kudarat at North Cotabato na siyang sentro ng operasyon ng tropa ng militar. Una nang nakubkob ang Kabasalan village ng Armys 39th Infantry Battalion nitong nakalipas na Huwebes ng gabi. &amp;quot;The resistance from the enemy particularly in Buliok complex has drastically weakened since yesterday evening. The battle is 100 percent over,&amp;quot; ani Santiago sa media. Si Santiago ay nagtungo sa Baguio City kahapon upang dumalo sa taunang pagdiriwang ng Philippine Military Academy Alumni Homecoming kung saan ay sinabi rin nito na palapit ng palapit ang mga elemento ng 2nd Marine Battalion sa sentro ng Buliok complex. Sa kasalukuyan ay patuloy na nakikipagbakbakan ang 2nd Special Forces Unit ng militar sa nalalabi pang grupo ng mga rebelde sa nasabing kampo na bahagi ng may 200 ektaryang lupain kung saan nagaganap ang labanan. Sa kanilang panig, sinabi pa ni Kabalu na wala na umanong dahilan para idepensa pa ng MILF fighters ang Buliok complex na ayon naman kay Santiago ay hindi maaring basta na lamang paniwalaan dahil maaring psywar lamang ito ng separatistang mga rebelde at ng kaalyado nitong Pentagon. Nabatid na may 3,000 sundalo ang ipinadala sa Pikit, North Cotabato matapos na maalarma ang militar sa pagsasanib ng grupo ng MILF rebels at Pentagon na ipinag-utos ni Pangulong Arroyo. (Ulat ni Joy Cantos)</body>
<link>http://www.philstar.com/Article.aspx?articleId=195639&amp;publicationSubCategoryId=92</link>
</article>
<article>
<title>Kahit matalino, 'pag bulok ang ngipin, aplikante bagsak agad sa PMA</title>
<author>Joy Cantos</author>
<date>
<month>February</month>
<day>16</day>
<year>2003</year>
</date>
<body>FORT DEL PILAR, Baguio City  Bulok na ngipin umano ang pangunahing dahilan kung bakit marami sa mga nagnanais na mapabilang sa mga kadete ng Philippine Military Academy (PMA) ay bumabagsak sa kabila ng taglay na talino. Ito ang inamin kahapon ni PMA Superintendent Major General Edilberto Adan kung saan taun-taon na lamang umano ay umaabot sa 30% ang may problema sa ngipin kaya nadidiskuwalipika. Nito lamang umanong nakalipas na entrance examination, sa kabuuang 8,000 kumuha ng pagsusulit ay 1,783 ang pumasa subalit natapyas sa 200 bunga ng sirang mga ngipin. Ayon kay Adan, importante sa sinumang kadete ang buo ang mga ngipin dahil sagisag umano ito ng maayos na kalusugan ng isang tao. Nabatid pa na maliban sa bulok na ngipin ay 5% naman sa mga aplikante ay color blind, ilan ay hindi makapasa sa neuro-psychiatric test matapos na mabistong miyembro ng 3rd sex, habang ang natitira pa ay may diperensiya naman umano ang kalusugan. Sinabi ni Adan na sa bawat kadete ay gumugugol ang pamahalaan ng P2M sa loob ng apat na taon o mula plebo hanggang sa pormal na mahirang sa nasabing military institution. (Ulat ni Joy Cantos)</body>
<link>http://www.philstar.com/Article.aspx?articleId=195646&amp;publicationSubCategoryId=92</link>
</article>
<article>
<title>Ang epekto ng mga minahan sa Mt. Diwalwal</title>
<author>Ni Butch Quejada</author>
<date>
<month>February</month>
<day>16</day>
<year>2003</year>
</date>
<body>( Ikalawang bahagi ) Nang magkaroon ng gold rush sa Mt. Diwalwal noong 1983, nakaranas na ang lugar ng kaguluhang political at social. Halos 2,000 tao na ang namamatay dahil sa landslides, cave-ins at kalupitan ng mga nag-aaway na grupo. Ang minahan ng ginto ay naging sanhi rin ng paglala ng peace and order sa Davao. Ang awayan sa minahan ay naging dahilan sa pagdami ng mga patayan sa lugar, dagdag pa dito ang karahasan, pananakot at pangingikil. Hindi pa binabanggit dito ang mga namatay dahil sa maruming tubig na iniinom at nakakaing may lason. Hindi na normal ang pamumuhay ng tao sa nasabing lugar. Ang mga maliliit na minero ay pinagkakaitan na tamasahin ang kanilang pinaghirapan. Sinasamantala ang kanilang kamangmangan at kahirapan. Niloloko at pinagdadamutan ng isang magandang kabuhayan. Ang hangarin lamang ng mga Lumads ay makakita ng ginto at maipalit ito sa halagang pambili ng kanilang makakain at ilang pangangailangan. Subalit ang karapatang ito ay tinanggal sa kanila. Ginawang gatasan ng mapagsamantalang negosyante ang Mt. Diwalwal. Marami sa kanila ay naging milyonaryo o bilyonaryo na. Sinasamantala din ito ng mga komunistang terorista at ginagawa nang negosyo ang &amp;quot;extortion&amp;quot; sa mga mahihirap at mayayamang minero. Malawak ang operasyon ng NPA sa naturang lugar. Ninanakawan ng mga rebeldeng ito ang mga mahihirap na minero at layunin din na masarili ang teritoryo. Dahil sa lumalalang problema sa kapayapaan sa Mt. Diwalwal, nagtalaga ang AFP ng isang infantry battalion sa lugar upang ma-neutralize ang lugar at ilang armadong grupo na naghahari-harian sa lugar at upang tumulong sa PNP at DENR na makamit ang kapayapaan, kaunlaran at katatagan ng mga naninirahan sa Mt. Diwalwal. Naniniwala ang AFP na ang gold mining sa Mt. Diwalwal ay napakahalaga sa bansa kaya kailangan nito ang mahigpit na proteksiyon laban sa mga taong may maitim na hangarin. Sa isang kasunduang sinimulan ni Pangulong Arroyo at ilang ahensiya ng pamahalaan, inaasahang magiging isang magandang lugar ang Mt. Diwalwal. (Itutuloy)</body>
<link>http://www.philstar.com/Article.aspx?articleId=195653&amp;publicationSubCategoryId=92</link>
</article>
<article>
<title>Senado, Kamara pinabubuwag dahil sa AMLA</title>
<author>Rudy Andal</author>
<date>
<month>February</month>
<day>16</day>
<year>2003</year>
</date>
<body>Hinamon kahapon ni Senator Aquilino Pimentel Jr. ang Arroyo government na buwagin na lamang nito ang Senado at Kamara saka mag-appoint na lang ng mga mambabatas na magiging sunud-sunuran sa mga dikta ng Financial Action Task Force (FATF). Ito ang naging pahayag ni Sen. Pimentel matapos mapabalitang ibinasura kaagad ng FATF ang amendatory bill sa Anti-Money Laundering Law (AMLA) na naging batayan para hindi na ito lagdaan ni Pangulong Arroyo. Ayon kay Pimentel, hindi pa man nakakarating sa FATF ang opisyal na transmission ng AMLA amendments ay kaagad na nitong inihayag na ibabasura nila ito dahil hindi sinunod ang nais nilang maging amendments nito. Hindi anya dapat maging sunud-sunuran ang gobyerno sa mga dikta ng FATF partikular sa pag-amyenda sa AMLA dahil dapat ding proteksiyunan ang karapatan ng mamamayan mula sa harassment sa anti-harassment sa Anti-Money Laundering Council (AMLC). Nais ng FATF na walang court order para buksan ng AMLC ang suspicious account subalit sa amendatory bill na niratipikahan ng Senado ay tanging ang 3 predicate crimes na kidnapping, hijacking at drug trafficking ang hindi na kailangan ang court order para mabuksan ang suspicious account. Nakapaloob din sa amendatory bill na ang threshold na P4M ay ibinaba sa kagustuhan ng FATF na maging P500,000. Hindi din makatwiran na i-reject ng FATF ang AMLA amendments dahil hindi lamang nakapasa sa kanilang criteria ay dahilan na para patawan tayo ng sanctions. Ikinatwiran pa ng senador, maging ang Thailand ay P2.5 milyon ang threshold habang ang 21 bansa na miyembro ng FATF ay walang tinukoy na threshold pero hindi nila pinatawan ng sanctions. (Ulat ni Rudy Andal)</body>
<link>http://www.philstar.com/Article.aspx?articleId=195659&amp;publicationSubCategoryId=92</link>
</article>
<article>
<title>Assessment team, binuo ng DILG kontra jueteng</title>
<author>Angie dela Cruz</author>
<date>
<month>February</month>
<day>16</day>
<year>2003</year>
</date>
<body>Bumuo ng assessment team ang Department of Interior and Local Government (DILG) upang magsagawa ng malalimang ebalwasyon sa performance ng lahat ng regional, provincial, city at municipal directors ng PNP kaugnay ng kani-kanilang anti-jueteng campaign sa area of responsibility. Ito ay ginawa ni DILG Sec. Joey Lina kahit na idineklara ng 12 munisipalidad ng lalawigan ng Rizal na jueteng-free ang kanilang lugar. Ang assessment team ay binubuo ng NGOs mula sa religious sector, academe, civic organizations at piling opisyales mula sa DILG at Napolcom. Ang mga ito ang susuri kung gaano katindi at kalawak ang ginagawang kampanya ng PNP laban sa jueteng. &amp;quot;This is in line with President Arroyos directive for an all out war against jueteng and any police official who shall be found to have been remiss in their duty will have to face the consequence of their inaction,&amp;quot; ani Lina. Sinabi pa ni Lina na ang anumang resulta ng evaluation at assessment team ay magbibigay daan sa PNP na mapahusay pa ang trabaho kontra illegal gambling at malaman kung sinu-sinong PNP officials ang kailangang alisin sa puwesto. (Ulat ni Angie dela Cruz)</body>
<link>http://www.philstar.com/Article.aspx?articleId=195664&amp;publicationSubCategoryId=92</link>
</article>
<article>
<title>4 berdugo ng Abu nalambat</title>
<author>AFP</author>
<date>
<month>February</month>
<day>17</day>
<year>2003</year>
</date>
<body>ZAMBOANGA - Apat na miyembro ng Abu Sayyaf group na umanoy responsable sa serye ng pangingidnap ang nadakip ng militar sa Basilan kamakalawa. Ayon kay Col. Bonifacio Ramos, ang mga naarestong rebelde ay ang itinuturong pumugot sa ulo ng dalawang Kristiyanong guro may tatlong taon na ang nakalilipas matapos na hindi makuha ang hinihinging ransom ng mga bihag. Sinabi ni Ramos na matagal na nilang tinitiktikan ang mga rebeldeng Muslim na sangkot sa mga pambobomba at pagdukot para sa ransom na ang karaniwang target ay mga Kristiyano at dayuhan. Iniuugnay din ang naturang mga rebelde ng Washington at Manila sa Al-Qaeda network na pinamumunuan ng international terrorist na si Osama bin Laden. Ang mga naarestong rebelde, ayon naman kay Regional Military chief Narciso Abaya ay kasalukuyang nakikipag-ugnayan at tulungan sa awtoridad upang magbigay ng karagdagang impormasyon laban sa kanilang kasamahan kaya hindi muna ibinunyag ang kanilang mga pangalan. Ang pag-aresto sa mga rebelde ay bahagi ng opensiba ng pamahalaan laban sa Abu Sayyaf sa isla ng Basilan at Jolo. Sa ngayon, tatlong tripulanteng Indonesian at apat na Filipina Christian preachers ang natitirang bihag ng mga rebeldeng ASG sa Jolo. Bukod sa paglalagay ng tropa ng militar sa Jolo at pagbibigay ng military assistance mula sa US troops noong nakalipas na taon, patuloy ang militar sa kanilang paghahanap upang mabuwag at madakip ang ibang maliit na grupo ng rebelde na kabilang sa sinasabing self-styled Islamic fighters. (Ulat ng AFP)</body>
<link>http://www.philstar.com/Article.aspx?articleId=195772&amp;publicationSubCategoryId=92</link>
</article>
<article>
<title>'Hazing' sanhi ng pagbaba ng kadete sa PMA</title>
<author>Danilo Garcia</author>
<date>
<month>February</month>
<day>17</day>
<year>2003</year>
</date>
<body>FORT DEL PILAR, Baguio City  Kinumpirma ng pamunuan ng Phil. Military Academy (PMA) na nawawala na ang interes ng mga Pilipino na pumasok sa institusyon dahil sa patuloy na pagbulusok ng mga kabataan na kumukuha ng entrance examination at hinihinalang isa sa dahilan ay ang &amp;quot;hazing&amp;quot;. Sinabi ni PMA Supt., Maj. Gen. Edilberto Adan na buhat sa 11,000 kumuha nang pagsusulit noong 2001, bumaba ito nitong nakaraang Setyembre 2002 sa 8,000. Buhat sa naturang bilang, may 1,073 lamang ang pumasa. Nahaharap rin ang PMA sa malaking problema sa pagkaubos ng mga kadete dahil 30-35 porsiyento na lamang sa mga ito ang nagtatapos sa akademya. Sanhi nito, ang napakataas na bilang ng units sa kurikulum ng PMA na 236 ay nadoble na sa ibang pribadong kolehiyo na nagbibigay lamang ng 144 units. Dito pinag-aaralan ng PMA ang pagbabago ng kurikulum upang makayanan ng mga kadete na sumasailalim pa sa military at physical trainings kasabay nang mahigpit na pagsunod sa pinaiiral na regulasyon ng akademya na nagreresulta ng pagkasipa ng ilang kadete dahil sa mga de-merits. Tinututukan na rin ng PMA ang sistema ng hazing na nagbigay ng mga maiinit na kontrobersya sa PMA buhat nang isunod nila ang training nila sa West Point Academy sa Estados Unidos na magiging superior ang mga kadeteng mas senior sa ilalim ng pagbibigay sa mga ito ng ranggo. Gumagastos ang PMA ng mahigit sa P2 milyon kada kadate kaya nais nito na makalikha ng opisyal na makakatulong sa militar at pulisya sa bansa. Nabatid na apat na babae sa kabuuang 103 kadete ang nakatakdang magtapos ngayong darating na Marso. (Ulat ni Danilo Garcia)</body>
<link>http://www.philstar.com/Article.aspx?articleId=195779&amp;publicationSubCategoryId=92</link>
</article>
<article>
<title>Hustisya kay John Campos sigaw ng PMA'er</title>
<author>Danilo Garcia</author>
<date>
<month>February</month>
<day>17</day>
<year>2003</year>
</date>
<body>FORT DEL PILAR, Baguio City  Katarungan para kay Supt. John Campos. Ito ang nagkakaisang isinisigaw ng mga opisyal ng military at pulisya sa pangunguna ng PMA Batch 87 sa isinagawang Alumni Homecoming ng Philippine Military Academy kahapon. Naging kapansin-pansin ang pagsusuot ng mga PMA Batch 87, 88, 89, 90 at 95 ng itim na arm band bilang simbolo ng pakikiramay at pagkondena sa pamamaslang sa kanilang mista na si Campos. Sinabi ni Supt. Renier Espina, Batch 87 Class President na may isang taon nilang ipagluluksa ang pagpanaw ni Campos. Taglay rin nila sa kanilang mga dibdib ang sticker na nagsasaad ng &amp;quot;Justice for John Campos&amp;quot; habang isang banner rin ang nagsasabing &amp;quot;Nasaan ang hustisya ng administrasyong ito para kay John Campos?&amp;quot;. Umapela naman si Philippine National Police Chief Director General Hermogenes Ebdane sa mga PMAer na magpakahinahon dahil sa hindi umano sila nagpapabaya sa imbestigasyon upang madakip ang mga killer at mastermind ng pagpaslang kay Campos. (Ulat ni Danilo Garcia)</body>
<link>http://www.philstar.com/Article.aspx?articleId=195785&amp;publicationSubCategoryId=92</link>
</article>
<article>
<title>Suporta sa OFWs sa HK tiniyak ni Sec. Ople</title>
<author>Ellen Fernando</author>
<date>
<month>February</month>
<day>17</day>
<year>2003</year>
</date>
<body>Tiniyak kahapon ni Foreign Affairs Secretary Blas Ople sa mga Filipino community leaders sa Hongkong na makakatanggap ang mga ito ng suporta mula sa pamahalaan kaugnay sa pagpapatupad ng Hong Kong levy at wage cut sa mga Filipino domestic helpers. Ang kasiguruhan ay inihayag ni Ople sa libu-libong Overseas Filipino Workers nang bumisita ito sa Philippine Consulate doon. Sinabi ni Ople na implementasyon nito ay &amp;quot;unfair at unwise&amp;quot; para sa mga OFWs. &amp;quot;Unfair because in times of economic difficulties, the pain should not be put on the frail shoulders of those least able to bear it and unwise because foreign domestic helpers liberate HK women from their household chores and allow them to be active contributors to the Hong Kong economy,&amp;quot; ani Ople. Hiniling na ni Ople sa Punong Ehekutibo ng Hong Kong na ipagpaliban ang pagpapatupad ng levy at wage cut hanggang sa takdang panahon. Isiniguro rin ni Ople sa mga OFWs na patuloy na makikipagnegosasyon ang pamahalaan at ibang apektadong bansa mula sa ASEAN na magkaisa upang iapela ang nasabing hakbang ng HKSAR government. (Ulat ni Ellen Fernando)</body>
<link>http://www.philstar.com/Article.aspx?articleId=195791&amp;publicationSubCategoryId=92</link>
</article>
<article>
<title>Mindanao magkukulang sa kuryente</title>
<author>Malou Escudero</author>
<date>
<month>February</month>
<day>17</day>
<year>2003</year>
</date>
<body>Nagbabala kahapon ang Department of Energy (DOE) sa posibilidad na magkaroon ng kakulangan sa kuryente sa Mindanao sa susunod na limang taon dahil sa biglang pagtaas ng demand sa elektrisidad. Ito ang sinabi ni Elizabeth Navalta, director ng DOE sa isinagawa nitong briefing sa mga miyembro ng House Committee on Mindanao Affairs kaugnay sa power situation sa Mindanao. Sinabi ni Navalta sa komite na pinamumunuan ni Davao Oriental Rep. Mayo Almario na dahil sa heightened activities sa Mindanao, hindi magma-match ang demand ng consumer at ang suplay ng kuryente sa rehiyon. Ang projection ng DOE ayon kay Navalta ay base sa projection ng National Economic and Development Authority (NEDA) sa pagtaas ng gross domestic product (GDP) ng bansa. Buhat sa figures ng GDP at iba pang sukatan ng fuel prices at population growth, nakikita rin ng DOE ang pagtaas sa electric power sales sa loob ng lima hanggang 10 taon. Ipinaliwanag naman ni Energy Undersecretary Emmanuel de Dios sa nakaraang hearing na ginagamit ng DOE ang GDP figures upang madetermina ang demand ng elektrisidad sa buong bansa. Siniguro naman ni Navalta sa mga kongresista na kasapi ng komite na ginagawa ng DOE ang lahat ng paraan upang maiwasan ang napipintong power shortage sa Mindanao. Kabilang na dito ang completion ng Mindanao Energy Plan ngayong Hunyo at pagpapatupad ng energy program sa lahat ng rehiyon. Magugunitang sinabi kamakailan ni Pangulong Arroyo na mangangailangan ang bansa ng karagdagang 6,000 megawatts ng elektrisidad sa susunod na 10 taon upang maiwasan ang power shortage at P400 bilyon mula sa private sector investments upang pondohan ang pangangailangan ng bansa sa elektrisidad. (Ulat ni Malou Escudero)</body>
<link>http://www.philstar.com/Article.aspx?articleId=195795&amp;publicationSubCategoryId=92</link>
</article>
<article>
<title>P.50P1 fare hike giit ng mga transport group</title>
<author>Danilo Garcia</author>
<date>
<month>February</month>
<day>17</day>
<year>2003</year>
</date>
<body>Isang panibagong krisis na naman sa transportasyon ang napipinto na makakaapekto sa mga commuters dahil sa paghingi ng mga transport groups sa Metro Manila ng karagdagang P.50-P1 taas ng pasahe matapos ang pinakabagong pag-akyat sa presyo ng langis. Kinumpirma kahapon ni Transportation and Communications Sec. Leandro Mendoza na humihingi ang mga transport groups ng 50 sentimos na dagdag pasahe sa mga pampasaherong jeepney at piso naman sa mga bus. Sa kabila nito, sinabi ni Mendoza na hindi dapat agad na mangamba ang publiko dahil sa hindi agad maaprubahan ang naturang mga petisyon kung saan kailangan pang sumailalim ito sa ebalwasyon ng DOTC. Ang naturang mga petisyon na isinumete ng Federation of Jeepney Operators and Drivers Association (FEJODAP), Integrated Metro Bus Operators Association (IMBOA) at Pinagkaisang-lakas ng mga Tsuper at Operators Nationwide (PISTON) ay kasunod nang pagtaas ng presyo ng gasolina sa P15.95 kada litro. Pinangunahan ito ng Caltex at sinundan kamakalawa ng Shell, Petron at mga New Oil Players Association. Matagal na ring iniaangal sa Dept. of Trade and Industry ng mga transport groups ang pagtaas ng presyo ng lubricants at mga spare parts ng sasakyan. Nagbanta ang mga transport groups na magsasagawa ng transport strike sa bansa upang maparalisa ang transportasyon. Isang pulong ang itinakda ni Mendoza sa mga transport groups ngayong araw sa Malaca&amp;ntilde;ang upang resolbahin ang nasabing usapin. (Ulat ni Danilo Garcia)</body>
<link>http://www.philstar.com/Article.aspx?articleId=195799&amp;publicationSubCategoryId=92</link>
</article>
<article>
<title>Tropang Kano sabak uli sa Sulu!</title>
<author>Lilia Tolentino</author>
<date>
<month>February</month>
<day>18</day>
<year>2003</year>
</date>
<body>Muling isasabak ang mga tropang Kano sa Jolo, Sulu para sa pagsasagawa ng magkasanib na military exercise sa mga sundalong Pilipino sa ilalim ng programang Balikatan 03-1 na ang tatargetin ay ang bandidong Abu Sayyaf Group. Inaprubahan na ni Pangulong Arroyo ang rekomendasyon nina Foreign Affairs Secretary Blas Ople at Defense Secretary Angelo Reyes para sa implementasyon ng Balikatan sa Sulu. Ang Balikatan ay codename ng war games sa pagitan ng dalawang bansa na may layuning lipulin ang Abu Sayyaf kidnap-for-ransom group na ugnay sa al-Qaeda terror network ni Osama bin Laden. Ayon kay Presidential Spokesman Ignacio Bunye, tulad ng ginanap na military exercise sa Basilan noong nakaraang taon, ang Balikatan 03-1 ay bahagi ng pangkalahatang pagsasanay-military at magkatuwang na pagtutulungan ng US at RP para mapagbuti ang kahandaang pang-depensa at pang-seguridad ng mga Pilipinong sundalo. Sinabi ni Bunye na wala pang eksaktong bilang ng mga Amerikanong sundalo at support troops na ipadadala sa bansa, gayundin ang duration ng exercise dahil ang detalye ng Jolo operation ay pag-uusapan pa sa pagbisita sa isang linggo ni US Major Gen. Joseph Weber. Sa idinaos na press briefing, sinabi ni Bunye na hindi na kailangang magkaroon ng bagong &amp;quot;term of reference&amp;quot; dahil ang susundin na lamang ay ang dating mekanismo at regulasyon sa mga nauna nang Balikatan exercise. Ayon kay Bunye, ang napagkasunduan ng magkabilang panig ay gawin ang pagsasanay sa Sulu dahil ito ang pinaka-praktikal na lugar na pagdausan ng military exercise. Dahil mayroong mga rebelde sa Sulu, sinabi ni Bunye na inaasahan nang mauulit ang sitwasyong kinakaharap sa naunang Balikatan sa Basilan. Gaya nang dati, sinabi ni Bunye na ang mga sundalong Amerikano ay magsisilbi lamang adviser at suporta. Ang aktuwal na pagharap sa mga rebelde kung sakaling maganap ay gagawin ng mga sundalong Pilipino. At para sa ikapagtatagumpay ng bagong Balikatan, sinabi ni Bunye na may isasagawa ring konsultasyon sa mga local na opisyal para hindi maapektuhan ang mga sibilyan. Sangkot din sa programa ang pagsasagawa ng gawaing pangkawanggawa lalo na sa larangang pangkalusugan. Inihayag din ni Bunye na inaasahan na ng Malaca&amp;ntilde;ang na may ilang sektor na mag-iingay bilang reaksiyon sa pagdaraos ng magkasanib na military exercise. (Ulat ni Lilia Tolentino)</body>
<link>http://www.philstar.com/Article.aspx?articleId=195884&amp;publicationSubCategoryId=92</link>
</article>
<article>
<title>Suspek sa Cervantes slay sumapi na sa Pentagon</title>
<author>Danilo Garcia</author>
<date>
<month>February</month>
<day>18</day>
<year>2003</year>
</date>
<body>Bigo ang Task Force Cervantes sa pagdakip sa isa sa mga suspek sa pamamaslang kay self-proclaimed Young Officers Union (YOU) spokesman Baron Cervantes na si Sonny Camacho na nagtatago ngayon sa Mindanao. Sinabi ni Task Force Cervantes head, Chief Supt. Romeo Maganto na hindi umano nila nasakote si Camacho dahil sa tuluyang sumali na ito tatlong linggo na ang nakakaraan sa Pentagon Kidnap-for- Ransom Gang sa Surala, Cotabato. Inamin ni Maganto na bunsod ng pagsanib nito ay labis na nahihirapan ang kanyang mga tauhan na arestuhin si Camacho. Nakumpirma ang pagsali sa Pentagon ni Camacho ng makita ito sa binisidad ng Brgy. 10, Surala kasama ang ilang miyembro ng Pentagon. Nasa ilalim ng proteksyon ng Moro Islamic Liberation Front (MILF) ang Pentagon kung saan maaari lamang nilang madakip ito sa oras na malupig ng AFP ang mga rebelde at isuko na ang mga ito sa pamumuno ni Tahir Alonto. Matatandaan na nagpadala ng isang grupo ng Task Force Cervantes si Maganto sa Mindanao para umaresto kay Camacho na naunang naiulat na pinoprotektahan umano ng kanyang sundalong tiyuhin. Samantala, aminado rin si Maganto na nahihirapan silang harapin at tukuyin ang eksaktong kinalalagyan ngayon ni Supt. Rafael Carde&amp;ntilde;o, ang pangunahing suspek sa pamamaslang kay Cervantes matapos na mag-back out na rin ang abugadong pumalit kay Atty. Homobono Adaza sa pakikipagnegosasyon sa pagsuko nito. Sina Camacho at Carde&amp;ntilde;o ay kapwa may patong sa ulo na P1 milyon reward. (Ulat ni Danilo Garcia)</body>
<link>http://www.philstar.com/Article.aspx?articleId=195896&amp;publicationSubCategoryId=92</link>
</article>
<article>
<title>Tax exemption ni Sec. Camacho sa Honda CRV sinilip ng Senado</title>
<author>Rudy Andal</author>
<date>
<month>February</month>
<day>18</day>
<year>2003</year>
</date>
<body>Iimbestigahan ng Senado si Finance Secretary Jose Isidro Camacho dahil sa pagkakaloob nito ng tax exemption sa Honda CRV na nangangahulugan ng pagkawala ng P1.4 bilyong buwis nitong nakaraang taon. Sinabi ni Sen. Loi Estrada, dapat imbestigahan ng Senate blue ribbon committee si Sec. Camacho at ang Bureau of Internal Revenue (BIR) dahil sa pagpayag ng mga ito ng hayagang pagnanakaw sa pamahalaan. Ayon sa Senate resolution 544 ni Sen. Estrada, hindi dapat pinayagan ni Camacho na magkaroon ng tax exemption ang Honda CRV dahil nalugi ang gobyerno ng P1.4 bilyon. Nagpahayag din ng pangamba si Sen. Ramon Magsaysay Jr. na umabuso sa kanyang kapangyarihan sa ilalim ng batas ng DOF dahil tanging ang Kongreso lamang ang maaaring magpataw ng panibagong buwis. Pinaratangan naman ni Sen. Aquino-Oreta si Camacho na anti-consumer o anti-masa dahil sa pakana nitong patawan ng excise tax ang mga Asian Utility Vehicles (AUVs) gayong ginagamit itong poor mans car. Sa ilalim ng planong excise tax ni Camacho, ay inaasahang makakalikom ito ng P230 milyon gayong hindi umano nito naisip na ang ibinigay nitong tax exemption sa Honda CRV noong nakaraang taon ay nagpalugi ang sa gobyerno ng P1.4 bilyon. Inihayag ni Sen. Estrada na ang mga sasakyang kahanay ng Honda CRV tulad ng Toyota Rav 4, Suzuki Vitara at Ford Escape ay nagbabayad ng mataas na buwis. (Ulat ni Rudy Andal)</body>
<link>http://www.philstar.com/Article.aspx?articleId=195901&amp;publicationSubCategoryId=92</link>
</article>
<article>
<title>Erap nanalo sa kaso vs jeepney driver</title>
<author>Gemma Amargo</author>
<date>
<month>February</month>
<day>18</day>
<year>2003</year>
</date>
<body>Sa kauna-unahang pagkakataon ay nanalo si dating Pangulong Joseph Estrada sa kasong isinampa nito laban sa isang jeepney driver na nakabangga sa kanya noong senador pa lamang ito. Base sa 9-pahinang ipinalabas na desisyon ng Court of Appeals (CA), inatasan nito ang jeepney driver na si Efren Ramos at ang operator na si John Lim na bayaran si Estrada. Sa rekord ng Korte, naganap ang aksidente sa trapiko noong May 7, 1998. Minamaneho ni Estrada ang kanyang Nissan Datsun Station Wagon sa may intersection ng Edsa at Ortigas Ave. na may plakang PCD-717 kasama ang kanyang bodyguard na si Benedicto Flores ng bigla na lamang lumusot ang jeep na may plakang DEL-997 na minamaneho ni Ramos. Nagtamo ng sugat sa kanyang kilay si Estrada habang nasugatan ang kanyang bodyguard sa noo, kanang mata at ulo. Pinagbabayad si Ramos ng halagang P5,560 na gastusin sa ospital, P144,206 pagpapagawa ng nasirang kotse ni Erap, P200,000 moral damages at P30,000 sa abugado. Iginiit ni Ramos na may kasalanan din si Estrada dahil sa natuklasan nilang wala itong dalang drivers license at ang plaka ng kotse ay peke dahil ang plakang ito ay gamit niya sa isa pa niyang kotse. Kinatigan pa rin ng CA ang hatol ng Pasig RTC sa pagsasabing walang kinalaman sa aksidente ang kawalan ng lisensiya at pekeng plaka ng kotse. Ayon sa CA malinaw ang naging pagkakamali ni Ramos dahil sa pilit nitong hinabol ang yellow light gayung dapat ay unti-unti na nitong binagalan ang kanyang takbo subalit binilisan pa niya. (Ulat ni Gemma Amargo)</body>
<link>http://www.philstar.com/Article.aspx?articleId=195907&amp;publicationSubCategoryId=92</link>
</article>
<article>
<title>Deadline sa AMLA hanggang Marso 15</title>
<author>Lilia Tolentino/Rudy Andal</author>
<date>
<month>February</month>
<day>18</day>
<year>2003</year>
</date>
<body>Pinagkalooban ng Financial Action Task Force (FATF) ang Pilipinas nang hanggang Marso 15 upang makasunod sa itinakdang standards kaugnay sa ginawang amyenda sa Anti-Money Laundering Law (AMLA) at kung hindi ay papatawan ito ng parusa. Ayaw nang palalain pa ng Malaca&amp;ntilde;ang ang humahabang isyu sa AMLA kaya isang pagpupulong ng joint Legislative-Executive Development Advisory Council (LEDAC) ang isasagawa para pag-usapan ito. Sinabi ni Finance Secretary Isidro Camacho na ang isang buwang palugit na ipinagkaloob ng FATF ay magkakaloob sa Kongreso ng sapat na panahon para makabalangkas ng mga amyendang hinihingi ng FATF. Sinabi ni Presidential Spokesman Ignacio Bunye na kung papatawan ang bansa ng parusa ng FATF bubusisiing mabuti ang lahat na transaksiyon na pumapasok sa Pilipinas kabilang ang mga bangko na pinadadalhan ng 7 milyong overseas contract workers ng kanilang dollar remittances sa kanilang pamilya. (Ulat nina Lilia Tolentino/Rudy Andal)</body>
<link>http://www.philstar.com/Article.aspx?articleId=195913&amp;publicationSubCategoryId=92</link>
</article>
<article>
<title>Kaayusan asam sa MT. Diwalwal</title>
<author></author>
<date>
<month>February</month>
<day>18</day>
<year>2003</year>
</date>
<body>Halos dalawang dekada na ngayon. Nangingibabaw pa rin ang kaguluhan sa mga tunnel, kweba, mining sheds at drinking salon sa goldmine na kung tawagin ay Mt. Diwalwal. Para sa mga fortune hunters, ang Mt. Diwalwal na dati ay isang malawak na kagubatan ay nagmistulang anthill para sa mga small scale miners, mining corporations, magnanakaw, prostitutes at halos lahat na ng masasamang loob na naghahangad ng dagling kayamanan. Ang Mt. Diwalwal ay naging pugad ng kaguluhan at patayan. Ang kinang ng salapi ay nagresulta ng pagkagahaman, corruption at krimen kung saan libu-libong mamamayan na ang nasawi. Para sa mga nakatira sa Mt. Diwalwal, ang pagkakaroon ng ginto ay nangangahulugan ng pakikipagpatayan dito. Hindi na nakakapagtaka na maraming minero ang nagtataglay ng loose firearms at iba pang deadly weapons bilang proteksiyon sa kanilang sarili. Sa paghahangad ng instant wealth, nagkaroon ng maraming problema sa Mt. Diwalwal na kinabibilangan ng mga katutubo dumagdag pa dito ang buktot na New Peoples Army (NPA). Dahil sa patuloy na pagkawala ng foreign funding, nakisali na ang NPA sa pagmimina sa hangaring makahukay ng ginto upang maidagdag sa pondo ng kanilang cadre na nasa Europe. Sa kasalukuyan, marami ng NPA sa mga tunnel at kweba sa Mt. Diwalwal, at dahil dito, naging pangkaraniwan na ang lingguhang collection ng revolutionary tax. Ayon sa AFP, ang revolutionary tax na kinokolekta ng NPA buhat sa mga minero ay umaabot sa P20 milyon kada taon. Isa sa mga concern ng mga mamamayan ay ang unti-unting pagkasira ng kapaligiran sa Mt. Diwalwal. Ang kakulangan ng political will ng ating pamahalaan at ang kawalan ng regulation sa pagmimina ay naging sanhi sa patuloy na pollution ng mercury at cyanide sa mga sapa, dagat, ilog at ang hanging nilalanghap. Wala na ding agricultural products na makuha sa mga lupain dahil sa nakalalasong usok. Kumilos ang DENR, DSWD, DILG at PNP upang magsagawa ng reporma para sa kaayusan ng lugar. Nagkaroon ng regulasyon ang pamahalaan upang proteksiyunan ang mga small scale miners at bigyan sila ng mas maraming bahagi sa kanilang namiminang ginto. Nakontrol din ang pagdadala ng loose firearms ng mga tao at unti-unting naisasaayos ang datiy magulong sitwasyon sa Mt. Diwalwal. Ang pakikialam ng pamahalaan ay isang welcome relief. Sa mahabang panahong nanatili ang karahasan sa Mt. Diwalwal, makikita na rin ng mga mamamayan ang pagbabago na matagal na nilang inaasam.</body>
<link>http://www.philstar.com/Article.aspx?articleId=195918&amp;publicationSubCategoryId=92</link>
</article>
<article>
<title>Waling-waling gagawing pambansang bulaklak</title>
<author>Malou Escudero</author>
<date>
<month>February</month>
<day>18</day>
<year>2003</year>
</date>
<body>Hindi na Sampaguita ang ituturing na pambansang bulaklak ng Pilipinas kundi Waling-waling sa sandaling maging isang ganap na batas ang panukalang batas 3789 na inihain ni Davao City Rep. Vincent Garcia. Ayon kay Garcia, ang Waling-waling ang pinakamagandang uri ng orchid sa Pilipinas na matatagpuan lamang sa kagubatan ng Mt. Apo at mga lalawigan ng Davao at Zamboanga del Sur. Niliwanag ng kongresista na ang naturang bulaklak ay hindi lamang orihinal na nagmula sa Pilipinas kundi bihira rin itong makita sa ibang bansa. Hindi tulad ng Sampaguita na native sa India at Saudi Arabia. Tinataglay din umano ng Waling-waling ang mga katangian at kaugalian ng mga Pilipino. Hindi ito tumutubo kung saan-saan lamang. Tanging sa tuktok lamang ng mga matataas na punong kahoy na nagsisimbulo sa mataas na aspirations ng mga Filipino. Nabubuhay din ito ng hindi nangangailangan ng suporta na nangangahulugan naman ng katatagan ng mga Filipino. Kasabay nito, inaprubahan din ng subcommittee on language, culture and arts at ng Committee on Basic Education ang pag-indorso sa HB 3623 na inihain ni Rep. Alfredo Maeranon (Negros Occidental) na pagdedeklara sa Abaka bilang national fiber naman ng Pilipinas. Sinabi ni Maranon na ang Abaka ay bahagi ng kasaysayan at kultura ng Pilipinas. Isa rin ang Abaka sa naghatid sa Pilipinas upang makilala sa international market. (Ulat ni Malou Escudero)</body>
<link>http://www.philstar.com/Article.aspx?articleId=195921&amp;publicationSubCategoryId=92</link>
</article>
<article>
<title>GMA 'nanikluhod' na sa oil firms</title>
<author>Lilia Tolentino</author>
<date>
<month>February</month>
<day>19</day>
<year>2003</year>
</date>
<body>Sa harap ng walang puknat na pagtaas sa halaga ng petrolyo, nagsumamo na si Presidente Arroyo sa mga kompanya ng langis na magsakripisyo sa kapakanan ng nakararaming mamamayan. Sa pamamagitan ni Presidential Spokesman Ignacio Bunye, inantig ng Pangulo ang konsensiya ng mga kompanya ng langis na &amp;quot;huwag pahirapan ang taumbayan sa patuloy na pagtataas sa presyo ng petrolyo.&amp;quot; Pinukaw ng Malaca&amp;ntilde;ang ang pansin ng Caltex, Shell at Petron na makonsensiya naman sa panahong ito ng krisis at huwag pagdusahin ang mga mamamayan sa ginagawa nilang pagtataas ng presyo ng gasolina. Sinabi ni Bunye na isantabi muna ng malalaking oil companies gayundin ang mga bago at maliliit na kompanya ang pansariling pakinabang. Bagaman hindi lang ang Pilipinas ang apektado sa mga nagaganap na pangyayari sa Gitnang Silangan, sinabi ni Bunye na ang kagipitang ito ay temporary lamang at bababa rin ang presyo ng krudo sa pamilihan. Inatasan ni Pangulong Arroyo si Energy Secretary Vince Perez para pakiusapan ang mga kompanya ng langis na antalahin ang pagtataas sa presyo ng produktong petrolyo. Nabatid na bunsod ng tensiyon sa Middle East, ang presyo ng krudo ay tumaas sa $40 bawat bariles. (Ulat ni Lilia Tolentino)</body>
<link>http://www.philstar.com/Article.aspx?articleId=196004&amp;publicationSubCategoryId=92</link>
</article>
<article>
<title>Oil derugalation law buwagin na lang</title>
<author>Malou Escudero</author>
<date>
<month>February</month>
<day>19</day>
<year>2003</year>
</date>
<body>Hiniling kahapon ni Negros Occidental Rep. Apolinario Lozada, chairman ng House committee on foreign relations, na ibasura na lamang ang Oil Deregulation Law dahil hindi naman ito napapakinabangan ng taumbayan. Ayon kay Rep. Lozada, ang Oil Deregulation Law ay binuo upang matulungan ang taumbayan na maging stable ang presyo ng produktong petrolyo na ibinebenta ng mga oil companies. Subalit sa kasalukuyang nagaganap, ginagamit umano ng mga oil companies ang naturang batas upang pagsamantalahan ang publiko. Sinabi ng kongresista na dapat na ibalik sa gobyerno ang kontrol ng oil industry upang masigurong hindi basta-basta naitataas ang presyo ng gasolina. Batay sa ulat, nito lamang 2001 ay kumita ng P1.7 bilyon ang Pilipinas Shell Petroleum habang P1.2B naman ang net profit ng Petron. Sinuportahan din ng mambabatas ang panawagan ng Energy officials sa publiko na bumili na lamang sa mga oil companies na nagbebenta ng murang gasolina. Kasabay nito, pinaiimbestigahan ni Lozada sa Energy Regulatory Commission (ERC) ang posibleng paglabag ng mga oil companies sa anti-profiteering laws. May mga indikasyon na ang ibinebenta nilang gasolina sa ngayon sa mas mataas na halaga ay binili pa nila noong mababa pa ang presyo nito sa world market. (Ulat ni Malou Escudero)</body>
<link>http://www.philstar.com/Article.aspx?articleId=196015&amp;publicationSubCategoryId=92</link>
</article>
<article>
<title>FATF tutungo sa Pilipinas</title>
<author>Malou Escudero/Rudy Andal</author>
<date>
<month>February</month>
<day>19</day>
<year>2003</year>
</date>
<body>Magtutungo sa bansa ang makapangyarihang Financial Action Task Force (FATF) upang tulungan ang Kongreso na mag-draft sa aamyendahang Anti-Money Laundering Act (AMLA). Inihayag kahapon ni Speaker Jose de Venecia na hiniling na niya kay Executive Secretary Alberto Romulo na makipag-usap sa international watchdog upang pakiusapang magtungo sa bansa. Posibleng sa susunod na linggo ito dumating. Inaasahang sisimulan muli ang pag-uusap ng komite sa AMLA sa sandaling aprubahan na rin ng Senado ang resolusyon kaugnay sa rekonsiderasyon ng bicameral conference comittee report. Gigisahin ngayon ng Senado bilang committee as a whole ang mga opisyal ng AGILE, Philippine Chamber of Commerce and Industry, BSP Governor Rafael Buenventura at Finance Secretary Isidro Camacho para ipaliwanag ng mga ito ang kanilang pagtutol sa AMLA amendments. Matigas ang paninindigan ng ilang senador na huwag alisin ang court order sa pag-amyenda sa AMLA bilang proteksiyon ng mamamayan at dapat hindi magkaroon ng immunity ang Anti-Money Laundering Council kung sakaling nagkamali sila ng hinala sa pinagdududahan nilang account. Magugunita na nagbigay ng deadline ang FATF ng hanggang Marso 15, 2003 upang amyendahan ang AMLA at pumasa sa standard ng FATF. (Ulat nina Malou Escudero/Rudy Andal)</body>
<link>http://www.philstar.com/Article.aspx?articleId=196022&amp;publicationSubCategoryId=92</link>
</article>
<article>
<title>'Presidentiables at vice magbitiw kapag tumakbo'</title>
<author>Rudy Andal</author>
<date>
<month>February</month>
<day>19</day>
<year>2003</year>
</date>
<body>Nais ni Senator Robert Barbers na magbitiw sa kanilang posisyon ang sinumang senador na nagnanais tumakbo bilang presidente o bise-presidente sa darating na eleksiyon. Sa isinumiteng Senate bill 2495, hiniling ni Sen. Barbers na magbitiw sa kanilang posisyon ang sinumang senador sa sandaling isumite nito ang kanyang certificate of candidacy para tumakbong presidente o bise-presidente. Sa kasalukuyan ay puwedeng hindi magbitiw ang sinumang senador na nagnanais tumakbo ng mas mataas na posisyon at makabalik sa kanyang posisyon kapag natalo. Aniya, ang ibang nasa mid-term na mga senador na tumakbo bilang presidente o bise-presidente subalit hindi nagwagi ay puwedeng bumalik bilang senador upang tapusin ang kanyang termino sa ilalim ng umiiral na Omnibus Election Code. Idinagdag pa ni Barbers, dahil dito ay nababakante ang kanyang posisyon sa Senado kung saan ay inihalal siya ng taumbayan subalit napabayaan dahil sa pagtakbo sa mas mataas na puwesto. Kabilang sa maaapektuhan ng panukalang ito ni Barbers ay sina Senators Panfilo Lacson, Loren Legarda, Gringo Honasan, Aquilino Pimentel Jr., Juan Flavier at Senate President Franklin Drilon na pawang mga presidentiables at vice-presidentiables sa darating na 2004 elections. (Ulat ni Rudy Andal)</body>
<link>http://www.philstar.com/Article.aspx?articleId=196028&amp;publicationSubCategoryId=92</link>
</article>
<article>
<title>Acsa Ramirez inabsuwelto</title>
<author>Malou Escudero</author>
<date>
<month>February</month>
<day>19</day>
<year>2003</year>
</date>
<body>Matapos dumanas ng matinding kahihiyan matapos iprisinta sa media bilang suspek sa Land Bank of the Philippines (LBP) scam, pinawalang-sala kahapon ng Office of the Ombudsman ang &amp;quot;whistle blower&amp;quot; na si Acsa Ramirez at Binangonan branch manager Artemio San Juan. Ayon sa Ombudsman, kulang ang ebidensiya upang madiin sa kasong money laundering sina Ramirez at San Juan. Anim na beses namang kakasuhan ng Ombudsman si Ramon Joven, LBP operation supervisor dahil sa pagmamaniobra ng mga tsekeng nagkakahalaga ng P203 milyon at pagdeposito sa anim na pekeng account. Sinabi ni Pelagio Apostol, chairman ng panel na nag-iimbestiga sa kaso nina Ramirez, hindi maaaring kasuhan si Ramirez ng money laundering dahil naganap ang paglilipat ng mga tseke patungo sa 6 pekeng account noong hindi pa ito ang cashier. Nagwalang-bahala naman aniya si Joven ng mabuksan ang naturang mga account sa bangko at hindi ito iniulat sa kanilang branch manager. Hindi naniniwala ang Ombudsman sa alegasyon ni Joven na sinabihan niya si San Juan ukol sa naturang mga transaksiyon. Sinabi rin ni Apostol na isinangkalan lamang umano ni Joven ang pagiging importanteng account ng 6 naturang account kaya hindi na ito dapat pakialaman. Si Ramirez ang tumayong whistle blower sa naturang anomalya sa Land Bank subalit ito ang iprinisinta ni Pangulong Arroyo sa media bilang suspek ng magtungo ang Pangulo sa NBI. (Ulat ni Malou Escudero)</body>
<link>http://www.philstar.com/Article.aspx?articleId=196034&amp;publicationSubCategoryId=92</link>
</article>
<article>
<title>Drug testing firms pipilayin ng LTO</title>
<author>Angie dela Cruz</author>
<date>
<month>February</month>
<day>19</day>
<year>2003</year>
</date>
<body>Bumuo ng isang investigating team si Land Transportation Office (LTO) Chief Roberto Lastimoso para pilayin ang operasyon ng mga tiwaling drug testing firm na nanloloko ng mga motorista. Ang hakbang ay ginawa ni Lastimoso makaraang ibunyag kamakailan ang nadiskubreng kalokohan ng ilang drug testing firm na namemeke ng drug test result. Nabulgar na mahigit 5,000 drug test results ay peke kaya ang bawat naisyuhan nitong motorista ay hindi na-renew ang drivers license. &amp;quot;Ito po ang kagandahan na mayroon tayong ipinatutupad na IT system sa LTO, dahil dito nalalaman po natin ang mga namemeke ng papeles at hindi tumutupad sa rules and regulations ng LTO hinggil sa drug test program ng ahensiya,&amp;quot; pahayag ni Lastimoso. Sinabi din ni Lastimoso na takdang isumite ng binuong team na kinabibilangan ng LTO drug test committee, license evaluation team at Assecs office sa DOH ang may mahigit 50 drug testing firm na blacklisted at nameke ng drug test result ng mga motorista. Inutos din ni Lastimoso na ibalik ng drug testing firm ang bayad ng mga motorista na hindi tinanggap ng LTO ang result. (Ulat ni Angie dela Cruz)</body>
<link>http://www.philstar.com/Article.aspx?articleId=196040&amp;publicationSubCategoryId=92</link>
</article>
<article>
<title>Suicide bombers babanat vs tropang Kano</title>
<author>Perseus Echeminada at Joy Cantos</author>
<date>
<month>February</month>
<day>20</day>
<year>2003</year>
</date>
<body>Handa nang ipain ng mga Tausog &amp;quot;suicide bombers&amp;quot; ang kanilang mga sarili para patayin ang mga tropang Kano na nakatakdang dumating sa Jolo, Sulu para sa idaraos na joint RP-US military exercise o Balikatan 03-1. &amp;quot;Tausog warriors welcome US troops with open arms,&amp;quot; anang isang source. Sinabi ng source na nasa kasaysayan na ng mga Sulue&amp;ntilde;os ang pakikipag-komprontasyon sa mga Amerikano kaya ang balita tungkol sa pagdating ng US troops sa Sulu ay parang apoy na kumalat sa bawat village. Ayon kay Nuruddin Lucman, isang Muslim historian, mayroong umiiral na &amp;quot;bad blood&amp;quot; sa pagitan ng Tausogs at Americans dahil sa Moro-American war na tumagal ng 14 taon. Naging matindi ang Moro-American war noon pero ang huramentado o suicide killing ay isa nang normal na tanawin sa Sulu. Ang mga Amerikano na noong mga panahong iyon ay gumagamit ng kalibre .38 baril ay kinailangang mag-imbento ng kalibre .45 baril at submachineguns para lamang pigilan ang mga suicide attacks. Kung noong 1903 ay ang tradisyunal na Kris ang naging armas ng mga naghuramentadong mga Tausog sa pagsalakay sa mga Amerikano, ngayon ay makabagong mandirigma na may nakabalot na bomba sa katawan ang haharap sa mga Kano. Nagbanta rin ang source na posibleng humantong sa matinding bakbakan sa pagitan ng mga sundalong Amerikano at mga armadong grupo ang presensiya ng mga GIs na lalahok sa Balikatan 03-1. &amp;quot;Theres no assurance that no American soldiers would get hurt during the conduct of the exercises and if it happens it will lead to massive armed confrontations,&amp;quot; ani ARMM Governor Farouk Hussin. Bagaman matagal na umano silang nagsususpetsa na palalawakin ang war games sa Mindanao ay hindi man lamang umano sila kinonsulta sa pagpasok ng tropang Kano sa Sulu. Sinabi ni Hussin na masyado umanong brutal ang mga armadong grupo sa pangunguna ng Abu Sayyaf Group sa Sulu at hindi ng mga ito patatawarin ang mga Amerikanong sundalo sa sandaling mabitag sa pagtapak sa &amp;quot;combat zone.&amp;quot; Ang Sulu ay kilalang balwarte ng grupo nina ASG commanders Ghalib Andang alyas Commander Robot, Mujib Susukan, Radulah Sahiron, habang nagpapabalik-balik naman umano sa Basilan at Sulu ang kanilang chieftain na si Khadafy Janjalani. Ang mga nabanggit ay pawang may patong sa ulo na P5M. (Ulat nina Perseus Echeminada at Joy Cantos)</body>
<link>http://www.philstar.com/Article.aspx?articleId=196122&amp;publicationSubCategoryId=92</link>
</article>
<article>
<title>Taas sa pasahe' wag muna  GMA</title>
<author>Lilia Tolentino</author>
<date>
<month>February</month>
<day>20</day>
<year>2003</year>
</date>
<body>Matapos manikluhod sa mga kumpanya ng langis dahil sa patuloy na pagtaas sa presyo ng gasolina, umapela naman kahapon si Pangulong Arroyo sa mga transport group na huwag na munang humingi ng taas sa pasahe dahil sa epektong malilikha nito sa presyo ng bilihin at sahod ng manggagawa. Saklaw ng moratorium na hinihingi ng Pangulo ang LRT, bus, jeepney, taxi, FX at maging tricycle. Sa gitna anya ng krisis na dulot ng patuloy na nakaambang pagsalakay sa Estados Unidos sa Iraq, hindi makabubuting magtaas ng singil sa pasahe. Pansamantala lang anya ang pagtaas ng presyo ng langis pero natitiyak niyang babalik din sa normal na presyo sa sandaling matapos na ang tensiyon sa Gitnang Silangan. Para maibsan ang hirap ng transport group, nag-alok ang Pangulo ng isang package benefits para sa mga miyembro ng grupo ng transportasyon. Inatasan ng Pangulo si Housing Secretary Mike Defensor na magkaloob pa ng karagdagang alokasyon ng murang pabahay bukod sa 50 units na naitalaga na sa mga ito sa Montalban. Inutos din ng Pangulo sa Phil. National Construction Corp. na i-rollback ang toll fees sa North at South Expressways para sa mga pamprobinsiyang bus. Maglalagay din ng gas at diesel pumps sa mga terminal, kasabay ng utos kay MMDA Chairman at DPWH Secretary Bayani Fernando na magtayo ng istasyon ng bus sa magkabilang dulo ng MRT para hindi na pumasok sa siyudad ang mga bus. Ang mga terminal na ito ang siyang magsisilbing koneksiyon sa pagsakay ng mga pasahero sa mga istasyon ng MRT. Ang panimulang pondo sa itatatag na terminal ay manggagaling sa Department of Trade and Industry. (Ulat ni Lilia Tolentino)</body>
<link>http://www.philstar.com/Article.aspx?articleId=196132&amp;publicationSubCategoryId=92</link>
</article>
<article>
<title>LDP at NPC magsasanib</title>
<author>Malou Escudero</author>
<date>
<month>February</month>
<day>20</day>
<year>2003</year>
</date>
<body>Ikinokonsidera na ng Laban ng Demokratikong Pilipino (LDP) ang pagbuo ng koalisyon sa Nationalist Peoples Coalition (NPC) upang maisulong ang isang plataporma at presidential candidate sa 2004. Ibinunyag ni Makati Rep. Butz Aquino, secretary general ng LDP na pinaplantsa na ng dalawang partido ang kanilang pagsasanib ng puwersa upang mapaghandaan ang 2004 national elections. Bagaman at wala pa aniyang napipiling kandidato ang kanilang alliance ay siguradong ito ang magiging pinakamalaking partido ng bansa. Magugunitang nasa 50 kongresista mula sa NPC ang humikayat kamakailan kay businessman Danding Cojuangco na tumakbong presidente sa 2004. Pumayag naman ang LDP executive board noong nakaraang linggo na makipagsanib ng puwersa sa ibang partido upang isa na lamang ang kandidato ng oposisyon. Sinabi pa ni Aquino na posibleng sumanib din sa kanilang partido ang ibang miyembro ng Lakas dahil wala pa rin itong napipiling presidential candidate hanggang sa kasalukuyan. (Ulat ni Malou Escudero)</body>
<link>http://www.philstar.com/Article.aspx?articleId=196139&amp;publicationSubCategoryId=92</link>
</article>
<article>
<title>Fil-Spanish Friendship day pinaghahandaan na</title>
<author>Ellen Fernando</author>
<date>
<month>February</month>
<day>20</day>
<year>2003</year>
</date>
<body>Naghahanda na ang Department of Foreign Affairs sa nakatakda at kauna-unahang selebrasyon ng Philippine-Spanish Friendship Day. Ang preparasyon ay isinasagawa ng DFA matapos na lagdaan kamakailan ni Pangulong Arroyo ang isang batas na nagdedeklara ng Friendship Day na naglalayong mapagtitibay ang relasyon sa pagitan ng Pilipinas at mga bansa na kasama sa kasaysayan o history, values at traditions kabilang na ang Spain. Sa darating na Hunyo 30, ang takda at makasaysayang araw na pinili ng pamahalaan para sa paggunita sa araw noong 1899 nang papurihan ni Presidente Emilio Aguinaldo at bigyan ng commendation ang mga Spanish soldiers dahil sa ipinamalas na katapatan at katapangan na sumakop sa simbahan ng Baler. Iniutos din ni Pangulong Aguinaldo ang pagpapalabas ng isang batas na nagdedeklara na palayain ang mga Spanish prisoners at ibilang ang mga ito na kaibigan at bigyan ng passes upang makabalik sa Spain. Sa kasaysayan, nagbigay din ng direktiba noon si Aguinaldo sa tropa ng pamahalaan na igalang o irespeto ang mga karapatan at property ng mga sumukong Kastila. Sa buong Hunyo, gugunitain sa buong bansa ang Phil.-Spanish Friendship theme, partikular na ang mga importanteng araw gaya ng Araw ng Kalayaan, ang kaarawan ng bayaning si Jose Rizal, ang pagkakuha ng royal title ng lungsod ng Maynila at Foundation Day ng DFA at Navy. Ang Administrative order sa implementasyon ng Friendship Day Bill ay inihahanda na para sa paglagda ng Pangulo. (Ulat ni Ellen Fernando)</body>
<link>http://www.philstar.com/Article.aspx?articleId=196145&amp;publicationSubCategoryId=92</link>
</article>
<article>
<title>P26-M sa Velarde account nawawala</title>
<author>Malou Escudero</author>
<date>
<month>February</month>
<day>20</day>
<year>2003</year>
</date>
<body>Nawawala ang P26 milyong napunta sa Land Bank of the Philippines na mula sa Jose Velarde account. Nakatakdang pagpaliwanagin ng prosekusyon sa Sandiganbayan si LBP president Margarito Teves kung saan napunta ang naturang pondo na nakalabas sa bangko sa kabila ng freeze order. Sinabi ng prosekusyon na nabigo ang LBP na sumunod sa utos ng Sandiganbayan Sheriffs Office na i-freeze ang P26 milyong tseke. Lumilitaw na &amp;quot;good&amp;quot; ang tsekeng lumabas sa naturang account at nagamit ito. Ayon sa sulat ni Rosemarie Osoteo, assistant vice president ng Land Bank, ibinalik na nila ang tsekeng mula sa Velarde account sa may-ari nito. Wala na umano silang minamantinang bank account ng mga Estrada o sinumang akusado sa plunder. (Ulat ni Malou Escudero)</body>
<link>http://www.philstar.com/Article.aspx?articleId=196151&amp;publicationSubCategoryId=92</link>
</article>
<article>
<title>Pebrero 25 holiday</title>
<author>Lilia Tolentino</author>
<date>
<month>February</month>
<day>20</day>
<year>2003</year>
</date>
<body>Idineklarang pista opisyal ang Pebrero 25 kaugnay sa paggunita sa ika-27 anibersaryo ng EDSA People Power Revolution na nagpatalsik sa rehimeng Marcos noong Pebrero 22-25, 1986. Ang deklarasyon ay nakapaloob sa Proclamation No. 331 alinsunod sa direktiba ni Pangulong Arroyo sa layuning mabigyang pagkakataon ang sambayanan na makalahok sa selebrasyon bilang paggunita sa makasaysayang araw ng panunumbalik ng demokrasya sa bansa. (Ulat ni Lilia Tolentino)</body>
<link>http://www.philstar.com/Article.aspx?articleId=196157&amp;publicationSubCategoryId=92</link>
</article>
<article>
<title>PNP sinabon ni GMA</title>
<author>Lilia Tolentino</author>
<date>
<month>February</month>
<day>21</day>
<year>2003</year>
</date>
<body>Nakatikim kahapon ng sermon ni Pangulong Arroyo ang matataas na opisyal ng PNP dahil sa tinanggap nitong mga reklamo sa pagtaas ng bilang ng krimeng nakakaapekto sa ordinaryong mamamayan. Ang pananabon ay ginawa ng Pangulo sa ipinatawag niyang command conference ng PNP para maglunsad ng puspusang kampanya laban sa tinatawag na &amp;quot;street crimes&amp;quot; na kinabibilangan ng holdapan, cellphone snatching, nakawang kagagawan ng akyat-bahay gang, ipit-taxi, gang war, pagtutulak ng droga, pandurukot at iba pa. Nitong Enero 2003 lamang ay nakapagtala na ng kabuuang 21,000 street crimes. Ang pinakamalakas na bilang ng street crime ay naitala sa University belt at karamihan sa biktima ay mga estudyante. Dahil sa tumataas na bilang ng mga krimen, sinabi ng Pangulo na lumalaki ang persepsiyon ng publiko na hindi epektibo ang pulis at walang kakayahan ang gobyernong mapangalagaan ang mamamayan at kanilang ari-arian laban sa mga kawatan, mandurukot, rapists at iba pang masasamang elemento. Para mabawi ang tiwala ng mamamayan, sinabi ng Pangulo na kailangang pakilusin ang buong bansa para matugunan ang mga bantang ito sa buhay at ari-arian ng publiko. Sa isang press briefing, sinabi ni PNP Chief Director Gen. Hermogenes Ebdane na binigyan sila ng Pangulo ng isang taon para malutas ang problema sa &amp;quot;street crimes.&amp;quot; (Ulat ni Lilia Tolentino)</body>
<link>http://www.philstar.com/Article.aspx?articleId=196254&amp;publicationSubCategoryId=92</link>
</article>
<article>
<title>House arrest kay Erap ibinasura ng Sandiganbayan</title>
<author>Malou Escudero</author>
<date>
<month>February</month>
<day>21</day>
<year>2003</year>
</date>
<body>Tuluyan nang ibinasura kahapon ng Sandiganbayan Special Division ang motion for reconsideration na inihain ng mga abugado ni dating Pangulong Estrada para sa house arrest ng dating lider. Nakasaad sa limang resolusyon na ipinalabas ng Special Division na hindi maaaring pagbigyan ang kahilingan ng dating pangulo dahil sa &amp;quot;lack of merit.&amp;quot; Ayon sa resolusyon, bagaman at hinihiling ng ibat ibang grupo ang house arrest ni Estrada ay hindi maaaring magpaapekto ang korte sa tinatawag na &amp;quot;outside influence&amp;quot; sa pagpapalabas ng kanilang desisyon. Hindi rin anya maaaring isangkalan ng depensa na dapat pagbigyan ang house arrest ng dating presidente upang magkaroon ng national reconciliation ang bansa. Sinabi ng korte na hindi ito ang tamang institusyon para sumagot sa political at social tension na nararanasan ng bansa. Magugunitang sinabi ng mga abugado ni Erap sa kanilang motion for reconsideration na may kapangyarihan ang korte na amyendahan at kontrolin ang proseso ng paglilitis kaya puwede nitong pagbigyan ang house arrest ni Estrada. Subalit tinutulan ito ng prosekusyon dahil wala anyang batas na nagtatakda para sa house arrest at labag ito sa 2000 Rules of Criminal Procedure. Hindi rin anya magandang precedent kung pagbibigyan ang kahilingan ni Estrada at para na rin itong pinayagang makapagpiyansa kung pauuwiin ito sa kanyang bahay habang dinidinig ang mga kasong nakahain laban sa kanya. (Ulat ni Malou Escudero)</body>
<link>http://www.philstar.com/Article.aspx?articleId=196264&amp;publicationSubCategoryId=92</link>
</article>
<article>
<title>Suicide bomber patay, 10 sugatan</title>
<author>Danilo Garcia</author>
<date>
<month>February</month>
<day>21</day>
<year>2003</year>
</date>
<body>Nagkadurug-durog ang katawan ng isang 17-anyos na hinihinalang suicide bomber matapos nitong pasabugin ang sariling katawan sa isang mataong pamilihan sa Kabacan, North Cotabato kahapon ng umaga. Ayon sa ulat ng Explosive Ordnance Disposal Team na rumesponde, nakatali sa sikmura ng naturang suicide bomber na kinilalang si Emaran Macalogi, residente ng Simuay, Sultan Kudarat, ang sumabog na bomba na ikinasugat ng 10 katao. Nakilala ito sa dokumentong nakuha sa kanyang bangkay matapos na magkalasug-lasog ang katawan. Itinaon umano ng namatay na suspek ang pambobomba sa araw ng Huwebes na pangkaraniwang dinaragsa ng mga mamimili ang naturang palengke sa may Mapanao st., Kabacan. Ayon sa mga awtoridad, posible umanong isang bala ng 60mm mortar o isang rocket-propelled grenade na dinagdagan ng mga shrapnel at pulbura kaya mas malakas ang naging pagsabog. Isinugod naman sa pagamutan ang mga sugatang sina Rey Maqueso, 17; Lolita Adrias, 64; Myril Habahab, 19; Saturnino Espinosa, 23; Armie Mangrose, 36; Arjay Habahab, 1-anyos; Edyn Aguirre, 22; Alma Caingles, 32; Julius Lorenzo at isa pang hindi nakuha ang pangalan. Sinisiyasat pa kung ang insidente ay ugnay sa muling pagdagsa ng mga tropang Amerikano sa Sulu para sa panibagong Balikatan 03-1 joint RP-US military exercises. Patuloy namang bineberipika ng mga awtoridad kung miyembro ng MILF si Macalogi. Nauna rito, dalawang electric towers ng Napocor ang muling pinasabog ng MILF dakong 1:45 ng madaling-araw sa may Brgy. Tagintingin, Kauswagan, Lanao del Norte. (Ulat ni Danilo Garcia)</body>
<link>http://www.philstar.com/Article.aspx?articleId=196276&amp;publicationSubCategoryId=92</link>
</article>
<article>
<title>OFWs nag-hunger strike</title>
<author>Grace dela Cruz</author>
<date>
<month>February</month>
<day>21</day>
<year>2003</year>
</date>
<body>Nagsagawa ng hunger strike ang daang bilang ng overseas Filipino Workers sa tapat ng US Embassy kahapon dahil sa umanoy paninikil ng Department of Labor and Employment (DOLE) sa karapatan ng mga ito na makapagpatakbo ng sariling industriya. Ang hunger strike ay pinangunahan ni National Press Club (NPC) director Willie Espiritu matapos na pahintuin ni DOLE Secretary Patricia Sto. Tomas ang pagpapatupad sa RA 8042 na magbibigay ng karapatan sa mga stakeholders na magpatakbo ng sariling kompanya. Sinabi ni Espiritu na sinasalungat ni Sto. Tomas ang mga senador na pumapabor na ipatupad ang nasabing batas. Pumabor dito sina Senators Loren Legarda, Ramon Magsaysay Jr., Congressmen Ruben Torres, Gilbert Remulla at Krisel Lagman Luistro. &amp;quot;Shes acting as if she is above the law,&amp;quot; ani Espiritu. Nanawagan din ang grupo ni Espiritu na aksiyunan ni Pangulong Arroyo ang ginagawang panggigipit ni Sto. Tomas sa karapatan ng OFWs at ng mga stakeholder. (Ulat ni Grace dela Cruz)</body>
<link>http://www.philstar.com/Article.aspx?articleId=196282&amp;publicationSubCategoryId=92</link>
</article>
<article>
<title>Comelec pinagmulta ng Korte Suprema</title>
<author>Gemma Amargo</author>
<date>
<month>February</month>
<day>21</day>
<year>2003</year>
</date>
<body>Pinagmumulta ng Korte Suprema ang mga matataas na opisyal ng Commission on Election kabilang si Comelec Chairman Benjamin Abalos dahil sa hindi pagsunod ng mga ito sa kautusan ng SC na huwag magproklama sa mga partylist representative na nanalo noong nakaraang eleksiyon. Sa 13-pahinang resolusyon ng SC en banc, pinagmumulta nito ng halagang P20,000 bawat isa sina Chairman Abalos, Commissioners Luzviminda Tancangco, Rufino Javier, Ralph Lantion at Mehol Sadaim dahil sa kanilang pagsuway sa kautusan ng Korte. Pinagmumulta naman ng tig-P5,000 sina Comelec Commissioners Resurrecion Borra at Florentino Tuason Jr. sanhi ng kanilang naging partisipasyon sa ipinalabas na kautusan ng Comelec. Nilinaw ng SC na mas mababang multa ang ipapataw kay Borra at Tuason matapos na matuklasan na lumagda rin sa resolusyon subalit sa bandang huli ay kinontra rin nila ito. Sinabi ng SC na umabuso sa kanilang tungkulin ang mga opisyal ng Comelec dahil sa hindi pagsunod ng mga ito sa ipinalabas na kautusan ng SC na hindi sila dapat magproklama ng party list groups hanggang hindi sila inaprubahan ng SC. Nabatid na nagpalabas ng resolusyon ang Comelec noong Nobyembre 6, 2002 na pinapayagang iproklama ang partylists na APEC, AKBAYAN, BUTIL, CIBAC, BUHAY, ABA, COCOFED, NCIA, PM at SANLAKAS. Samantalang pagsapit ng Nobyembre 22, 2002 ay iprinoklama ng Comelec ang APEC, BUTIL, CIBAC at AKBAYAN. Nilinaw ng SC na walang kapangyarihan ang Comelec na magpalabas ng naturang resolusyon o mosyon na may kaugnayan sa party list case. (Ulat ni Gemma Amargo)</body>
<link>http://www.philstar.com/Article.aspx?articleId=196288&amp;publicationSubCategoryId=92</link>
</article>
<article>
<title>US troops uupak din vs abu</title>
<author></author>
<date>
<month>February</month>
<day>22</day>
<year>2003</year>
</date>
<body>Hindi lang pagsasanay sa mga sundalong Pilipino ang pakay ng mga US troops na nasa Mindanao kundi aktuwal na pagsagupa sa mga terorista tulad ng Abu Sayyaf. Ito ang kinumpirma ng isang mataas na opisyal ng US na salungat sa pahayag ng pamahalaan na hindi sasali ang US troops sa aktuwal na sagupaan. Sa artikulo ng New York Times na isinulat ni Eric Schmitt, isang Pentagon official ang nagsabi umano na ang 3,000 sundalong Amerikano na kinabibilangan ng elite special forces at marines na pupunta sa Pilipinas ay maglulunsad ng &amp;quot;combat operations&amp;quot; laban sa Abu Sayyaf. Sa nabanggit na artikulo, nagpahayag ang Pentagon na ang Pilipinas pa mismo ang nagmungkahing higit na palawakin ang pagsasagawa ng operasyon kontra-terorismo na lalahukan ng mga sundalong Amerikano. Bagamat balitang-balita na sa Amerika, nanindigan naman ang Malaca&amp;ntilde;ang na hindi isasabak sa bandidong Abu Sayyaf ang mga sundalong Kano na lalahok sa Balikatan 03-1. Sinabi ni Presidential Spokesman Ignacio Bunye na limitado lamang sa pagsasanay at advisory ang magiging papel ng mga US troops. Tiniyak ni Bunye na isasangkap ang probisyong ito sa terms of reference o TOR para sa Balikatan sa Sulu. Iginiit ng Palasyo na malinaw naman sa isinasaad ng Konstitusyon na hindi maaring isali sa aktuwal na labanan ang mga dayuhang tropa sa bansa. Ngunit nilinaw ni Bunye na hindi naman hahadlangan ang mga tropang Kano na idepensa ang kanilang sarili sakaling atakihin ng Abu Sayyaf sa Sulu. Duda naman si Bayan Muna Rep. Liza Maza sa totoong pakay ng 3,000 US forces na darating sa bansa para sa military exercises. Ayon kay Rep. Maza, hindi anya tugma ang sinasabi ng Malaca&amp;ntilde;ang at ng pamahalaang Amerika dahil malinaw sa mga pahayag ng Pentagon na higit pa sa military training at exercises ang napagkasunduan ng pamahalaang US at Arroyo government. Idinagdag ni Maza na walang itinakdang deadline sa joint operations at military exercises kaiba sa naunang Balikatan sa Basilan. Direkta umano itong panghihimasok ng US sa mga usaping pangseguridad ng Pilipinas kaya hindi ito dapat ituloy at i-pull out na lamang ang mga sundalong Kano sa bansa.</body>
<link>http://www.philstar.com/Article.aspx?articleId=196388&amp;publicationSubCategoryId=92</link>
</article>
<article>
<title>Suicide bombers aatake sa Metro Manila?</title>
<author>Joy Cantos</author>
<date>
<month>February</month>
<day>22</day>
<year>2003</year>
</date>
<body>Hindi umano malayong umatake ang mga suicide bombers ng mga teroristang grupo kabilang na ang mga rebeldeng Moro Islamic Liberation Front (MILF) sa Metro Manila upang maglunsad ng terorismo sa mga matataong lugar. Dahil dito, inilagay kahapon sa heightened alert ni National Capital Regional Police (NCRPO) Chief P/Deputy Director Reynaldo Velasco ang buong puwersa ng pulisya sa Metro Manila upang hadlangan ang posibilidad na umabot dito ang operasyon ng mga teroristang grupo. Ayon kay Velasco, itoy bunsod na rin ng serye ng mga pambobomba, pamamaril at iba pang uri ng karahasan sa ibat-ibang panig ng Mindanao. Aniya, maraming koneksiyon ang mga rebelde kahit saang lugar mapunta kaya kailangan ang mahigpit na monitoring sa mga kilos nito. Partikular na inalerto ni Velasco ang kaniyang mga tauhan sa mga terminal ng bus, istasyon ng LRT at MRT, mga daungan, paliparan na maaring taniman ng bomba. Nauna nang inihayag ng pulisya na maaring makisimpatya sa Iraq ang mga kaalyado nitong mga Muslim na naglulunsad rin ng mga pag-atake sa sandaling giyerahin na ng Estados Unidos ang nasabing bansa. (Ulat ni Joy Cantos)</body>
<link>http://www.philstar.com/Article.aspx?articleId=196391&amp;publicationSubCategoryId=92</link>
</article>
<article>
<title>Barko lumubog: 12 Pinoy nasagip</title>
<author>Ellen Fernando</author>
<date>
<month>February</month>
<day>22</day>
<year>2003</year>
</date>
<body>May 12 Pilipinong tripulante ang nasagip habang apat pa na kinabibilangan ng 2 Pinoy at 2 Koreano ang nawawala matapos na lumubog ang Panamanian-registered vessel na kanilang sinasakyan kahapon ng madaling araw sa Okinawa, Japan. Ayon sa report ng embahada ng Pilipinas sa Tokyo, dakong 1:01 ng madaling araw lumubog ang M/V Pendora at ang exact location ng insidente ay sa coast of Kaita Daimato. Kinilala ang mga nailigtas na sina Sabas Bantawig, Exequilito Padon, Jerome Nofre, Silvestre Retorta Jr., Benedicto Garbo, Paulino Imalunjao Jr., Roni Riconalla, Peter Alexis Indapan, Ruben Batiancila, Gerry Maglinao, Jay Singculan at Manuelito Caramba. Samantala di muna inihayag ang pangalan ng dalawa pang Pinoy na nawawala pero inimpormahan na ang kanilang kaanak sa Pilipinas. Kabilang pa sa nawawala ang kapitan at chief engineer ng barko na pawang Koreano. Ayon kay Foreign Affairs Secretary Blas Ople, may 16 seamen ang sakay ng naturang barko na may bigat na 4,252 tonelada. Isang search and rescue operation ang kasalukuyang ginagawa. (Ulat ni Ellen Fernando)</body>
<link>http://www.philstar.com/Article.aspx?articleId=196398&amp;publicationSubCategoryId=92</link>
</article>
<article>
<title>Pinay sa Japan arestado sa pagpatay</title>
<author>Ellen Fernando</author>
<date>
<month>February</month>
<day>22</day>
<year>2003</year>
</date>
<body>Isang 33-anyos na Filipina ang inaresto sa bansang Japan sa hinalang pinatay umano nito ang kaibigang Hapon at itinapon ang bangkay sa isang bahagi ng bundok. Kasalukuyang nakakulong si Emelinda Montilla Sato, isa umanong entertainer sa Niigata, may 250 kilometro sa tokyo, na nakapag-asawa ng Hapon na itinuturong sumaksak at nakapatay kay Yoshihiro Naito, 39, isang welder. Ang krimen ay naganap nong Pebrero 14, 2003. Nakasakay ang biktima sa kotse ng suspek ng maganap ang krimen. Nakuha sa bahay ni Sato ang isang kutsilyo na pinaniwalaang ginamit sa pagpatay. Kasalukuyan pang sinisiyasat ang motibo sa pagpatay. (Ulat ni Ellen Fernando)</body>
<link>http://www.philstar.com/Article.aspx?articleId=196404&amp;publicationSubCategoryId=92</link>
</article>
<article>
<title>LACSON kumikilos na</title>
<author>Rudy Andal</author>
<date>
<month>February</month>
<day>22</day>
<year>2003</year>
</date>
<body>Nagsisimula nang kumilos si Senator Panfilo Lacson para sa kanyang presidential ambition matapos bumuo ng organisasyon ang mga abugado at para-legal volunteers upang magboluntaryo na maging watchdog para masiguro ang malinis na eleksiyon sa 2004. Ayon kay Atty. Abraham Espejo, dean ng San Sebastian College, ang kanilang grupo na binubuo ng may 450 abugado at 1,000 para-legal volunteers ay tatawaging Lawyers Assembly for a Clean, Stable and Orderly Nation (LACSON). Sinabi ni Espejo, pangunahing magiging hakbang ng LACSON ang paghahain ng petisyon sa Comelec upang matanggal ang may 4 milyong ghost voters sa listahan ng mga botante sa bansa. Ipinaliwanag ni Espejo na layunin ng LACSON members na walang maganap na dayaan at aktuwal nilang sisiguruhin ito hanggang sa precint level ng eleksiyon. Inaasahan naman na ihahayag ng United Opposition ang kanilang magiging standard bearer para sa 2004 elections sa first quarter ng taong ito kung saan ay kabilang sa mga pinagpipilian sina Lacson, Sen. Edgardo Angara ng LDP at Fernando Poe Jr. (Ulat ni Rudy Andal)</body>
<link>http://www.philstar.com/Article.aspx?articleId=196410&amp;publicationSubCategoryId=92</link>
</article>
<article>
<title>Solons na nagsusulong kay Danding, binatikos</title>
<author>Malou Escudero</author>
<date>
<month>February</month>
<day>22</day>
<year>2003</year>
</date>
<body>Hindi nagustuhan ng mga Christian Democrats (bagong pangalan ng Lakas-NUCD) sa pribadong sektor ang ginagawang pagsusulong ng mga mambabatas sa Kamara sa nominasyon ni Eduardo &amp;quot;Danding&amp;quot; Cojuangco bilang presidential standard bearer ng partido. Ang nasabing hakbang ay isinusulong ng nasa 500 Lakas-CMD na pinangungunahan ni Negros Oriental Rep. Jacinto Paras. Ayon kay Atty. Ruben Almadro, hindi maganda ang ginagawa ng mga kongresista na pabor sa kandidatura ni Cojuangco dahil pinangungunahan nila ang liderato ng Lakas-CMD sa pagpili ng standard bearer base sa rules at procedure ng partido. Sinabi naman ni Wayne Jaro, provincial at district chairman ng Lakas-CMD sa Biliran na &amp;quot;unethical&amp;quot; at makasarili ang hakbang ng mga mambabatas. Isa anyang malaking insulto sa partido ang ginagawa ng grupo ni Paras. Dahil sa ginagawa ng grupo ng mga kongresista, mas dumami umano ang sumuporta sa nominasyon ni Senator Juan Flavier bilang standard bearer ng Lakas-CMD. Kabilang sa mga pinagpipiliang running mate nito bilang vice president sina Senators Loren Legarda, Robert Barbers at Noli de Castro. Ang hakbang ay kinumpirma naman ni Lakas-CMD executive director Joey Rufino na nagsabi pang dedesisyunan ng partido ang usapin sa tamang panahon. (Ulat ni Malou Escudero)</body>
<link>http://www.philstar.com/Article.aspx?articleId=196415&amp;publicationSubCategoryId=92</link>
</article>
<article>
<title>Sinanay na suicide bombers ng MILF ikakalat</title>
<author>Perseus Echeminada</author>
<date>
<month>February</month>
<day>23</day>
<year>2003</year>
</date>
<body>Anumang oras ay maaari umanong ikalat ang mga sinanay na mga suicide bombers ng Moro Islamic Liberation Front (MILF) bilang bahagi ng kanilang paghahanda sa all out war laban sa puwersa ng pamahalaan sa Mindanao. Ito ay kasunod ng pagbubulgar ni Datu Norodin &amp;quot;Noor&amp;quot; Lucman, isang Muslim scholar at author ng Moro Archive, na kinopya ng MILF ang guerilla tactics ng Palestinian at Tamil rebels sa Sri Lanka na gumagamit ng tao sa pagpapasabog sa kanilang target. Ayon kay Lucman, dalawang taon nang nagsasanay ng &amp;quot;human smart bombs&amp;quot; ang MILF. &amp;quot;The training of suicide bombers is ongoing. It started in the year 2000 when former President Estrada launched an all out war against the MILF. The government is aware of this training,&amp;quot; sabi ni Lucman. Inihayag pa niya na ang suicide bombers ang itinuturing umano ngayong &amp;quot;weapon of the future&amp;quot; ng Islamic fighters sa buong mundo. &amp;quot;Suicide bombers are smart bombs, it will be the weapon of the future,&amp;quot; sabi ni Lucman. Ito ang armas na ginagamit ngayon ng Palestinians at Tamil rebels sa pagtira sa civilian at military targets nila. Sa isang position paper na inilathala ni Lucman, nakalagay dito na base sa inteligence reports ang MILF ay mayroon nang portable Surface-to-Air Missiles, lethal medium at heavy anti tanks weapons. Dahil dito ay duda si Lucman na head ng Muslim Multi-sectoral movement for peace and development kung babalik pa ang MILF sa negotiating table. &amp;quot;The MILF may not agree to a ceasefire because the general command has ordered mass mobilization in central and western Mindanao since last week,&amp;quot; pahayag pa ni Lucman. Gayunman, hindi batid ni Lucman kung ang pagpapasabog kamakailan sa Cotabato City at Maguindanao ay gawa ng MILF suicide bombers. (Ulat ni Perseus Echeminada)</body>
<link>http://www.philstar.com/Article.aspx?articleId=196521&amp;publicationSubCategoryId=92</link>
</article>
<article>
<title>Pambobomba sa Awang airport inako ng Abu Sayyaf</title>
<author>Joy Cantos</author>
<date>
<month>February</month>
<day>23</day>
<year>2003</year>
</date>
<body>Inako kahapon ng isang nagpakilalang bagong spokesman ng mga bandidong Abu Sayyaf Group (ASG) na si Abu Sulaiman na sila umano at hindi ang mga rebeldeng Moro Islamic Liberation Front (MILF) ang responsable sa pambobomba sa Awang Airport sa Datu Odin Sinsuat, Maguindanao kaugnay ng kill plot laban kay Defense Secretary Angelo Reyes noong nakalipas na huwebes. Sa isang radio interview, sinabi ni Sulaiman na talaga umanong iniumang nila ang pinasabog na bomba sa nasabing paliparan upang targetin si Sec. Reyes subalit hindi naman natuloy ang kalihim sa pagtungo sa nasabing lugar. Sa naturang insidente ay isang sundalong babae ang nasawi habang anim pang sibilyan ang nasugatan matapos sumambulat ang isang improvised bomb na itinanim sa isang kotse. Nauna nang pinaghinalaan ng militar na mga rebeldeng MILF ang responsable sa insidente matapos na bumagsak ang Camp Buliok sa kamay ng tropang gobyerno nitong nakalipas na Pebrero 15. Ayon pa kay Sulaiman ang pambobomba ay bahagi umano ng pinalawak pa nilang paghahasik ng terorismo mula sa kanilang teritoryo sa katimugan hanggang sa gitnang bahagi ng Mindanao region. Abu Sayyaf nagpapalakas ng puwersa sa Sulu Masusing sinusuyod ngayon ng magkakasanib na puwersa ng AFP at PNP ang kagubatan ng Talipao, Sulu matapos mamataan sa nasabing lugar ang isang malaking grupo ng mga bandidong Abu Sayyaf. Base sa intelligence report, ang puwersa ng mga armadong bandido ay namataang gumagala sa kagubatan ng Talipao matapos na mapaslang ang isa nilang lider na si Mujib Susukan sa pakikipag-engkuwentro sa tropa ng pamahalaan kamakailan. Sinabi ni P/Chief Supt. Acmad Omar, chief ng ARMM, na naispatan si Galib Andang alyas Kumander Robot at ilan pang lider na kasama ang 250 mga armadong tauhan sa Kan Untuk na matatagpuan may kalahating kilometro ang layo sa pagitan ng Sitio Kutah Dungin, Brgy. Tiis Kutong at Mt. Kutong, pawang sa bayan ng Talipao. Ayon kay Omar, posible umanong nagpapalakas ng puwersa ang grupo ng mga bandido sa kagubatan ng Talipao matapos na mapaslang si Susukan. Si Susukan ay kinumpirmang napatay sa engkuwentro ng militar nitong Pebrero 19 kasama ang isang miyembro ng ASG na kinilalang si Rasul Hatib Insah sa Brgy. Lower Binuagan, Talipao at Brgy. Bandang. (Ulat ni Joy Cantos)</body>
<link>http://www.philstar.com/Article.aspx?articleId=196526&amp;publicationSubCategoryId=92</link>
</article>
<article>
<title>Kasong treason binalewala ni Sec. Reyes</title>
<author>Joy Cantos</author>
<date>
<month>February</month>
<day>23</day>
<year>2003</year>
</date>
<body>Minaliit ni Defense Secretary Angelo Reyes ang pahayag ni Senador Aquilino Pimentel na posibleng makasuhan siya ng treason kaugnay sa pagsasagawa ng Balikatan 03-1 sa Sulu. Ayon kay Sec. Reyes, isang war time offense ang treason kayat malabo itong maisulong ng senador. Bukod dito, pag-uusapan pa lang nila ng kanyang US counterpart na si Secretary Donald Rumsfeld ang mga detalye sa naturang joint military exercise. &amp;quot;I dont think that anybody can be charged for anything that has not yet been committed,&amp;quot; sabi ng kalihim. Nauna rito, naalarma ang mga senador sa napaulat na pagsali ng mga tropang Amerikano sa combat operations laban sa mga terorista sa Sulu, partikular ang Abu Sayyaf. Bunga nito, magsasagawa ang Senado ng imbestigasyon ukol dito sa susunod na linggo. Samantala, tumulak ngayon patungong Estados Unidos si Sec. Reyes sa imbitasyon na rin ni Rumsfeld para maplantsa ang iba pang mga detalye sa nakatakdang Balikatan 03-1 sa Sulu. Bago umalis ay tiniyak ni Reyes na naaayon sa batas at pabor sa interes ng Pilipinas, partikular sa pag-unlad at pagtataguyod ng kapayapaan sa Sulu, ang anumang mapagkakasunduan hinggil sa RP-US military exercise. Sinabi ng kalihim ng DND na idudulog niya rin sa US government ang pagtataguyod sa kapakanan ng mga Filipino veterans. (Ulat ni Joy Cantos)</body>
<link>http://www.philstar.com/Article.aspx?articleId=196533&amp;publicationSubCategoryId=92</link>
</article>
<article>
<title>2 Pinoy seamen na nawawala natagpuang patay</title>
<author>Ellen Fernando</author>
<date>
<month>February</month>
<day>23</day>
<year>2003</year>
</date>
<body>Natagpuang patay ng search and rescue team ng Japanese Maritime Defense Agency ang dalawang tripulanteng Pilipino na kabilang sa apat na nawawalang sakay ng lumubog na cargo vessel matapos ang isang araw na paghahanap sa karagatan ng Kita Daito Jima sa Okinawa, Japan. Magkasunod na nakita ng mga frogmen sina James Sampayan at Rogelio Onofre. Kabilang sila sa 16 sakay ng M/V Pendola, isang Panamanian-registered vessel na may kargang 6,000 cubic meters na lumber mula sa Solomon islands patungong Kumamoto Port sa Japans Kumamoto Prefecture. May 12 tripulante ang unang nailigtas ng mga search and rescue team ng M/V Cape Daisy na unang nagresponde matapos na lumubog ang naturang barko na may bigat na 4,252 tonelada. Base sa report, hindi nakayanan ng barko ang malakas na hagupit at hampas ng alon bunga ng masamang lagay ng panahon. Bukod sa dalawang Pilipino, hindi pa rin nakikita ang nawawalang kapitan at chief engineer ng barko na pawang Koreano. (Ulat ni Ellen Fernando)</body>
<link>http://www.philstar.com/Article.aspx?articleId=196543&amp;publicationSubCategoryId=92</link>
</article>
<article>
<title>Singil sa PPA balik sa dati</title>
<author>Malou Escudero</author>
<date>
<month>February</month>
<day>23</day>
<year>2003</year>
</date>
<body>Buwan-buwan ay tumataas na naman ang kontrobersiyal na purchased power adjustment (PPA) na sinisingil ng Manila Electric Company (Meralco) at posibleng muli itong bumalik sa dating level. Ito ang lumabas sa pinakahuling pagdinig ng House committee on energy sa resolusyong inihain ni Akbayan Rep. Loretta Ann Rosales na humihiling na imbestigahan ng Kongreso ang ba sehan sa pagtataas ng PPA charge ng Meralco. Hindi na anya halos napakinabangan ng mga electric consumers ang mababang PPA dahil unti-unti na naman itong tumataas. Kinuwestiyon din nito ang petisyon ng Meralco na itaas ang singil sa kuryente ng 30-sentimo per kilowatt hour dahil umano sa low return on rate base (RORB). Sinabi ni Rosales na marami na ang naghihinala na hindi idinedeklara ng Meralco ang totoo nitong kinikita at hindi rin totoo ang sinasabi nitong mababang RORB. (Ulat ni Malou Escudero)</body>
<link>http://www.philstar.com/Article.aspx?articleId=196546&amp;publicationSubCategoryId=92</link>
</article>
<article>
<title>Task Force vs kolorum</title>
<author>Lilia Tolentino</author>
<date>
<month>February</month>
<day>23</day>
<year>2003</year>
</date>
<body>Upang mapaluwag ang trapiko sa Metro Manila, nagtatag si Pangulong Arroyo ng isang task force na pamumunuan ni Transportation Secretary Leandro Mendoza para mawala sa kalye ang nagbibiyaheng kolorum na mga sasakyang pampubliko gaya ng jeep, bus at FX na nagpapasada sa labas ng kanilang ruta. Ang task force ang inatasan din ng Pangulo na buwagin ang mga terminal ng mga illegal na nagbibiyaheng sasakyan sa loob ng isang buwan. Hahanapan din ng paraan kung paano mabibigyan ng lugar na matitigilan ng sasakyan para magbaba at magsakay ng pasahero. Magastos umano sa diesel ang pagpapaikot-ikot ng mga jeepney sa paghahanap ng pasahero. Sa loob ng dalawang linggo, sinabi ng Pangulo na bubuksan na ang mga bomba ng krudo sa tatlong terminal ng pampasaherong sasakyan para magsilbing dealer ng murang diesel fuel. Ang mga direktibang ito ay may kinalaman sa ipinangako niyang benepisyo sa mga organisasyong pangtransportasyon bilang sukli sa pangakong hindi muna hihingi ng dagdag na pasahe. (Ulat ni Lilia Tolentino)</body>
<link>http://www.philstar.com/Article.aspx?articleId=196550&amp;publicationSubCategoryId=92</link>
</article>
<article>
<title>Pangulong Arroyo pa-Malaysia</title>
<author>Lilia Tolentino</author>
<date>
<month>February</month>
<day>23</day>
<year>2003</year>
</date>
<body>Bibiyahe ngayon patungong Kuala Lumpur, Malaysia si Pangulong Arroyo para dumalo sa pulong ng Non-Aligned Movement na dadaluhan ng 113 mga bansa, Isa si Pangulong Arroyo sa 83 mga lider ng bansa na makikipagtalakayan sa ibat ibang mga isyu na nakakaapekto sa mga bansang miyembro ng non-aligned nations. Makakasama ng Pangulo sa kanyang biyahe sina Foreign Affairs Secretary Blas Ople, Presidential Spokesman Ignacio Bunye at ilang opisyal ng pamahalaan. Nakatakdang makipagpulong kay Malaysian Prime Minister Mahathir Mohamad sa mga isyung may kinalaman sa interes ng dalawang bansa partikular ang isinusulong na negosasyong pangkapayapaan sa MILF sa Mindanao. (Ulat ni Lilia Tolentino)</body>
<link>http://www.philstar.com/Article.aspx?articleId=196553&amp;publicationSubCategoryId=92</link>
</article>
<article>
<title>Takot sa Kano: Abu lumayas sa Sulu</title>
<author>Joy Cantos at Ely Saludar</author>
<date>
<month>February</month>
<day>24</day>
<year>2003</year>
</date>
<body>Nababahag na ang buntot ng teroristang Abu Sayyaf Group at isa-isang nagsisilayas dahil sa pagdagsa ng mga sundalong Amerikano sa Sulu bagaman hindi pa nauumpisahan ang RP-US joint military exercise o Balikatan 03-1. Ayon sa isang ma-papanaligang source, isang banta sa hanay ng mga rebelde ang muling pagdating ng tropa ng Amerikano sa Mindanao kaya nagpasya umano ang mga top leaders ng ASG na tumakas sa Sulu at mag-iba ng kuta. Malaki ang hinala ng mga rebelde na sila ang tatargetin sa isasagawang war games kaya naghahanap na ang mga ito ng bagong teritoryo sa Mindanao. Hindi rin umano tuluyang aabandonahin ng ASG ang Sulu at ilan sa kanila ay mananatili at magpapanggap na mga sibilyan na magsisilbi ring mga suicide bombers na siyang babanat sa tropang Amerikano. Ito ay sa gitna na rin ng ginawang kumpirmasyon ni Ari Fleisher, spokesman ng White House sa Estados Unidos nitong Biyernes na magpapartisipa sa operasyon laban sa ASG ang mga sundalong Amerikano. Gayunman, hindi nilinaw ni Fleisher kung sasama sa combat operations ang US troops bagaman nauna na itong ibinunyag ng isang opisyal ng Pentagon sa Amerika na nagsabing uupak din umano sa ASG ang US elite troops at special forces di gaya sa Balikatan 02-1ng nakalipas na taon na pawang pagsasanay ang kanilang misyon. May 1,750 GIs ang tutulong sa puwersa ng tropa ng pamahalaan sa Balikatan 03-1 sa Sulu na kilalang balwarte ng mga lider at miyembro ng ASG, idineklarang Foreign Terrorist Organization ng US at European countries. Sinabi ni Lt. Col. Michael Manguinis, Chief ng AFP Public Information Office, kung totoo na takot na ang ASG ay patunay lamang ito na paliit na nang paliit ang mundo ng mga rebelde. Ayon naman kay Col. Alexander Aleo, Commander ng 104th Brigade ng Phil. Army na nakabase sa Busbus, Jolo, Sulu, kung nababawasan man ang puwersa ng ASG ay sa kadahilanang hindi tumitigil ang kanyang mga tauhan sa operasyon. Kaugnay nito, tumulak na rin kahapon patungong Estados Unidos si Defense Secretary Angelo Reyes upang makipagpulong kay US Defense Sec. Donald Rumsfeid at iba pang opisyal ng militar sa Honolulu at Pentagon. Nauna rito, hinamon ni Reyes ang lahat ng kanyang mga kritiko na dalhin na lamang sa korte ang kaso hinggil sa pagsasagawa ng RP-US joint military exercises sa Sulu. Labag umano sa Saligang Batas ang naturang ehersisyo, ayon sa ibang sektor. Kaugnay nito, nagbabala ang Malaca&amp;ntilde;ang na maaaring madiskaril ang Balikatan 03-1 kung magpupumilit ang US na isabak ang kanilang tropa sa combat operations laban sa ASG. Sinabi ni Presidential Spokesman Ignacio Bunye na labag sa Konstitusyon kung lalahok ang tropang Amerikano sa pagdurog sa Abu Sayyaf. Aniya, pabibilisan na rin ang pagbalangkas ng terms of reference na siyang basehan ng alituntunin ng balikatan upang maalis ang pagdududa sa gagawing papel ng US troops sa military exercises sa Sulu. (Ulat nina Joy Cantos at Ely Saludar)</body>
<link>http://www.philstar.com/Article.aspx?articleId=196660&amp;publicationSubCategoryId=92</link>
</article>
<article>
<title>Bangkay ng ASG commander nahukay</title>
<author>Joy Cantos</author>
<date>
<month>February</month>
<day>24</day>
<year>2003</year>
</date>
<body>Kinumpirma kahapon ni AFP Chief of Staff Dionisio Santiago na ang narekober ng mga sundalo na bangkay kamakalawa sa Talipao, Sulu ay ang lider ng ASG na si Commander Mujib Susukan. Base sa report, dakong alas-3 ng hapon nang mahukay ng mga elemento ng 53rd Infantry Battalion ng Phil. Army ang bangkay si Susukan na inilibing ng mga tauhan nito sa liblib na bahagi ng Sitio Kuta, Brgy. Tiis Kutong, Talipao. Si Susukan, isa sa mga matataas na lider ng ASG ay may patong sa ulo na P5 milyon at sinasabing may koneksyon sa Al-Qaeda network ng international terrorist na si Osama bin Laden. Ang pagkakarekober sa mga labi ni Susukan ay bunsod sa natanggap na impormasyon ni Col. Elexander Aleo, Commander ng 104th Brigade ng Phil. Army sa mga residente doon. Magugunita na si Susukan at tauhang si Rasul Halib ay napaslang sa pakikipag-engkuwentro sa militar sa Brgy. Lower Binuaga at Brgy. Bandang,Talipao noong Pebrero 19,taong kasalukuyan. (Ulat ni Joy Cantos)</body>
<link>http://www.philstar.com/Article.aspx?articleId=196667&amp;publicationSubCategoryId=92</link>
</article>
<article>
<title>Apela ng 'Pinas sa HK wage cut, ibinasura</title>
<author>Rudy Andal</author>
<date>
<month>February</month>
<day>24</day>
<year>2003</year>
</date>
<body>Hindi napigilan ni Senate President Franklin Drilon ang plano ng Hong Kong (HK) government na ipatupad ang salary cut sa mga Filipina domestic helpers kahit umapela ito sa Hong Kong Legislative Council head. Nakipagpulong kamakailan si Drilon kay Rita Fan Hsu Lai-tai ng HK Legco upang iapela na huwag ipatupad ang panukalang HK$400 levy sa mga Filipina domestic helpers. Ayon kay Fan, nakahanda ang council na makinig sa petisyon ng Pilipinas ukol sa wage cut subalit walang kasiguruhan na mapagbibigyan ito dahil na rin sa kinakaharap na krisis sa ekonomiya ng dating British colony. Sinabi pa ni Fan na irerekomenda niya sa appropriate commitee ng HK Legco ang apela ng bansa. Ipinaliwanag ni Fan na dahil sa kinakaharap na economic crisis ng HK dapat na tumulong ang mga foreign workers sa pamamagitan ng pagkaltas sa kanilang suweldo. Nakipagkita din si Drilon kay HK chief executive Tung Che-Wha upang iparating ang apela ng Pilipinas. Iginiit ni Drilon sa mga migrant workers groups na hindi nagpabaya ang pamahalaan sa problema ng mga manggagawang Pilipina sa HK dahil sa nananatiling nakikipag-ugnayan ang mga ito sa HK government. Ang 154,000 Filipino domestic helpers na lowest paid sa HK ay sumasahod lamang ng HK$3,670 (P22,680) kada buwan at mababawasan pa ito sa sandaling ipatupad ng HK government ang HK$400 levy kada buwan sa darating na Marso 5. (Ulat ni Rudy Andal)</body>
<link>http://www.philstar.com/Article.aspx?articleId=196674&amp;publicationSubCategoryId=92</link>
</article>
<article>
<title>Maging alerto sa suicide bombers  Palasyo</title>
<author>Ely Saludar</author>
<date>
<month>February</month>
<day>24</day>
<year>2003</year>
</date>
<body>Pinayuhan kahapon ng Malaca&amp;ntilde;ang ang publiko na maging alerto kaugnay sa ulat na pagpapakalat ng 50 na suicide bombers ng Abu Sayyaf Group (ASG) at Moro Islamic Liberation Front (MILF). Ayon kay Presidential Spokesman Ignacio Bunye, dapat na iwasan ang mga posibleng target ng mga terorista. Gayunman, sinabi ni Bunye na hindi dapat na magpaapekto ang mamamayan sa banta ng ASG at MILF sa kanilang normal na pamumuhay dahil ang estilo ng mga terorista ay manakot at maparalisa ang publiko. Nalugod ang Malaca&amp;ntilde;ang sa ginawang pag-ako ng ASG sa pambobomba sa Awang airport sa Cotabato. Mas nakabuti aniya ang pag-amin ng ASG dahil unang pinagbintangan dito ay ang MILF. Hindi na nagtataka ang Palasyo sa nasabing pagsalakay ng ASG dahil dati na itong sangkot sa mga pambobomba at iba pang karahasan sa Mindanao. Samantala, hinamon ng Malaca&amp;ntilde;ang ang MILF na magpunta na sa Kuala Lumpur, Malaysia upang pasimulan ang usapang pangkapayapaan sa gobyerno. Sinabi ni Bunye na nais ng Palasyo na matigil na ang labanan sa Mindanao at ipagpatuloy ang peace negotiation. Ang nasabing hamon ay tugon sa panawagan ng mga MILF leaders kay Pangulong Gloria Macapagal-Arroyo na magdeklara ng ceasefire at ituloy ang peace talks sa pamamagitan ng Malaysian government. Nasa Malaysia na si Presidential adviser Norberto Gonzales upang isaayos ang peace talks sa tulong ng Malaysian government. (Ulat ni Ely Saludar)</body>
<link>http://www.philstar.com/Article.aspx?articleId=196680&amp;publicationSubCategoryId=92</link>
</article>
<article>
<title>Pagbibitiw ni Roco sa DepED paghahanda sa eleksyon</title>
<author></author>
<date>
<month>February</month>
<day>24</day>
<year>2003</year>
</date>
<body>Inakusahan nang nagbitiw na dating Department of Education (DepEd) undersecretary si dating kalihim Raul Roco na kaya nagbitiw ang huli bilang senador at sumapi sa Gabinete ni Presidente Arroyo ay upang maaga niyang maumpisahan ang pangangampanya sa panguluhan sa 2004. Sa kanyang sulat, sinabi ni DepEd Undersecretary for Finance Isagani Cruz na nagbitiw siya noong Agosto 1, 2001 dahil sa malalim na hidwaan nila ni Roco hinggil sa pangangasiwa sa DepEd. Ang sulat ni Cruz ay bahagi ng mga dokumentong ibinigay ng DepEd union sa Presidential Anti-Graft Commission (PAGC) kaugnay ng demandang katiwalian laban kay Roco na may kinalaman sa pagbili nito ng P1.5 milyong halaga ng mga poster na may malaking litrato ni Roco. Ang mga poster umano ay bahagi ng &amp;quot;advance campaigning&amp;quot; ni Roco, ayon sa unyon. Malinaw sa report ng COA noong Nobyembre 3,2002 na ang salapi ng pamahalaan ay dapat nakalaan lamang sa interes ng bayan. Subalit nangangamba ang unyon ng DepEd na maaari umanong nagamit ang pondo ng kagawaran para sa maagang &amp;quot;pangangampanya&amp;quot; ni Roco nang magsagawa ng linggu-linggong paglilibot si Cruz sa buong kapuluan. Wala pang isang taon na nakakaalis si Cruz, isa pang undersecretary na si James Jacob ng legal affairs ang nagbitiw din noong Hunyo 3, 2002 dahil sa &amp;quot;irreconcilable differences&amp;quot; kay Roco.</body>
<link>http://www.philstar.com/Article.aspx?articleId=196686&amp;publicationSubCategoryId=92</link>
</article>
<article>
<title>Buong Mindanao bobombahin ng MILF</title>
<author>Joy Cantos</author>
<date>
<month>February</month>
<day>25</day>
<year>2003</year>
</date>
<body>Maglulunsad umano ng &amp;quot;Mindanao-wide offensive attacks&amp;quot; ang mga rebeldeng Moro Islamic Liberation Front (MILF) kung saan target isabotahe tulad ng pambobomba ang mga tanggapan ng pamahalaan, main power, electrical at communication facilities upang maparalisa ang takbo ng kalakalan at pang-araw-araw na pamumuhay ng mga residente ng rehiyon. Dahil dito, inilagay ni AFP Chief of Staff Gen. Dionisio Santiago ang tatlong Army headquarters sa Mindanao na kinabibilangan ng 1st, 2nd at 6th Infantry Division (ID) sa heightened alert. Base sa nakalap na intelligence report, ang nangyayaring magkakasunod na pag-atake na umanoy kagagawan ng mga rebeldeng MILF ay sampol pa lamang sa plano ng mga itong isabotahe ang buong rehiyon ng Mindanao. Ang pag-atake ay bahagi umano ng paghihiganti ng MILF matapos makubkob ng tropa ng mga sundalo ang Buliok complex sa ilalim ng pamumuno ni Major Gen. Generoso Senga, chief ng 6th ID. Samantala, nanawagan si Army spokesman Lt. Col. Mayoralgo dela Cruz sa mga residente ng Mindanao na maging mahinahon matapos kumalat na rin ang mga text messaging ukol sa plano ng MILF rebels na magsagawa ng serye ng pananalakay. Tiniyak nito na nakahanda ang militar sa anumang balak ng MILF kaya walang dapat ipangamba ang mga sibilyan. (Ulat ni Joy Cantos)</body>
<link>http://www.philstar.com/Article.aspx?articleId=196773&amp;publicationSubCategoryId=92</link>
</article>
<article>
<title>Anti-terrorism course balak sa HS, kolehiyo</title>
<author>Joy Cantos</author>
<date>
<month>February</month>
<day>25</day>
<year>2003</year>
</date>
<body>Lilikha lamang umano ng maling impresyon na nasa &amp;quot;state of emergency&amp;quot; ang bansa kung masusunod ang panukala ng Philippine Army na isama sa module ng Citizens Army Training (CAT) sa high school at Reserved Officer Training Course (ROTC) sa kolehiyo ang pagtuturo sa mga estudyante ng anti-terrorism course. Ayon sa National Union of Students of the Philippines (NUSP), kaduda-duda umano ang panukala ni Army Chief Lt. Gen. Gregorio Camiling na gawing anti-terrorist marshals ang mga kadete ng CAT at ROTC para alam ng mga ito ang gagawin sa sitwasyon ng &amp;quot;emergency.&amp;quot; Ayon kay Raymund Palatino, pangulo ng NUSP, naghihinala sila na ang tunay na balakin ng militar ay isabak na rin ang mga sibilyan kung saan ang ROTC umano ang gagawing &amp;quot;testing grounds&amp;quot; at sa kalaunan ay kabilang na ang curriculum sa anti-terrorism course. Ang pahayag ay ginawa ni Palatino sa kabila ng paniniyak ni Camiling na hindi maihahalintulad sa mga sundalo na aktibong sumasabak laban sa mga teroristang grupo ang mga estudyante dahil magsisilbi lamang ang mga itong anti-terrorism marshals na tuturuan kabilang na ang &amp;quot;bomb detection&amp;quot; para maging handa sa oras na magkaroon ng pag-atake ang mga terorista. Ikinatwiran ni Palatino na lilikha lamang umano ito ng takot sa panig ng mga magulang kung tuturuan ang mga estudyante sa CAT at ROTC sa &amp;quot;bomb detection&amp;quot; dahil magbibigay ito ng impresyon na nasa &amp;quot;state of emergency&amp;quot; ang Pilipinas at hindi ligtas na mamuhay rito. Hindi umano dapat ipasa sa mga batang estudyante ang responsibilidad ng militar na bigo nitong gampanan. (Ulat ni Joy Cantos)</body>
<link>http://www.philstar.com/Article.aspx?articleId=196783&amp;publicationSubCategoryId=92</link>
</article>
<article>
<title>Gov't troops 'taga-amoy' na lang ng kalaban</title>
<author>Malou Escudero</author>
<date>
<month>February</month>
<day>25</day>
<year>2003</year>
</date>
<body>Posible anyang gawin na lamang &amp;quot;sniffing dogs&amp;quot; o taga-amoy ng mga kalaban ang mga sundalong Filipino ng mga sundalong Kano kapag pinayagan ang mga huli na manguna sa pagtugis sa mga bandidong Abu Sayyaf. Tinutulan ng mga mambabatas ang paggamit ng mga imported na sundalo sa pagsugpo sa mga natitirang bandidong Sayyaf dahil sapat na anya ang mga sundalong Pinoy sa bansa para sa combat operations laban sa ASG. Sinabi ni Negros Occidental Rep. Apolinario Lozada na kung anu-anong imported na bagay na ang ipinapasok sa bansa at hindi na ito dapat dagdagan pa ng mga imported na sundalo para lamang ipanlaban sa mga lokal na kriminal. Nakatakdang magpadala ang US sa Pilipinas ng nasa 750 ground troops, kasama ang Special Forces upang habulin ang nasa 400 miyembro ng Abu Sayyaf sa Sulu. Pabor anya sa Abu Sayyaf ang partisipasyon ng mga sundalong Amerikano dahil siguradong makikialam ang mga lokal na residente at posibleng ipagtanggol pa ng mga ito ang bandidong grupo. Ipinaliwanag ni Lozada na malaki ang galit ng mga taga-Sulu sa mga sundalong Kano na pumatay ng napakaraming Muslim noong 1900s. Pero nag-warning ang Malaca&amp;ntilde;ang na kakanselahin ang Balikatan joint military exercise sa sandaling ipilit ng Washington na aktuwal na ilahok ang mga US troops sa pakikibaka sa mga terorista sa Mindanao tulad ng Abu Sayyaf. Sinabi ni Presidential Spokesman Ignacio Bunye na mahigpit na ibinabawal sa Konstitusyon ang partisipasyon ng mga banyagang puwersa sa mga digmaang nangyayari sa loob ng bansa. &amp;quot;Nakahanda si Presidente Arroyo na ibalewala ang joint military exercises kung itoy lumalabag sa batas,&amp;quot; ani Bunye. Sinabi naman ni Defense Secretary Angelo Reyes na ang Pilipinas ang may &amp;quot;final say&amp;quot; sa idaraos na Balikatan. (Ulat ni Malou Escudero)</body>
<link>http://www.philstar.com/Article.aspx?articleId=196789&amp;publicationSubCategoryId=92</link>
</article>
<article>
<title>Solons nalibre ng biyahe sa US dahil sa AGILE</title>
<author>Malou Escudero/Gemma Amargo</author>
<date>
<month>February</month>
<day>25</day>
<year>2003</year>
</date>
<body>Ilang miyembro ng Senado at Mababang Kapulungan ng Kongreso ang nakapag-ikot sa Amerika dahil sa US-funded lobby group na Accelerating Growth, Investment and Liberalization with Equity (AGILE). Ibinunyag ng isang source sa Kamara na ilang beses nakalabas ng bansa ang mga mambabatas sa ilalim ng sponsorship ng AGILE. Ilan sa mga nakakuha ng AGILE-sponsored trips sa Amerika ay chairmen ng ilang komite at ang ilan naman ay principal authors ng mga panukala ng batas na isinusulong ng lobby group. Sinabi rin ng source na nabiyayaan din ng libreng biyahe sa US ang ilang opisyal at ahensiya ng gobyerno kung saan mayroong opisina ang AGILE. Kabilang anya sa mga nakakalabas-pasok sa Amerika simula pa noong isang taon ay isang mambabatas na sumuporta sa Special Purpose Vehicle Act (SPAV) at inaamyendahang Anti-Money Laundering Law (AMLA). Bukod dito, isinusulong din ng AGILE ang reorganisasyon sa Bureau of Internal Revenue (BIR). Maliwanag anya na ang mga nasabing foreign trips ay ibinigay sa mga miyembro ng Kongreso upang maaprubahan ang mga panukalang batas na isinusulong ng AGILE. Ang AGILE ay isang proyekto ng USAID na nagkakahalaga ng $41-milyon. Bahagi ng trabaho nito ang mag-monitor at impluwensiyahan ang mga financial policies ng bansa. Magugunita na ibinunyag ni Sen. Ralph Recto na nakikialam at nagdidikta umano ang AGILE sa pagpapatakbo ng gobyerno kaya malinaw na may paglabag umano ito sa Konstitusyon. Samantala, ibinulgar din ni Sen. Joker Arroyo na maging ang hudikatura ay pinasok na ng AGILE sa mga programa ng pagpapatakbo ng hustisya sa bansa. (Ulat nina Malou Escudero/Gemma Amargo)</body>
<link>http://www.philstar.com/Article.aspx?articleId=196795&amp;publicationSubCategoryId=92</link>
</article>
<article>
<title>Gov't employee i-drug test!</title>
<author>Angie dela Cruz</author>
<date>
<month>February</month>
<day>25</day>
<year>2003</year>
</date>
<body>Iminungkahi kahapon ng Civil Service Commission (CSC) sa lahat ng ahensiya ng gobyerno na isailalim sa drug test ang lahat ng mga empleyado ng pamahalaan. Ayon kay CSC chairperson Carina David, napapanahon ang drug testing sa hanay ng mga kawani ng gobyerno upang matiyak na episyente at higit na magiging maganda ang performance ng bawat govt employee. Gayunman, nilinaw ni Gabriel na management prerogative ang drug test at hindi mandatory subalit ito lamang anila ang nalalaman nilang susi upang matiyak ang maayos na pagtatrabaho ng mga empleyado sa gobyerno. Ayon pa sa CSC, ang lahat ng manggagawa na magiging positibo sa droga ay maaari nilang tanggalin sa puwesto. (Ulat ni Angie dela Cruz)</body>
<link>http://www.philstar.com/Article.aspx?articleId=196801&amp;publicationSubCategoryId=92</link>
</article>
<article>
<title>Militante babantayan ngayong EDSA 1 annibersayo</title>
<author>Danilo Garcia/Joy Cantos/Lilia Tolentino</author>
<date>
<month>February</month>
<day>25</day>
<year>2003</year>
</date>
<body>Iginiit ni National Capital Regional Police Office (NCRPO) Director Reynaldo Wycoco na mahigpit nilang ipatutupad ang &amp;quot;no permit, no rally&amp;quot; sa mga militanteng grupo na magpupumilit makapasok sa EDSA Shrine sa idaraos na selebrasyon ng ika-17 taong anibersaryo ng People Power Revolution o EDSA 1. Sinabi nito na ang mga grupo lamang na may permit ang makakapasok sa Edsa shrine, pero pinayuhang huwag mag-ingay upang igalang ang gaganaping misa dito. Pitong daang pulis ang ipakakalat ngayon para sa seguridad kaugnay ng pagdiriwang ng mapayapang 1986 People Power Revolution na nagpatalsik sa rehimeng Marcos at pormal na nagluklok kay dating Pangulong Cory Aquino. Pangungunahan ngayon ni Pangulong Arroyo ang pagdiriwang ng Edsa Uno. (Ulat nina Danilo Garcia/Joy Cantos/Lilia Tolentino)</body>
<link>http://www.philstar.com/Article.aspx?articleId=196805&amp;publicationSubCategoryId=92</link>
</article>
<article>
<title>EDSA spirit 'dedo' na</title>
<author>Doris France, Lilia Tolentino at Joy Cantos</author>
<date>
<month>February</month>
<day>26</day>
<year>2003</year>
</date>
<body>Nilangaw ang selebrasyon ng ika-17 taong anibersaryo ng 1986 EDSA People Power 1makaraang hindi na ito dagsain ng publiko upang muling gunitain ang pagkakamit ng kalayaan ng bansa mula sa rehimeng Marcos. Kung noon ay hindi mahulugan ng karayom ang crowd, ngayon ay mangilan-ngilan na lamang at halos bilang na ang tao na nagtungo dito kahapon upang ipagdiwang ang anibersaryo. Tanging mga pulis at vendor na lamang ang nakitang gumagala. Dahil dito, nadismaya si dating Pangulong Fidel Ramos sa anyay hindi pinaghandaang pagdiriwang ng EDSA 1 matapos mapansing kakaunti lang ang mga taong dumalo sa selebrasyon kahapon. Ayon kay Ramos, ang EDSA People Power 1 ay apat na araw at dapat sanang Pebrero 22 pa lang ay nagsimula na ang selebrasyon na siyang naghudyat sa pag-uumpisa ng paghihiwalay ng militar at pulisya sa gobyernong diktaturya. Natuon lang anya sa relihiyosong aktibidad ang pagdiriwang ng EDSA 1 at matangi sa mga opisyal ng gobyerno at mga kawaning inobligang dumalo ay walang pakikilahok dito ang pribadong sektor, civil society at mga dayuhang diplomat. Aniya, halos walang tao na sumama sa kanilang pagdiriwang maliban sa kanila ni Pangulong Arroyo, dating Pangulong Cory Aquino, Vice President Teofisto Guingona, Senate President Franklin Drilon at Presidential Adviser on Ecclesiates Dodi Limcauco. Dahil dito, sinabi ni Ramos na hindi malayong wala nang dadalo pa sa susunod na taon bagamat tiniyak nito na darating pa rin siya sa anibersaryo at itutuloy ang laban para sa nakararaming Filipino. Aniya, nakalulungkot na isipin na maraming pulis at sundalo ang namatay at nasugatan upang maipaglaban lamang ang kalayaan ng bansa subalit karamihan sa mga Filipino ay nagbabalewala. Nakakapagtaka din na walang cause-oriented at militanteng groups na nagsagawa ng kanilang kilos protesta sa pagdiriwang ng EDSA 1 at sa kasalukuyang administrasyon. Dala marahil ng pagdaramdam ay nagsuot ng black polo shirt at na-late sa misa. Idinepensa naman ni Social Welfare and Development Secretary Dinky Soliman na sinadya talagang gawing simple lang at hindi magarbo ang pagdiriwang alinsunod sa pagnanais ni Pangulong Arroyo na gawing mataimtim ang pagbuhay sa diwa ng EDSA. Ipinagtanggol rin ng Malaca&amp;ntilde;ang ang hindi pagdalo ni Pangulong Arroyo sa aktibidad at hindi anya nang-snub ang Pangulo. Sinadya umano ng Pangulo na huwag nang magtalumpati pagkaraan ng misa sa EDSA shrine dahil nais niyang sina Jaime Cardinal Sin at dating Pangulong Aquino na mga personalidad ng EDSA People Power 1 ang siyang magbibigay ng mensahe para sa okasyon. (Ulat nina Doris France, Lilia Tolentino at Joy Cantos)</body>
<link>http://www.philstar.com/Article.aspx?articleId=196901&amp;publicationSubCategoryId=92</link>
</article>
<article>
<title>6 ahensiya ng gobyerno taga-silip ng katiwalian</title>
<author>Angie dela Cruz</author>
<date>
<month>February</month>
<day>26</day>
<year>2003</year>
</date>
<body>Isang Inter-Agency Anti-Graft Coordinating Council (IAAGCC) ang binuo ng pamahalaan upang agarang maimbestigahan ang medium at high profile cases ng mga katiwalian sa pamahalaan. Ang IAAGCC ay bubuuin ng anim na ahensiya na kinabibilangan ng Civil Service Commission, Office of the Ombudsman, Commission on Audit, Dept of Justice, National Bureau of Investigation at Presidential Anti-Graft Commission. Ayon kay CSC chairperson Karina David, ang nabanggit na grupo ang magsasagawa ng kaukulang koordinasyon sa pagitan ng magkabilang panig upang mapabilis ang pagresolba sa graft and corruption cases ng mga tiwali sa gobyerno. (Ulat ni Angie dela Cruz)</body>
<link>http://www.philstar.com/Article.aspx?articleId=196908&amp;publicationSubCategoryId=92</link>
</article>
<article>
<title>Camacho ipinatawag ng Senado sa AGILE</title>
<author>Rudy Andal</author>
<date>
<month>February</month>
<day>26</day>
<year>2003</year>
</date>
<body>Iginiit kahapon ni Senator Tessie Aquino-Oreta na ipatawag ng Senado si Finance Secretary Jose Isidro Camacho upang ipaliwanag nito sa committee as a whole kung hanggang saan ang ipinagkaloob na technical expertise ng Accelerating Growth, Investment and Liberalization with Equity (AGILE) kaugnay sa pagbalangkas ng amendments sa Anti-Money Laundering Law. Sinabi ni Sen. Oreta, dapat lamang ipaliwanag ni Sec. Camacho sa komite kung hanggang saan ang ibinibigay na &amp;quot;tulong&amp;quot; ng AGILE partikular sa pag-amyenda sa AMLA at ang pakikialam ng US-funded lobby group sa mga economic policies ng gobyerno. Nais ni Oreta na imbestigahan ng National Bureau of Investigaton (NBI) ang tunay na papel ng AGILE sa tahasang pakikialam nito sa pagbalangkas ng economic policies ng gobyerno lalo na kapag ang interes ng US ang nakasalalay. Kailangan anyang mabatid kung bakit naglagay ng mga satellite offices sa ibat ibang ahensiya ng pamahalaan ang AGILE. Bukod kay Camacho, hiniling din ni Oreta na ipatawag ng Senado si Executive Secretary Alberto Romulo ukol sa ulat na nagtayo ng mga satellite offices ang AGILE sa ibat ibang government agencies. (Ulat ni Rudy Andal)</body>
<link>http://www.philstar.com/Article.aspx?articleId=196914&amp;publicationSubCategoryId=92</link>
</article>
<article>
<title>Peace talks sa MILF bubuksan</title>
<author>Ely Saludar</author>
<date>
<month>February</month>
<day>26</day>
<year>2003</year>
</date>
<body>Naniniwala ang Malaca&amp;ntilde;ang na muling mabubuksan ang nadiskaril na usapang pangkapayapaan sa pagitan ng pamahalaan at Moro Islamic Liberation Front (MILF) sa loob ng dalawang linggo. Inihayag ito ni Presidential Adviser on the Peace Process Eduardo Ermita matapos ang bilateral talks sa pagitan ni Pangulong Arroyo at Malaysian Prime Minister Mahathir Mohammad. Bukod sa Malaysia nakahanda ring tumulong sa Pilipinas sa pagsusulong ng peace process sa MILF ang Libya at Saudi Arabia. Niliwanag ni Ermita na bagamat inihahanda na ang pormal na peace talk ay wala pang kautusan mula sa Pangulo hinggil sa pagdedeklara ng tigil-putukan sa pagitan ng MILF at tropa ng pamahalaan. (Ulat ni Ely Saludar)</body>
<link>http://www.philstar.com/Article.aspx?articleId=196920&amp;publicationSubCategoryId=92</link>
</article>
<article>
<title>Utang ng Pilipinas sa Amerika dapat ipabura</title>
<author>Malou Escudero</author>
<date>
<month>February</month>
<day>26</day>
<year>2003</year>
</date>
<body>Hindi lamang ang Abu Sayyaf ang dapat burahin ng Amerika kundi pati ang utang ng Pilipinas na umaabot na sa P16.77 bilyon. Ayon kay Camarines Sur Rep. Rolando Andaya Jr., siguradong babaligtad ang mga mamamayan at mambabatas na tumatanggi sa pagpasok ng mga sundalong Kano sa bansa kung pati utang ng Pilipinas ay &amp;quot;patatawarin&amp;quot; na lang ng nasabing bansa. Hindi na anya bago ang ginagawang pagpapatawad ng Amerika sa mga bansang may utang sa kanila dahil ilang beses na rin nila itong ginawa. Inihalimbawa ng solon ang ginawang pagpapatawad ng US sa bilyun-bilyong dolyar na utang ng Pakistan matapos suportahan ng huli ang giyera ng Washington laban sa Afghanistan. Malaking tulong naman ang ibibigay ng Amerika sa Turkey dahil sa pagpayag nitong maging jumping pad ng US sa sandaling salakayin na ang Iraq. Ayon kay Andaya, wala namang pinagkaiba ang kaso ng Pilipinas sa mga nabanggit na bansa dahil sa pagsuportang ipinapakita dito ng pamahalaan. Maaari aniyang gamitin ng AFP ang napakalaking pondo na nakalaan sa pagbabayad ng utang sa Amerika sa pagsugpo sa Abu Sayyaf. Kabilang sa mga utang ng Pilipinas sa Amerika ang $86.822 milyon mula sa US Agency for International Aid (USAID). Binabayaran din ng bansa ang $223.64 milyon na commodity loans na kinabibilangan ng US farm surplus products na itinambak ng US sa Pilipinas. (Ulat ni Malou Escudero)</body>
<link>http://www.philstar.com/Article.aspx?articleId=196925&amp;publicationSubCategoryId=92</link>
</article>
<article>
<title>Ari pinutol ni Mister, iniregalo kay Misis</title>
<author>Eva Visperas</author>
<date>
<month>February</month>
<day>27</day>
<year>2003</year>
</date>
<body>MALASIQUI, Pangasinan  Upang patunayang wala siyang ibang babaeng pinopormahan, pinutol ng isang mister ang kanyang sariling ari, ibinalot sa isang dyaryo at saka &amp;quot;isinuko&amp;quot; bilang regalo kay misis. Ang ari na may tatlong pulgada ang haba, ay agad na iprineserve ng pulisya para gamiting ebidensiya sakaling kailanganin ito sa hinaharap. Kinilala ni Chief Inspector Harris Fama, hepe ng pulisya dito, ang lalaki na si George Villacorta Mamaril, ng Quezon boulevard sa bayang ito. Ayon kay Inspector Fama, naganap ang insidente nitong Pebrero 22, 2003 bandang alas-8:30 ng gabi. Mismong ang misis na si Evelyn Palaganas Mamaril, 35, ang nagdala ng putol na ari sa pulisya. Napag-alaman kay Evelyn na nasa bahay siya ng kanyang mga magulang sa Don Vicente Quintanas sa bayan ding ito ng biglang ihagis ni George sa bintana ang putol at duguang ari habang sumisigaw ng &amp;quot;Piano ag ka la manududa ya onkakaraw ak (Para hindi ka na magsuspetsa na nanliligaw pa ako ng ibang babae).&amp;quot; Agad namang nagsidungaw sa kanilang mga bintana ang nabulabog na mga residente at kanilang nakita si George na naglalakad habang namimilipit sa sakit hawak ang kanyang sugat na tinatagasan ng dugo. Nang buksan ni Evelyn kung ano ang nasa loob ng inihagis na dyaryo, nagitla ito ng makita ang pinutol na ari ng kanyang mister. Agad namang humingi ng tulong ang pulisya sa isang lisensyadong embalsamador para sa tamang preserbasyon ng penis. Nabatid na tatlong taon ng hiwalay ang mag-asawa at bumalik ang babae sa poder ng kanyang mga magulang. Itoy matapos kumbinsihin si Evelyn ng kanyang mga magulang na layasan si George dahil hindi na umano siya kayang buhayin ng lalaki at palakihin ang kanilang dalawang anak. Bukod sa walang trabaho, si George ay balita sa kanilang lugar na mahilig manligaw ng ibang babae kahit may asawa na. Habang isinusulat ang balitang ito ay hindi pa makita si George.&amp;nbsp;(Ulat ni Eva Visperas)</body>
<link>http://www.philstar.com/Article.aspx?articleId=197006&amp;publicationSubCategoryId=92</link>
</article>
<article>
<title>Barko lumubog: 7 Pinoy nawawala</title>
<author>Ellen Fernando</author>
<date>
<month>February</month>
<day>27</day>
<year>2003</year>
</date>
<body>Wala pang isang linggo, isa na namang barko na may Filipino flag ang lumubog sa karagatan ng Japan at isang tripulanteng Pinoy pa lamang ang iniulat na nasagip habang 7 pa ang pinaghahanap. Sa ulat ng embahada ng Pilipinas sa Tokyo, Japan kasalukuyang nasa ospital doon ang nasagip na si Nilo Macasling, chief engineer ng lumubog na M/V Mahlia, may bigat na 217.14 tonelada. Lulan nito ang 8 crew. Ayon sa Department of Foreign Affairs, nakita si Macasling ng mga nagrespondeng kagawad ng M/V Asian Dynasty, isa ring Philippine cargo vessel habang nasa isang safety bag. Ang 7 seamen na nawawala ay pawang nakasuot ng life jacket bago bumaligtad hanggang sa tuluyang lumubog ang barko. Isang search and rescue operations na ang isinasagawa para sa 7 missing Pinoy seamen. (Ulat ni Ellen Fernando)</body>
<link>http://www.philstar.com/Article.aspx?articleId=197016&amp;publicationSubCategoryId=92</link>
</article>
<article>
<title>Balikatan di itutuloy kapag nakialam sa giyera sa Mindanao</title>
<author>Danilo Garcia</author>
<date>
<month>February</month>
<day>27</day>
<year>2003</year>
</date>
<body>Pinayuhan ni Defense Secretary Angelo Reyes ang Estados Unidos na huwag makialam sa nagaganap na digmaan sa Mindanao kung gusto ng mga ito na matuloy ang isasagawang ikalawang yugto ng Balikatan 03-1 exercises sa Sulu. Ito ang inihayag ni Reyes sa kanyang pakikipagpulong kay US Admiral Thomas Fargo sa Honolulu, Hawaii kung saan inilatag nito ang tatlong kundisyon upang matuloy ang joint military exercises sa bansa. Tinukoy nito ang hindi pagsali sa combat operation ng mga sundalong Kano, magsisilbi lamang silang support group sa AFP sa mga operasyon at ikatlo ay hindi lalabag sa mga batas ng Pilipinas. Ayon sa kalihim, walang dapat ipangamba ang sambayanang Pilipino lalo na ang mga kumokontra sa joint exercise sa Sulu dahil hindi papayag ang kasalukuyang administrasyon na hayaan ang tropang Amerikano na lumaban para sa ating magigiting na sundalo. &amp;quot;We dont envision US forces being in charge, calling the shots,&amp;quot; ani Reyes na agad nagtungo sa Washington upang makipagkita kay US Defense Secretary Donald Rumsfeld upang pag-usapan ang pagtapos nila sa terms of reference (TOR) ng Balikatan 03-1. Hindi pa umano matalakay ang deployment ng mga sundalo sa Balikatan hanggat hindi nila natitiyak ang kabuuang bilang at lawak ng joint exercises na muling isasagawa sa Mindanao. Inamin naman ni Reyes na nahihirapan silang tuluyang supilin ang lahat ng kalaban ng pamahalaan sa Mindanao dahil sa kalumaan ng kanilang mga armas at kagamitan kaya nararapat na maisagawa muli ang Balikatan para makapagpalitan ng istratehiya at kagamitan base na rin sa Mutual Logistics Support Agreement. (Ulat ni Danilo Garcia)</body>
<link>http://www.philstar.com/Article.aspx?articleId=197022&amp;publicationSubCategoryId=92</link>
</article>
<article>
<title>Pulang damit ni GMA umagaw ng eksena</title>
<author>Lilia Tolentino</author>
<date>
<month>February</month>
<day>27</day>
<year>2003</year>
</date>
<body>Umagaw ng eksena ang matingkad na pulang damit na suot ni Pangulong Arroyo sa sa ginanap na pulong ng Non-Aligned Movement (NAM) sa Kuala Lumpur, Malaysia. Ayon kay Presidential Spokesman Ignacio Bunye, kung mayroon man na pumuna na hindi naaangkop sa okasyon ang pagsusuot ng Pangulo ng pulang damit, higit na nakararami ang pumuri sa kanya dahil bukod sa bagay na bagay sa Pangulo ang naturang kasuotan, naging sentro siya sa idinaos na pulong. Bilang halimbawa, sinabi ni Bunye na pinuri ang Pangulo ng mga kababaihang mamamahayag dahil ang kasuotang itim ay higit na naangkop anila sa kalalakihan kaysa babaing lider ng bansa. Ayon sa Malay mail, &amp;quot;The red dress certainly makes her stand out and none can say that it does not suit her.&amp;quot; Sinabi ni Bunye na bago nagpunta ang Pangulo sa Malaysia ay marami ang humula na maiitsapuwera siya dahil sa mga nauna niyang pahayag sa isyu ng US-Iraq war. Pero taliwas ang nangyari dahil nahirang ang Pangulo na vice chairman sa NAM. (Ulat ni Lilia Tolentino)</body>
<link>http://www.philstar.com/Article.aspx?articleId=197028&amp;publicationSubCategoryId=92</link>
</article>
<article>
<title>Kaltas sa sahod ng Pinay DH sa HK umpisa ngayong Abril</title>
<author>Rudy Andal</author>
<date>
<month>February</month>
<day>27</day>
<year>2003</year>
</date>
<body>Nagdesisyon kahapon ang Hong Kong government na tuluyang patawan ng $HK 4000 ang bawat foreign domestic helpers simula sa Abril ng taong ito. Nabatid ni Senate President Franklin Drilon mula sa ating labor attache sa HK na si Bernie Julve na inaprub ang levy sa ginanap na sesyon ng Legislative Council. Ayon kay Sen. Drilon, may 150,000 Filipino domestic helpers sa HK ang apektado ng sinasabing panibagong tax kung saan ang mga employers ay inatasan ng HK government na bawasan ng HK$400 ang sahod ng kanilang domestic helpers subalit dapat nilang i-remit ito sa gobyerno. Wika pa ng Senate president, ang tanging pag-asa na lamang ng Pilipinas na maigiit na pigilin ang pagpapatupad nito ay sa pamamagitan ng pagsasampa ng petisyon sa HK court o sa International Labor Organization. Discriminatory umano ang levy dahil tanging mga foreign domestic helpers ang babawasan ng kanilang mga amo ng HK$400 kada buwan gayong ang iba pang foreign workers dito ay hindi naman apektado. Mula sa kasalukuyang suweldo ng mga Pinay DH na HK$3,670, simula sa Abril ay tatanggap na lamang sila ng minimum wage na HK$3,270. Idinahilan ng HK govt na kaya nila ginawa ito ay para makalikom ng pondo at pagtakpan ang kanilang budget deficit. (Ulat ni Rudy Andal)</body>
<link>http://www.philstar.com/Article.aspx?articleId=197034&amp;publicationSubCategoryId=92</link>
</article>
<article>
<title>Rep. Abaya namatay sa cancer</title>
<author>Malou Escudero</author>
<date>
<month>February</month>
<day>27</day>
<year>2003</year>
</date>
<body>Namatay na kahapon ng madaling araw si Isabela Rep. Antonio Abaya, chairman ng House committee on ethics dahil sa sakit na kanser. Ganap na alas-3:40 ng madaling araw ng malagutan ng hininga si Rep. Abaya, 68, sa St. Lukes Medical Center kung saan limang araw siyang na-confine. Ang mga labi ni Abaya ay pansamantalang ibuburol sa Funeraria Paz bago dalhin sa kanyang lalawigan sa Santiago, Isabela. Naiwan ng kongresista ang kanyang asawang si Dr. Asuncion at 3 anak na sina Antonio Jr., Ann at Alvin. Unang naging mambabatas ito noong 1987 at municipal mayor ng Santiago mula 1950 hanggang 1987. Si Abaya ay nagtapos ng Bachelor of Laws sa UP Diliman noong 1958 at Doctor of Humanities honoris causa noong 1998 sa University of La Salette sa Santiago, Isabela. (Ulat ni Malou Escudero)</body>
<link>http://www.philstar.com/Article.aspx?articleId=197038&amp;publicationSubCategoryId=92</link>
</article>
<article>
<title>AGILE palayasin!</title>
<author>Joy Cantos</author>
<date>
<month>February</month>
<day>27</day>
<year>2003</year>
</date>
<body>Dapat umanong palayasin na sa bansa ang mga opisyal at tauhan ng kontrobersiyal na Accelerating Growth, Investment and Liberalization with Equity (AGILE), ang lobby group ng Estados Unidos, matapos mabulgar na napasok na nito ang mga sensitibo at mahahalagang tanggapan ng pamahalaan. Sa ginanap na forum kahapon sa Citio Fernandina sa Greenhills, San Juan, sinabi ni Sen. Aqulino Pimentel na kaduda-duda umano na sa tanggapan pa ng pamahalaan tulad ng executives, legislative at judiciary nag-uupisina ang AGILE. Una rito, tinuligsa ng mga mambabatas ang umanoy mistulang pagtatatag ng US ng &amp;quot;shadow government&amp;quot; sa Pilipinas sa pamamagitan ng AGILE para mag-espiya sa bansa. Hanggat aktibo ang AGILE sa paglabas-masok sa mga tanggapan ng gobyerno ay wala na umanong maitatagong sikreto ang administrasyon. Gayunman, sinabi ni Pimentel na anuman ang hidden agenda ng AGILE ay walang dapat sisihin dito kundi ang mga opisyal mismo ng pamahalaan na pumasok sa bilateral agreement sa Development Alternatives Inc. ng US noong 1997 ng malagay sa krisis ang ekonomiya ng Pilipinas. Sa ilalim ng kasunduan ay mananatili ang AGILE sa bansa hanggang 2004. Naghihinala si Pimentel na ang mga kinatawan at opisyal ng AGILE ang nag-leak ng impormasyon sa Financial Action Task Force hinggil sa pag-aamyenda ng Senado sa Anti-Money Laundering Act kaya hindi pa man ito nakakarating sa Palasyo ay nabasura na. (Ulat ni Joy Cantos)</body>
<link>http://www.philstar.com/Article.aspx?articleId=197042&amp;publicationSubCategoryId=92</link>
</article>
<article>
<title>NPA magdadamit ng pulis</title>
<author>Benjie Villa</author>
<date>
<month>February</month>
<day>28</day>
<year>2003</year>
</date>
<body>Naka-alerto ang militar at PNP laban sa mga terorista ng New Peoples Army (NPA) na naka-unipormeng pulis na takdang magsabog ng lagim sa Luzon at Metro Manila kaugnay ng ika-34 foundation day ng NPA. Sa pahayag ni Major General Romeo Dominguez, AFP Northern Luzon Command (Nolcom) chief, anumang oras ay ilulunsad ng NPA ang binabalak nitong &amp;quot;maximum damage&amp;quot; laban sa military at pulisya. Target ng &amp;quot;sabotage operations&amp;quot; ang mga liblib na police at military detachments, mga pampublikong pasilidad at iba pang pangunahing instalasyon. Ang naturang mga plano ng NPA ay kinumpirma ng AFP at PNP assets na nasa communist underground movement. &amp;quot;Their aim is to make a show-of-force on or before the NPA anniversary to prove that they remain as a strong force to reckon with notwithstanding all the debacles they have suffered,&amp;quot; sabi ni Dominguez. Kabisado umano ng militar ang takbo ng utak ng mga teroristang ito kaya alerto ang mga tropa ng pamahalaan bilang paghahanda sa anumang mangyayari. Itinatag ang NPA noong March 29, 1969 sa Barangay Sta. Rita sa Capas, Tarlac bilang guerilla armed forces ng Communist Party of the Philippines (CPPA). Ang initial fighters ng NPA ay nanggaling mula sa hanay ng binuwag na Hukbong Mapagpalaya ng Bayan (HMB), armed wing ng dating Partido Komunista ng Pilipinas (PKP), na pinamumunuan ni dating rebel leader Bernabe &amp;quot;Kumander Dante&amp;quot; Buscayno na tubong Tarlac. Si Buscayno, kasama ang iba pang HMB fighters, ay kumalas sa PKP ng sumali ito sa pwersa ng mga batang komunistang radikal sa pamumuno ni CPP founding Chair Jose Ma. Sison, na ngayoy self-exile sa Utrecht, the Netherlands. Si Sison, ang CPP at NPA ay binansagang mga &amp;quot;terorista&amp;quot; ng bansang Pilipinas matapos silang ihanay ng Amerika at Europe sa listahan ng Foreign Terrorist Organization. (Ulat ni Benjie Villa)</body>
<link>http://www.philstar.com/Article.aspx?articleId=197121&amp;publicationSubCategoryId=92</link>
</article>
<article>
<title>OFWs sa HK di apektado ng wage cut  JDV</title>
<author>Malou Escudero</author>
<date>
<month>February</month>
<day>28</day>
<year>2003</year>
</date>
<body>Nilinaw kahapon ni House Speaker Jose de Venecia na hindi maaapektuhan ng minimum wage cut na ipapataw ng pamahalaang Hong Kong ang nasa 150,000 Filipino domestic helpers na kasalukuyang nagtatrabaho doon. Niliwanag ni de Venecia na ang nakatakdang implementasyon ng HK$400 levy o buwis sa sahod ng mga dayuhang trabahador ay ipapataw lamang sa mga trabahador na darating sa HK simula Abril o ang kontrata ay magsisimula sa naturang petsa. Ipapataw ito hindi lamang sa mga Pinay DH kundi maging sa mga Indonesian, Thais, Nepalese at Indians. Siniguro ito kahapon ni de Venecia na dumating noong Miyerkules ng gabi matapos na makipag-dayalogo kay Tung Che-Hwa, chief executive ng HK Special Administrative Region kasama si Consul General to HK Victoria Bataclan. Ginawa ni de Venecia ang paniniguro upang maalis ang pangamba ng pamilya ng mga Pinay DH na nasa HK sa magiging kalagayan ng sahod ng mga ito kapag ipinatupad na ng HK government ang naturang buwis sa Abril. Sa naturang meeting, siniguro rin ni Tung kay de Venecia na babantayan nito ang mga employers na mandaraya sa kanilang trabahador sa pamamagitan nang pag-terminate ng kontrata at ire-document muli ang mga ito upang maipataw ang naturang buwis. Nangako anya ang HK government na paparusahan ang mga employers na lalabag sa nasabing kasunduan. Ang planong pagbubuwis ng HK government sa mga dayuhang manggagawa ay upang masolusyonan ang lumalaking budget deficit nito. (Ulat ni Malou Escudero)</body>
<link>http://www.philstar.com/Article.aspx?articleId=197131&amp;publicationSubCategoryId=92</link>
</article>
<article>
<title>Kaysa mag-live-in, buntis payagang makasal sa simbahan</title>
<author>Gemma Amargo</author>
<date>
<month>February</month>
<day>28</day>
<year>2003</year>
</date>
<body>Kinontra ng Department of Justice (DOJ) ang ipinalabas na direktiba ng simbahang Katoliko na nagbabawal sa mga babaeng buntis na magpakasal sa simbahan. Sinabi ni DOJ undersecretary at spokesperson Merceditas Gutierrez na dapat ay bigyan ng pagkakataon ang mga taong nagnanais na magpakasal at sumailalim sa seremonya ng simbahan kahit na ito ay buntis kaysa magpatuloy ang mga ito sa pagkakasala sa pamamagitan ng live-in. Kung ayaw umanong magkasal ng mga pari sa simbahan ay maaari namang idaan na lamang sa ibang proseso ng pagpapakasal tulad ng civil wedding na balido rin namang maituturing dahil itoy nakatadhana sa ilalim ng Family Code. Maari rin umanong magkasal ang ibang lider ng simbahan at opisyal ng gobyerno tuald ng mga judges, justices, mayor, ambassador at mga consul upang isagawa ang seremonya ng kasal. Hinimok din ng DOJ ang mga babaeng nagdadalantao na lumipat na lamang ng ibang lugar kung saan ay papayagan sila ng simbahan na makasal kahit sila ay buntis. Nakasaad umano sa Family Code na maaring ikasal ang isang lalaki o babae sa lugar kung saan ang isa sa kanila ay naninirahan sa nasabing local bago sila magpakasal. Ayon kay Gutierrez, maaaring sa huwes na lamang sa halip na sa simbahan magpakasal ang mga babaeng buntis. Magugunita na nagpalabas ng pastoral letter si Bishop Jose Sorra ng Legazpi, Albay na nagbabawal sa mga babaeng buntis na makasal sa simbahan. Subalit nilinaw nito na ipatutupad lamang ang kanyang direktiba sa kanyang lugar sa Albay at hindi naman saklaw nito ang lahat ng simbahang Katoliko sa bansa. (Ulat ni Gemma Amargo)</body>
<link>http://www.philstar.com/Article.aspx?articleId=197138&amp;publicationSubCategoryId=92</link>
</article>
<article>
<title>Vietnam war baka maulit sa Balikatan 03-1</title>
<author>Rudy Andal</author>
<date>
<month>February</month>
<day>28</day>
<year>2003</year>
</date>
<body>Nangangamba si Senator Aquilino Pimentel Jr. na maulit ang Vietnam war sa sandaling payagan ng gobyerno na makilahok sa actual combat operations ang mga US soldiers sa pagtugis sa tinaguriang terrorist groups sa Sulu. Sinabi ni Sen. Pimentel, hindi lamang ito labag sa ating Konstitusyon at soberenya bagkus ay lalu lamang itong magpapatindi ng suliranin sa Sulu na balwarte ng mga grupo tulad ng Moro National Liberation Front (MNLF), Moro Islamic Liberation Front (MILF) at Abu Sayyaf Group (ASG). Ayon kay Pimentel, hindi na dapat sa mga mayroong nagaganap na combat operation ng militar isagawa ang Balikatan 03-1 kung saan ay magkakaroon ng joint exercise ang Pilipino at Amerikanong sundalo. Aniya, lubhang makakabahala ang naging pahayag ng Pentagon na ang 3,000 US forces na kalahok sa Balikatan ay aktwal na sasali sa paghabol sa tinagurian ng Estados Unidos ng mga terrorist groups na nakabase sa Sulu. Ipinaliwanag pa ng mambabatas, kung mangyayari na payagan ang US troops na sumama sa paghabol sa mga terrorists group tulad ng ASG ay baka maging simula ito ng giyera sa Mindanao. &amp;quot;Baka dahil sa pangamba ng mga grupong ito ay magsanib sila ng puwersa laban sa US at military troops at kapag nangyari ito ay parang naulit ang Vietnam war kung saan sa isang digmaang tulad nito ay mas maraming sibilyan ang nagiging casualty,&amp;quot; pahayag pa ni Pimentel. Dahil dito, wika pa ng Senador, dapat ipaliwanag ni Reyes ang naging pahayag na ito ng Pentagon dahil hindi lamang ito labag sa ating Kontitusyon kundi pagyurak na rin sa ating soberenya. (Ulat ni Rudy Andal)</body>
<link>http://www.philstar.com/Article.aspx?articleId=197144&amp;publicationSubCategoryId=92</link>
</article>
<article>
<title>PPA sa gamot di nakalalason  DOH</title>
<author>Jhay Mejias</author>
<date>
<month>February</month>
<day>28</day>
<year>2003</year>
</date>
<body>Pinasinungalingan ng Department of Health (DOH) na nakamamatay ang phenylpropanolamine (PPA) na sangkap sa ilang gamot para sa ubo at sipon. Ayon kay DOH Secretary Manuel Dayrit, walang katotohanan ang naging ulat ng US Food and Drug Administration na ang PPA ay isang sangkap na maaaring gamitin sa paggawa ng shabu. Sinabi ni Dayrit na ang naturang US report at mga alegasyong ikinakalat ng ilang mga doktor hinggil sa PPA ay walang siyentipikong pag-aaral na magpapatotoo na nakasasama ang naturang sangkap na kemikal. Ang kemikal umano na psuedo ephirin ang siyang sangkap na pinakamalapit sa paggawa ng shabu at hindi ang kemikal na PPA. Nilinaw ni Dayrit na ang ipinalabas na direktiba ng Bureau of Food and Drugs (BFAD) ay paalala lamang na mag-ingat sa paggamit ng mga gamot na may PPA at hindi ito direktibang nagbabawal sa paggamit ng nasabing kemikal. Sa kabilang banda, ibinunyag naman ni Dr. Nelia Maramba ng UP-PGH na anim katao na ang namamatay sa nakalipas na tatlong taon dahil sa paggamit ng mga gamot na may halong PPA. Nagdudulot umano ang nasabing sagkap ng atake sa puso, pagtaas ng presyon ng dugo, brain hemorrhage, pagkabulag, prostate cancer at arrhythmia. (Ulat ni Jhay Mejias)</body>
<link>http://www.philstar.com/Article.aspx?articleId=197150&amp;publicationSubCategoryId=92</link>
</article>
<article>
<title>Nazario bagong Sandiganbayan</title>
<author>Lilia Tolentino</author>
<date>
<month>February</month>
<day>28</day>
<year>2003</year>
</date>
<body>Hinirang ni Pangulong Arroyo bilang bagong Presiding Justice ng Sandiganbayan si Minita Chico Nazario kapalit ng nagretirong si Justice Francis Garchitorena. Ayon kay Presidential Spokesman Ignacio Bunye, itinalaga ng Pangulo si Nazario sa dahilang ito ang pinakakuwalipikado at pinaka-senior na Justice sa Sandiganbayan. (Ulat ni Lilia Tolentino)</body>
<link>http://www.philstar.com/Article.aspx?articleId=197156&amp;publicationSubCategoryId=92</link>
</article>
<article>
<title>Binay sinisi ni Roco sa isyu ng BSP</title>
<author></author>
<date>
<month>February</month>
<day>28</day>
<year>2003</year>
</date>
<body>Ibinato ni dating Education Secretary Raul Roco ang sisi sa malaking pagbagsak ng bilang ng miyembro ng Boy Scout of the Philippines (BSP) kay Makati Mayor Jejomar Binay. Sinabi ni Roco na ang mahinang liderato, maling sistema ng scouting sa Pilipinas at kakulangan ng motibasyon ng scouts ang dahilan ng pagbaba ng bilang ng mga boy scouts sa Pilipinas mula 3.7 milyon na lumagapak sa 1.4 milyon at hindi dahil sa pagbabawal nito noong siya ay kalihim ng DepEd sa pangongolekta ng scouting fees tuwing enrollment. Iginiit ni Roco na ang kanyang pagpapatigil noon sa pangongolekta ng mga scouting fees pati na para sa girl scouts, anti-TB at Red Cross ay naaayon sa tinatawag na Batas Ganzon. Dapat umanong ginamit ni Binay ang kanyang special education fund bilang mayor ng Makati para tustusan ang anumang kakulangan sa scouting. Ayon naman kay Binay, unti-unti na namang lumalakas ang kilusang scouting dahil sa malaking tulong na ibinigay ng kasalukuyang kalihim ng DepEd na si Edilberto de Jesus. Umaasa si Binay na hindi tulad ni Roco, ang kasalukuyang pamamahala sa DepEd ay patuloy na magbibigay suporta sa kilusang scouting.</body>
<link>http://www.philstar.com/Article.aspx?articleId=197159&amp;publicationSubCategoryId=92</link>
</article>
</data>