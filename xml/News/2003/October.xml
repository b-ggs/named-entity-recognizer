<?xml version="1.0" encoding="ISO-8859-1" ?>
<data>
<article>
<title>Misis at lover hinatulan ng bitay</title>
<author>Edwin Balasa</author>
<date>
<month>October</month>
<day>01</day>
<year>2003</year>
</date>
<body>Parehong parusang kamatayan ang inihatol sa isang misis at sa kanyang kalaguyo makaraang makipagsabwatan ang dalawa sa pagpatay sa asawa ng una para maging legal ang kanilang relasyon, walong taon na ang nakalilipas sa San Juan, Metro Manila. Kasong murder ang ipinataw ni Judge Alex Quiros ng Branch 156 ng Pasig Regional Trial Court sa akusadong si Rolando Malibiran at kasong parricide naman kay Beverly Libo Tan makaraang magsabwatan sa pagpatay sa biktimang si Reynaldo Tan, asawa ni Beverly. Pinagbabayad din ang mga akusado ng halagang P180,000 sa mga naiwan ng biktima para sa actual at moral damages. Sa rekord ng korte, naganap ang insidente noong Pebrero 5, 1995 makaraang sunduin ng biktima si Beverly at kanilang mga anak sa bahay ng mga ito sa White Plains, Quezon City at namasyal sila sa Greenhills shopping complex sa San Juan. Nabatid na hiwalay na sina Reynaldo at Beverly pero sinusuportahan pa rin ng una ang kanilang mga anak at mayroon na itong kinakasamang ibang babae. Dumating sila sa nasabing lugar dakong alas-12 ng tanghali sakay ng Honda Accord na ipinarada sa parking lot. Dakong alas-4 ng hapon, nagpasya ng umuwi ang pamilya at pinuntahan na ng biktima ang nakaparadang kotse habang naiwan sa tapat ng shopping mall si Beverly at mga anak nito. Pero ng buksan na ng biktima ang pintuan ng kotse ay bigla itong sumabog at nahagip ito, kaya agad itong isinugod sa Cardinal Santos Medical Center ngunit namatay din ito habang ginagamot dahil sa pinsalang natamo ng naganap na pagsabog. Ayon naman kay PO1 Wilson Lachica, habang nagsasagawa siya ng imbestigasyon ukol sa pagkamatay ng biktima ay napansin nitong parang walang reaksiyon si Beverly sa naganap na pagkamatay ng kanyang asawa kaya nagduda na siya na parang may kinalaman ito sa pagkamatay ng biktima. Napag-alaman din ni Lachica sa isinagawang imbestigasyon na habang nasa loob ng shopping mall ang biktima at mga anak nito ay hiniram ni Beverly ang susi ng kotse at si Malibiran ang nagbukas niyon upang ilagay ang granada sa loob nito. Sa depensa naman ng mga akusado, sinabi ng mga ito na hindi sila ang naglagay ng granada sa loob ng kotse dahil nasa magkahiwalay silang lugar ng mangyari ang insidente, subalit hindi ito pinakinggan ng korte.(Ulat ni Edwin Balasa)</body>
<link>http://www.philstar.com/Article.aspx?articleId=222693&amp;publicationSubCategoryId=92</link>
</article>
<article>
<title>Plano ni GMA sa 2004 bitin pa rin</title>
<author>Lilia Tolentino</author>
<date>
<month>October</month>
<day>01</day>
<year>2003</year>
</date>
<body>Patuloy pang ibinitin ni Pangulong Arroyo ang paghahayag niya ng pinal na desisyon kung tatakbo o hindi sa 2004 elections. Sa kabila ng mga ulat na ihahayag niya sa kanyang pagdating sa bansa kahapon ang pinal niyang political plan, iwas-pulitika ang Pangulo at sa halip inisa-isa nito ang mga nagawa ng kanyang administrasyon at walang binanggit tungkol sa 2004. Sa kanyang pagdating kahapon mula sa biyahe sa New York, Rome at Paris, iniulat ng Presidente ang resulta ng matagumpay niyang paglalakbay. Sinabi ng Pangulo na bagaman nangangamoy halalan na dahil sa puspusang pagpasok ng kampanyang pulitikal, inaasahan niyang hindi ito makakaapekto sa isinusulong na mga programa ng pamahalaan. Nakadismaya naman kay Vice President Teofisto Guingona ang kawalan ng paghahayag ng Pangulo sa plano niya sa 2004. Hinikayat ni Guingona ang Pangulo na magdeklara na para mabigyan ng inspirasyon at gabay ang Lakas-CMD sa idaraos nilang pulong sa Oktubre 7. Naniniwala ang Lakas na higit pang tatatag ang partido sa sandaling magdeklara ang Presidente ng kanyang desisyong tatakbo sa darating na halalan. (Ulat ni Lilia Tolentino)</body>
<link>http://www.philstar.com/Article.aspx?articleId=222706&amp;publicationSubCategoryId=92</link>
</article>
<article>
<title>Tulo,mabahong kubeta ng Batasan nakumpuni sa pagbisita ni Bush</title>
<author>Malou Rongalerios</author>
<date>
<month>October</month>
<day>01</day>
<year>2003</year>
</date>
<body>Kung hindi pa bibisita si US President Bush sa bansa ay hindi nakumpuni ang matagal ng problema ng mga sirang tubo at mabahong kubeta sa Batasan complex. Bagaman at nagbantang magbo-boykot dahil sa balitang iti-take over ng US Secret Service ang Kamara sa loob ng isang linggo para sa pagdating ni Bush, nagpapasalamat naman si Minority Leader Carlos Padilla at maaayos na ang &amp;quot;tulo&amp;quot; sa kisame ng kanyang opisina na nagmumula sa coffee shop sa itaas ng kanyang tanggapan na nasa basement ng main building ng Kamara. Sinabi pa ni Padilla na kailangan pang dumating ang presidente ng Amerika sa Pilipinas para maayos ang tulo na matagal na niyang inirereklamo. Kabilang aniya sa biglang nabago ang mga toilet na nangangamoy sa baho. Gayunman, binatikos din ni Padilla ang biglang pagpapalabas ng pondo ng liderato ng Kamara para ipaayos ang ibat ibang pasilidad sa Batasan. (Ulat ni Malou Rongalerios)</body>
<link>http://www.philstar.com/Article.aspx?articleId=222710&amp;publicationSubCategoryId=92</link>
</article>
<article>
<title>Langis ng niyog gamot vs AIDS</title>
<author>Gemma Amargo</author>
<date>
<month>October</month>
<day>01</day>
<year>2003</year>
</date>
<body>Humingi ng tulong sa Malaca&amp;ntilde;ang ang Department of Health (DOH) upang pondohan ang pag-aaral sa coconut oil na maaaring isang gamot sa Acquired Immune Deficiency Syndrome (AIDS). Base sa 2-pahinang liham ni Health Secretary Manuel Dayrit, nakasaad dito na malaki ang potensiyal ng coconut oil na maging anti-viral agent subalit hindi matutuloy ang research dito dahil sa kakulangan sa pondo na nagkakahalaga ng $2 milyon Ayon kay Dayrit, naunahan na ang Pilipinas ng bansang Amerika sa paglalagay ng patent sa paggamit ng monoglyceride ng isuric acid na isa ring component ng coconut oil bilang panlaban sa naturang sakit. Base naman sa unang bahagi ng research na pinangunahan ni Dr. Conrado Dayrit, nagpakita ng positibong resulta ang mga HIV-infected patients sa San Lazaro Hospital ng sumailalim sa coconut oil o CNO administration. Nilinaw naman ng kalihim na nakipag-ugnayan na ang DOH sa Georgetown University Alumni Foundation na siyang tutulong para sa validation ng naturang pag-aaral. Kaugnay nito kung kaya umasa rin si Dayrit na makakabilang ang halagang kanilang hinihingi sa listahan ng Philippine government projects na paglalaanan ng pondo at ang nasabing listahan ay ibibigay din kay US Pres. Bush sa kanyang pagbisita sa bansa. (Ulat ni Gemma Amargo)</body>
<link>http://www.philstar.com/Article.aspx?articleId=222715&amp;publicationSubCategoryId=92</link>
</article>
<article>
<title>DPWH usec. nagmatigas, suspension order ayaw pirmahan</title>
<author>Gemma Amargo</author>
<date>
<month>October</month>
<day>01</day>
<year>2003</year>
</date>
<body>Inisnab kahapon ni Department of Public Works and Highways (DPWH) Undersecretary Salvador Pleyto ang suspension order ng Ombudsman na lisanin nito ang kanyang puwesto. Nabatid na hindi tinanggap at pinirmahan ni Pleyto ang memorandum order na inisyu ni DPWH Sec. Florante Soriquez na nag-uutos na lisanin nito ang kanyang puwesto bunsod sa inisyung 6-month preventive suspension without pay ng Ombudsman noong Setyembre 25 dahil sa kasong grave threat, misconduct at dishonesty. Magugunita na si Pleyto at DPWH regional director Romeo Panganiban ay sinuspinde ng Ombudsman matapos na bumagsak sa isinagawang lifestyle check ng Presidential Anti-Graft Commission (PAGC). Ang suspension order ni Panganiban ay ipinadala ng DPWH sa tanggapan nito sa Laguna, pero ayon sa secretary ni Pleyto, hindi pipirmahan ng kanyang amo ang suspension order dahil may utos anya ang kanyang amo na huwag tanggapin ang memo galing sa tanggapan ni Soriquez dahil hindi umano makatarungan ang inilabas na desisyon ng Ombudsman. Nagharap ng motion for reconsideration si Pleyto sa Ombudsman upang irekonsidera ang kautusan sa kanyang suspension. (Ulat ni Gemma Amargo)</body>
<link>http://www.philstar.com/Article.aspx?articleId=222720&amp;publicationSubCategoryId=92</link>
</article>
<article>
<title>DOJ nagpa-puga na naman ng Indian na sabit sa estafa</title>
<author>Grace dela Cruz</author>
<date>
<month>October</month>
<day>01</day>
<year>2003</year>
</date>
<body>Tutuluyan na ni dating Solicitor General Frank Chavez na sampahan ng kaso sa Office of the Ombudsman si Justice Undersecretary Merceditas Guttierez. Itoy matapos na mapag-alaman ni Chavez na pinayagan na naman ni Guttierez na makalabas ng bansa ang isa pang Indian national na sangkot sa kasong syndicated estafa sa kabila ng pagsasailalim dito sa hold departure order (HDO). Si Anjay Kanwal, consumer banking head ng Standard Chartered Philippines ay isa sa sinampahan ng kaso sa DOJ dahil sa iligal na pagbebenta umano ng foreign securities. Inamin pa rin ni Guttierez na pinayagan niyang umalis kamakalawa ng gabi si Kanwai patungong Thailand sa pangakong babalik ito sa Oct. 2 para kaharapin ang kaso. Ayon naman kay Chavez, malabo ng bumalik ng bansa si Kanwal dahil ang pagtungo nito sa Thailand ay dahil sa natanggap na promotion bilang consumer banking head ng Standard Chartered Bank. Una nang isinailalim ng DOJ at Bureau of Immigration ang anim na opisyal ng Standard Chartered Bank matapos na masampahan ang mga ito ng kasong syndicated estafa ng nasabing kagawaran. Ayon kay Chavez, ang pagsasailalim sa naturang HDO ay bunsod na rin ng mga reklamo sa mga suspek na sina Paul Simon Morris, Kanwal, Sridhar Raman, Marivel Gonzales, Chona Reyes at Ellen Victor. Ngunit, laking gulat na lamang ni Chavez ng mabalitaan na si Raman ay nakaalis ng bansa sa kabila ng HDO na ini-issue ng BI at DOJ laban dito. Aniya, napag-alaman nila na inimpluwensiyahan umano ni Guttierez ang BI kaya naitaas ang HDO laban kay Raman. Una na rin isinampa ni Chavez ang naturang kaso sa Securities and Exchange Commission (SEC), Bureau of Internal Revenue (BIR) at Anti-Money Laundering Council. (Ulat ni Grace dela Cruz)</body>
<link>http://www.philstar.com/Article.aspx?articleId=222724&amp;publicationSubCategoryId=92</link>
</article>
<article>
<title>Counting machines sa '04 polls pinatitigil</title>
<author>Malou Rongalerios</author>
<date>
<month>October</month>
<day>01</day>
<year>2003</year>
</date>
<body>Dahil sa posibilidad na magamit lamang sa dayaan ang limitadong bilang ng mga automated counting machines, inirekomenda kahapon ng Joint Congressional Oversight Committee on Automation of Electronics na suspindihin na lamang ng Comelec ang paggamit ng mga ito sa 2004 elections. Kabilang sa mga problemang nakita ng komite sa paggamit ng ACMS ay ang machine breakdowns dahil sa masamang kalsada, improper operation, power failure at pananabotahe. Sigurado umanong hindi magtatagumpay at magiging problema pa ng gobyerno kung gagamitin ang mga counting machines dahil kulang ito sa 38 milyong botante sa buong kapuluan. (Ulat ni Malou Rongalerios)</body>
<link>http://www.philstar.com/Article.aspx?articleId=222727&amp;publicationSubCategoryId=92</link>
</article>
<article>
<title>Probe Team palpak,sibak sa GMA-7</title>
<author></author>
<date>
<month>October</month>
<day>02</day>
<year>2003</year>
</date>
<body>Matapos ang 16-taong pagsasama ay mukhang tuluyan nang maghihiwalay ng landas ang award-winning TV network GMA-7 at Probe Team dahil sa umanoy hindi pagkakasundo. Isang impormante sa GMA-7 ang nagsabing nag-umpisa ang hindi pagkakaunawaan ng TV network at ni Cheche Lazaro, producer ng Probe Team, dahil sa episode ni Bernadette Sembrano na tumatalakay sa &amp;quot;lifestyle check&amp;quot; kay Philippine Amusement and Gaming Corporation (PAGCOR) Chairman Efraim Genuino. Nabatid sa impormante na personal na kinausap ni GMA-7 vice president Marissa Flores at GMA-7 project unit manager Ricky Escudero si Cheche Lazaro sa tahanan nito sa Forbes Park sa Makati para alamin kung kailan ang huling airing date ng Probe Team, ang senyales umano na hindi na sila puwedeng magsama pa sa trabaho &amp;quot;on matters of principle.&amp;quot; Hiniling ng GMA-7 management na i-postpone ang airing ng nasabing episode sa dahilang hindi sapat ang mga dokumentong nakalap ng Probe Team. Nais ng GMA Legal department na maghanap pa ang Probe Team ng mga karagdagang dokumento kung mayroon upang patunayan na si Genuino ay may-ari ng shares of stock sa ilang korporasyon na sang-ayon sa iniulat ng Probe Team ay hindi inilahad ni Genuino sa kanyang statement of assets and liabilities (SAL) noong February 2001, December 2001 at December 2002. Sang-ayon pa sa impormante, nais ng network na tratuhin ng patas si Genuino ng Probe Team at igalang ang karapatang pantao nito. Nagkaroon ng hindi pagkakaunawaan ang GMA 7 at ang Probe Team nang dalhin ni Lazaro at Sembrano sa Mass Communication department ng University of the Philippines ang tape ng nasabing episode upang ipakita sa mga militanteng estudyante doon at hilingin ang opinion ng mga ito, isang hakbang na tahasang paglabag sa karapatang pantao ni Genuino. Lumabas sa pagkakataong ito ang issue ng censorship na umanoy ibinibintang ng Probe Team sa management ng GMA-7. Ani Atty. Felipe Gozun na presidente ng naturang network: &amp;quot;Nasa amin ang kapangyarihang makasira sa reputasyon ng isang tao... Bago ka manira ng reputasyon, dapat mayroon kang basehan. Mas nanaisin naming magkamali in good faith. Dapat subukan naming gawin ang lahat upang (ang report) ay makatarungan,&amp;quot; dagdag ni Gozun. Ipinalabas ang naturang episode noong Setyembre 23 sa Channel 7 at base sa opinyon ng maraming nakapanood, ang &amp;quot;lifestyle check&amp;quot; na ginawa nina Sembrano at Lazaro ay walang basehan, walang matatag na ebidensiya at hindi papasa sa masusing proseso ng Presidential Anti-Graft Commission at ng Ombudsman, ang mga ahensiya ng gobyerno na siyang tanging may karapatang gumawa ng lifestyle check. Malinaw umanong isa lamang demolition job o malisyosong paninira ang naturang episode laban kay Genuino at labag sa kanyang karapatang pantao pati na ang karapatan ng kanyang pamilya na mamuhay ng tahimik. Kaugnay nito, may usap-usapan na si Sembrano umano ay nagpiprisinta sa ABC Channel 5 matapos kumalat ang balitang siyay sinuspinde ng GMA-7.</body>
<link>http://www.philstar.com/Article.aspx?articleId=222816&amp;publicationSubCategoryId=92</link>
</article>
<article>
<title>2 PNP generals,6 pang opisyal 'ikinanta' sa droga</title>
<author>Lordeth Bonilla</author>
<date>
<month>October</month>
<day>02</day>
<year>2003</year>
</date>
<body>Ibinunyag kahapon ng isang lumantad na &amp;quot;star witness&amp;quot; na dalawang police general, dalawang colonel, apat na major at anim na non-police officers ang sangkot umano sa sindikato ng ipinagbabawal na gamot. Base sa sinumpaang salaysay na isinumite kahapon ng testigong itinago sa pangalang John sa Inspection Monitoring and Investigation Service-National Police Commission (IMIS-NAPOLCOM) na nilagdaan ni Atty. Jacinto Cabus, assistant service chief ng naturang division, pinangalanan ang mga opisyal na sina C/Supt. Jesus Versoza ng Intelligence Group, Camp Crame; C/Supt. Napoleon Castro, director ng Central Police District Office (SPDO); Supt. Amoyin ng Police Regional Office (PRO) 1; Supt. Abner Ontog ng Philippine Drug Enforcement Agency (PDEA); Chief Inspectors Candelario, PRO 1; Renato Badua; Melchor Ong at Danilo Dingayan, Sudipen police station; Jose Mase; Philip Ines, Baguio City police at police officer Agbayani ng PDEA. Nakasaad sa sinumpaang salaysay ni John na ang nabanggit na mga opisyal at miyembro ng PNP ay hindi lamang umano sangkot sa ipinagbabawal na gamot kundi dawit din sa gunrunning, illegal gambling at prostitution. Ang naturang testigo ay dati umanong miyembro ng isang drug syndicate at dating bodyguard ni Candon city ex-Mayor Raymond Balbin kaya alam niya ang umanoy pakikipag-transaksiyon ng nabanggit na mga opisyal sa nabanggit na iligal na gawain. Nakadetalye din sa kanyang salaysay kung paano ang nagiging transaksiyon ng naturang mga pulis sa nabanggit na drug syndicate. Nagsasagawa na ng malalimang imbestigasyon ang Napolcom hinggil sa naturang akusasyon. (Ulat ni Lordeth Bonilla)</body>
<link>http://www.philstar.com/Article.aspx?articleId=222823&amp;publicationSubCategoryId=92</link>
</article>
<article>
<title>Reyes, ambassador at large on counter-terrorism</title>
<author>Lilia Tolentino</author>
<date>
<month>October</month>
<day>02</day>
<year>2003</year>
</date>
<body>Nanumpa na kahapon kay Pangulong Arroyo si dating Defense Secretary Angelo Reyes bilang bagong hirang na ambassador-at-large on counter terrorism na may ranggong miyembro ng Gabinete. Sa isang press briefing, sinabi ni Reyes na tinanggap niya ang bagong tungkuling iniatang sa kanya ng Pangulo hindi para makabawi sa bintang sa kanya ng grupong Magdalo na sangkot siya sa naganap na Davao bombing kung hindi para maipagpatuloy niya ang paglilingkod sa bayan. Sinabi ni Reyes na bilang ambassador-at-large for counter terrorism, ang magiging trabaho niya ay ipagpatuloy ang paglaban sa mga kaaway ng demokrasya at tinatanggap niya ang hamong ito. Sinabi niyang ang responsibilidad niya ay magsilbing tagapag-ugnay ng pandaigdigan, pangrehiyon at lokal na mga gawain na nauukol sa pagsugpo ng terorismo. Inamin ni Reyes na inalok siya ng Pangulo para italagang Public Works and Highways secretary pero tinanggihan niya ito sa dahilang ayaw niyang maintriga at itinuturing niyang mas malaking hamon sa kanyang kakayahan ang maipagpatuloy ang laban sa terorismo. Sinabi pa ni Reyes na iniwasan niya ang DPWH para makaiwas sa intriga pero kahit pala sa puwestong ambassador ay mayroon na ring mga kritisismo laban sa kanya. (Ulat ni Lilia Tolentino)</body>
<link>http://www.philstar.com/Article.aspx?articleId=222829&amp;publicationSubCategoryId=92</link>
</article>
<article>
<title>'Wag madaliin si GMA !</title>
<author>Rudy Andal</author>
<date>
<month>October</month>
<day>02</day>
<year>2003</year>
</date>
<body>Nanawagan kahapon si Sen. Robert Barbers sa taumbayan na maging maunawain at mapagpasensiya sa ating mga presidential aspirants na hindi pa nagpapahayag ng kanilang kandidatura. Sinabi ni Sen. Barbers, vice president for Mindanao ng Lakas-CMD, hindi dapat pilitin ng sinuman si Pangulong Arroyo na ihayag na nito ang kanyang plano para sa darating na halalan sa 2004. Ani Barbers, nauunawaan niya ang pakiramdam ng ilang sektor na nais ng malaman kung tatakbo ba si GMA o hindi at tulad ng mga negosyante na tinitingnan ang business climate bago mag-invest, ay ganito din ang ginagawa ni Pangulong Arroyo na pinag-aaralang mabuti ang political climate. Maging si businessman Eduardo &amp;quot;Danding&amp;quot; Cojuangco Jr. ay ipinagpaliban ang kanyang paghahayag ng plano na naunang dapat ginawa nitong Sept. 30. Nakatakdang magkaroon ng meeting ang Lakas sa October 7 habang ang NPC naman ay nakatakdang ihayag ang plano ni Cojuangco sa Oct. 25. (Ulat ni Rudy Andal)</body>
<link>http://www.philstar.com/Article.aspx?articleId=222835&amp;publicationSubCategoryId=92</link>
</article>
<article>
<title>Extradition vs Lacson boys sa Kuratong handa na</title>
<author>Grace dela Cruz</author>
<date>
<month>October</month>
<day>02</day>
<year>2003</year>
</date>
<body>Nakahanda na ang Department of Justice (DOJ) para sa gagawing pagpapabalik sa bansa sa mga police officials na sangkot sa Kuratong Baleleng rubout case laban kay Senador Panfilo Lacson. Sinabi ni state counsel Dina Te&amp;ntilde;ala, tanging warrant of arrest lang na magmumula sa hukuman ang hinihintay na dokumento para maisulong na ang extradition process laban kina P/Supt. Cesar Mancao at Michael Ray Aquino na napabalitang nagtatago ngayon sa Amerika. Ayon pa dito, tukoy na rin nila ang kinaroroonan ng dalawang pulis na nag-AWOL sa serbisyo na ngayon ay nasa US din at kadalasan ay tumatawid sa bansang Canada. Sa ngayon, hindi pa pormal na makakilos ang DOJ dahil hinihintay pa nila ang pinal na desisyon ng Supreme Court kaugnay sa inihaing motion for reconsideration ni Lacson para mabaligtad ang naunang hatol sa Kuratong Baleleng case. Gayunman, pinag-aaralan pa rin ng kagawaran kung agad na maisusulong ang kahilingan para sa provisionary arrest laban kina Mancao upang hindi na ito makapagtago pa dahil malapit nang ilabas ng SC ang hatol sa naturang kaso. Sina Mancao at Aquino ay iilan lamang sa mga police officials na sangkot sa multiple murder case sa 11 miyembro ng Kuratong robbery syndicate noong Mayo 18, 1995 na sinasabing ipinapatay ni Lacson noong ito pa ang hepe ng binuwag na Presidential Anti-Crime Task Force (PAOCTF) at Presidential Anti-Crime Commission (PACC). Kasama din sa mga isinasangkot sa naturang kaso sina Sr. Supt. Francisco Zubia, C/Supt. Romeo Acop, C/Supt. Jewel Canson at 37 opisyal at miyembro ng PAOCTF at PACC. Sina Mancao at Aquino ay isinasangkot din sa pagdukot at pagpatay kay PR man Salvador &amp;quot;Bubby&amp;quot; Dacer at sa driver nitong si Emmanuel Corbito. (Ulat ni Grace dela Cruz)</body>
<link>http://www.philstar.com/Article.aspx?articleId=222840&amp;publicationSubCategoryId=92</link>
</article>
<article>
<title>Joey nag-sorry na!</title>
<author>Malou Rongalerios</author>
<date>
<month>October</month>
<day>03</day>
<year>2003</year>
</date>
<body>Humingi na kagabi ng tawad si Para&amp;ntilde;aque Mayor Joey Marquez kay TV host/actress Kris Aquino. Sa programang Frontpage ni Mel Tiangco sa Channel 7, sinabi ni Joey na sana ay patawarin na siya ni Kris sa lahat ng nagawa nitong kasalanan sa aktres. Bagaman at hindi idinetalye ni Joey kung bakit siya humihingi ng tawad kay Kris, sinabi nito na hindi sinungaling si Kris. &amp;quot;Kris, sa lahat ng pagkakamali ko sa'yo, patawarin mo ko. Kris, hindi kita inakusahang sinungaling,&amp;quot; ang eksaktong pahayag ni Joey. Tumanggi naman si Joey na sagutin ang tanong ni Tiangco kung bakit ito biglang naging mapagpakumbaba. Nauna rito, isang source ng Channel 7 ang nakakita kina Joey at Kris kasama ang kanilang mga abogado sa isang restoran sa Makati kamakalawa ng gabi. Ayon naman sa abogado ni Kris na si Atty. Raymund Fortun, inaasahan na nila ang public apology na gagawin ng alkalde para kay Kris kagabi. Ito anya ang dahilan kung bakit hindi muna sila nagsampa ng kasong administratibo laban kay Joey dahil nga maaaring magbago pa ang isip nito at humingi ng public apology. Sa panayam naman ng TV Patrol kay Kris, sinabi ng aktres na hindi lang naman si Joey ang may pagkakamali at dapat patawarin, kundi &amp;quot;kailangan ko ring patawarin ang sarili ko.&amp;quot; Nagpasya rin si Kris na hindi na magsasalita sa pagitan nilang dalawa. &amp;quot;Tapos nato, I will never speak of the matter for the rest of my life,&amp;quot; pagtatapos na sabi ni Kris. (Ulat ni Malou Rongalerios)</body>
<link>http://www.philstar.com/Article.aspx?articleId=222933&amp;publicationSubCategoryId=92</link>
</article>
<article>
<title>LDP, ayaw din kay Tsong</title>
<author>Malou Rongalerios</author>
<date>
<month>October</month>
<day>03</day>
<year>2003</year>
</date>
<body>Matapos ilaglag ng sariling partido, inayawan rin ng Laban ng Demokratikong Pilipino (LDP) si Para&amp;ntilde;aque Mayor Joey Marquez. Ayon kay House Minority Leader Carlos Padilla, kung mismong partidong Lakas-CMD na kinabibilangan ni Marquez ay hindi susuportahan ang alkalde sa pagtakbo nito bilang congressman ng Para&amp;ntilde;aque, ay lalong hindi rin maaaring lumipat sa kanilang partidong LDP si Marquez. Ayon kay Padilla, pangunahing dahilan ng hindi pagsuporta ng mga mambabatas ay ang kontrobersiyang awayan ng dalawang dating magkasintahan, subalit binigyan linaw nito na hindi nila susuportahan si Joey dahil sa kinakampihan nila si Kris Aquino. Itoy bilang pagbibigay galang na rin umano sa desisyon ng mga lady solon na miyembro ng LDP sa pagtanggi ng mga ito kay Marquez. Nauna nang inihayag ng Lakas na hindi nila susuportahan si Marquez dahil napagkaisahan na ang susuportahan ng partido ay si incumbent Para&amp;ntilde;aque Rep. Ed Zialcita. Dahil nasa last term na ng kanyang panunungkulan si Marquez bilang mayor ng Para&amp;ntilde;aque, nagbabalak itong tumakbong congressman sa nasabing lungsod. (Ulat ni Malou Rongalerios)</body>
<link>http://www.philstar.com/Article.aspx?articleId=222941&amp;publicationSubCategoryId=92</link>
</article>
<article>
<title>GMA nadulas, bagsak sa Quezon</title>
<author>Lilia Tolentino</author>
<date>
<month>October</month>
<day>03</day>
<year>2003</year>
</date>
<body>Panibagong senyales kung tatakbo ba o hindi sa 2004 elections ang umanoy ipinaramdam kay Pangulong Arroyo makaraang madulas at bumagsak ang Presidente kahapon nang umakyat sa isang pick-up na nagsilbing entablado sa kanyang pakikipagdayalogo sa mamamayan sa Unisan, Quezon. Bagaman paupong bumagsak ang Pangulo, hindi naman ito masyadong nasaktan at mabilis na nakatayo sa tulong ng kanyang mga aide. Kumaway pa ang Pangulo sa mga tao sa kabila ng naganap na insidente, patunay na hindi niya iniinda ang mumunting mga aksidente na kaakibat ng kanyang pagtupad sa tungkulin lalo na sa pagpapaabot ng serbisyo sa mamamayan. Pero ayon sa ilang mapanuring sektor, ang nangyari sa Pangulo ay ikalawang babala na hindi na ito dapat tumakbo sa darating na presidential elections sa 2004. Una ay ang pagkakaroon ng kauna-unahang malawakang blackout sa Italy habang nagko-courtesy call ang Pangulo kay Pope John Paul II. Ang pagbisita ng Pangulo sa Vatican at pakikipagkita sa Santo Papa ang ipinalalagay ng marami na paghingi ng Pangulo ng gabay kung dapat niyang baguhin o hindi ang deklarasyon niya na hindi na siya tatakbo. (Ulat ni Lilia Tolentino)</body>
<link>http://www.philstar.com/Article.aspx?articleId=222947&amp;publicationSubCategoryId=92</link>
</article>
<article>
<title>P20-M gastos sa Bush visit</title>
<author>Malou Rongalerios</author>
<date>
<month>October</month>
<day>03</day>
<year>2003</year>
</date>
<body>Aabot sa P20 milyon ang gagastusin ng gobyerno sa pagpapakita ng hospitality at sa seguridad ni US President Bush sa pagdating nito sa bansa sa Oktubre 18. Ito ang pagtataya ni Partido ng Manggagawa (PM) Partylist Rep. Renato Magtubo, sa gagastusin ng pamahalaan para sa pagbisita ni Bush. Ayon kay Magtubo, malayo pa lamang ay &amp;quot;hilong talilong&amp;quot; na ang Malaca&amp;ntilde;ang, Senado at Kamara sa paghahanda sa pagdating ng iisang tao. Sinabi pa ng solon na mula sa extra security sa NAIA, Malaca&amp;ntilde;ang, Kongreso at sa magiging daanan ni Bush hanggang sa pagpapaganda ng mga lugar na patutunguhan nito ay tiyak na ginastusan ng pamahalaan. Kung sa Kongreso na lamang ay gagastos na ito ng P35 milyon para sa pagpapaayos at pagpapaganda ay tiyak na ganito rin ang katumbas na halaga sa pagpapaayos sa iba pang lugar na inaasahang dadaanan ni Bush. Hindi pa kasama rito ang ilalaang extra bayad sa mga tao para sa karagdagang seguridad. Sinabi pa nito na sayang lamang ang pondong ilalaan sa pagbisita ni Bush na hindi naman mapapakinabangan ng manggagawa at maralita. Sa naturang halaga ay tiyak na makakapagpagawa ang pamahalaan ng 133 low-cost housing (P150,000 bawat isa) para sa may 135 pamilya. (Ulat ni Malou Rongalerios)</body>
<link>http://www.philstar.com/Article.aspx?articleId=222953&amp;publicationSubCategoryId=92</link>
</article>
<article>
<title>Open skies sa RP, sablay - SOS</title>
<author></author>
<date>
<month>October</month>
<day>03</day>
<year>2003</year>
</date>
<body>Isa umanong malaking pagkakamali sa pamahalaang Arroyo ang payagan nito ang pagpapatupad ng open skies agreement sa pagitan nito at ng Estados Unidos dahil sa posibleng pagbagsak ng local airlines, cargo forwarding companies at iba pang airline-related businesses. Ayon ka Robert Lim Joseph, Save Our Skies (sos) movement president, hindi agad mararamdaman ang epekto ng open skies sa pagitan ng US at Pilipinas subalit sa sandaling makarekober ang travel at tourism sa buong mundo posibleng abusuhin ito ng US at magsagawa ng walang humpay na paglipad sa Pilipinas. Kapag nangyari iyon, ito na umano ang simula ng pagbagsak ng aviation industry dahil malulugi ang mga airline, cargo forwarding companies at iba pang negosyo na may kinalaman sa airline. Aniya, binalewala ng gobyerno ang apela ng political leaders, non-governmental organizations at labor groups na gumawa ng kaukulang hakbang bago ang tuluyang pagpapatupad ng RP-US Air Transport Agreement.</body>
<link>http://www.philstar.com/Article.aspx?articleId=222958&amp;publicationSubCategoryId=92</link>
</article>
<article>
<title>Loren kumalas na sa Lakas</title>
<author>Rudy Andal</author>
<date>
<month>October</month>
<day>03</day>
<year>2003</year>
</date>
<body>Nagbitiw bilang vice president at miyembro ng Lakas-CMD si Senate Majority Leader Loren Legarda upang makagalaw bilang isang independent sa ibat ibang isyung kinakaharap ng bansa at para na rin makapag-&amp;quot;soul searching&amp;quot; bago ito magdesisyon sa kanyang magiging plano sa 2004. Pero nilinaw ni Sen. Legarda na kahit nagbitiw siya bilang miyembro ng Lakas ay mananatili siyang kaalyado ng majority group sa Senado bilang isang independent tulad ni Senate President Franklin Drilon. Ani Legarda, ang kanyang pagbibitiw ay hindi din nangangahulugan na tatalon na siya sa kampo ng oposisyon. Ihahayag niya ang kanyang plano sa 2004 elections sa susunod na dalawang linggo. Ang mga options niya ay magretiro sa pulitika, tumakbo muli bilang senador o bise presidente, o sungkutin ang pinakamataas na posisyon sa pamahalaan, ang pagiging presidente. Patuloy anya siyang nakikipag-konsultasyon sa kanyang mga kaanak, mga lider at supporters. Ayon kay Legarda, para siyang nabunutan ng tinik matapos na makawala sa &amp;quot;kahon&amp;quot; ng ruling Lakas party dahil ngayong independent siya at walang political affiliations at magagawa na niyang magsalita sa anumang isyu batay sa kanyang sariling paniniwala na mas mabuti para sa lahat at walang inaalala na magiging salungat sa stand ng partido. Nakahanda namang tanggapin ng Laban ng Demokratikong Pilipino (LDP) si Legarda, ayon kay Senate Minority Leader Vicente Sotto. Ipinapalagay naman ni Sen. Rodolfo Biazon na ang pagbibitiw ni Loren ay simula pa lamang ng tuluyang pagkawasak ng ruling party dahil sa pag-iral ng maraming faction dito. (Ulat ni Rudy Andal)</body>
<link>http://www.philstar.com/Article.aspx?articleId=222962&amp;publicationSubCategoryId=92</link>
</article>
<article>
<title>Mosque sa Coatabato binomba, 4patay</title>
<author>Joy Cantos</author>
<date>
<month>October</month>
<day>04</day>
<year>2003</year>
</date>
<body>Apat katao kabilang ang isang Regional Director ng National Irrigation Administration (NIA) 12 ang nasawi samantalang mahigit 20 pa ang nasugatan sa madugong grenade attack ng hindi pa nakilalang grupo ng mga armadong kalalakihan sa isang mosque sa Midsayap, Cotabato, kahapon ng tanghali. Kinilala ang mga nasawi na sina NIA 12 Regional Office Director Macmud Mending, Engineer Omar Mamala, Irrigation Officer sa Maguindanao, Imam Ismael Kadul at isa pang di nakilalang sibilyan. Kasalukuyan namang beneberipika ang mga pangalan ng may mahigit pang 20 kataong nasugatan na mabilis na isinugod sa pagamutan. Sa isang phone interview, sinabi ni Major Julieto Ando, Spokesman ng Armys 6th Infantry Division (ID) na nakabase sa Datu Odin Sinsuat, Maguindanao, ang pagpapasabog ay naganap dakong alas- 12:15 ng tanghali sa isang maliit na mosque sa loob ng NIA Regional Office compound sa Brgy. Villarica, Midsayap ng nabanggit na lalawigan. Ayon kay Ando, kasalukuyang nagsasagawa ng worship service ang mga biktima nang biglang hagisan ng granada ng di pa nakilalang mga suspek. Dalawang pin ng sumabog na granada ang narekober ng mga awtoridad sa lugar. Naghihinala naman ang militar na si Mending ang tunay na target ng pagpapasabog matapos itong makatanggap ng sunud-sunod na death threats nitong mga nagdaang araw. Sa kasalukuyan, ayon pa kay Ando ay wala pang natutukoy na grupo sa pagpapasabog at patuloy ang imbestigasyon sa kaso para mapanagot ang mga salarin. (Ulat ni Joy Cantos)</body>
<link>http://www.philstar.com/Article.aspx?articleId=223036&amp;publicationSubCategoryId=92</link>
</article>
<article>
<title>Roco inisnab si GMA</title>
<author>Edwin Balasa</author>
<date>
<month>October</month>
<day>04</day>
<year>2003</year>
</date>
<body>Tinanggihan ni dating Education Secretary Raul Roco ang alok ng mga kaalyado ni Pangulong Arroyo na tumakbo bilang Bise Presidente nito sa gaganaping eleksyon sa 2004. Sa isang pulong balitaan kahapon sa tanggapan ng Aksyon Demokratiko sa Ortigas Center, sinabi ni Roco na dumating sa kanyang bahay kamakalawa ng gabi ang ilang matataas na opisyal na kaalyado ng Pangulo at hinimok siyang tumakbo bilang Bise Presidente ng Pangulo. &amp;quot;We reject any and all invitations to be Vice President to Pres. Arroyo, the country cannot afford six more years of Arroyo and all patriotic Filipino should bring about a new government by June 2004,&amp;quot; ani Roco. Ang nasabing alok ng mga kaalyado ni Arroyo ay bunsod ng mga lumalabas na balita na magdedeklara na ang Pangulo ngayong araw na tatakbo siya sa pangpanguluhang posisyon sa eleksyon sa susunod na taon. Iginiit na lamang ni Roco na hindi maganda sa isang tao ang sumisira sa pangako. Ito ay may kaugnayan sa unang pahayag ng Pangulo na hindi na siya tatakbo pa sa 2004 elections. Kinumpirma ni Roco na ang kanilang grupong Aksyon Demokratiko ay mayroon ng napipisil na tatakbong Bise Presidente samantalang apat naman ang kanilang pinagpipilian para sa tatakbo bilang Pangulo. (Ulat ni Edwin Balasa)</body>
<link>http://www.philstar.com/Article.aspx?articleId=223048&amp;publicationSubCategoryId=92</link>
</article>
<article>
<title>Guingona nagbitiw na rin sa Lakas</title>
<author>Lilia Tolentino/Rudy Andal</author>
<date>
<month>October</month>
<day>04</day>
<year>2003</year>
</date>
<body>Nagbitiw na bilang LAKAS-CMD president si Vice President Teofisto Guingona, isang araw matapos na kumalas sa nasabing partido si Senate Majority leader Loren Legarda. Idinahilan ni Guingona sa kanyang pagkalas sa partido na hindi sila nagkakaisa ng paninindigan sa ilang mga isyu ni Pangulong Gloria Macapagal-Arroyo na siyang honorary Chairman ng LAKAS. Ayon sa Malaca&amp;ntilde;ang, bagaman si Guingona ay nagbitiw bilang pinuno at miyembro ng LAKAS, hindi naman ito nangangahulugan na babawiin sa kanya ang puwestong Bise Presidente na itinalaga sa kanya ng Pangulo. Sinabi ni Presidential spokesman Ignacio Bunye, bagaman nalulungkot ang Palasyo sa pagkalas ni Guingona sa partido, ito ay sarili nitong desisyon at hindi impluwensya ng Malaca&amp;ntilde;ang. Ang magkasunod na pagbitiw nina Guingona at Legarda sa LAKAS ay nakapagpalakas ng paniniwala na maaaring ihayag na ng Pangulo ang kanyang pagtakbo sa halalan sa 2004 sa kabila ng nauna niyang pangakong hindi na siya lalaban sa halalan. Base sa ulat, posibleng ideklara na ng Pangulo ang kanyang planong pagtakbo sa eleksyon sa isang talumpati niya ngayong araw sa Pampanga. Sinasabi sa ulat na ang pag-aanunsyo ng Pangulo ng kanyang intensyong kumandidato ay isasagawa nito bago idaos ang pulong ng LAKAS-CMD national directorate sa Oktubre 7. Kaugnay nito, hinirang ng LAKAS-CMD si Quezon City Mayor Feliciano Belmonte pagkaalis ni Guingona bilang acting President ng partido. Ayon kay Joey Rufino, Presidential Liaison on Legislative-Executive Affairs ang pagtatalaga kay Belmonte bilang acting LAKAS-CMD President ay mananatili hanggang makapaghalal sila ng pirmihang pinuno ng partido. Samantala, nanawagan si dating Pangulong Fidel Ramos sa national directorate ng LAKAS-CMD na palakasin ang pagkakabigkis at pagkakaisa ng partido kasabay ng pag-eendorso niya kay Pangulong Arroyo bilang standard bearer ng LAKAS. Sinabi naman ni Belmonte na bagaman tumiwalag sina Guingona at Legarda, matatag pa rin aniya ang LAKAS. (Ulat nina Lilia Tolentino/Rudy Andal)</body>
<link>http://www.philstar.com/Article.aspx?articleId=223053&amp;publicationSubCategoryId=92</link>
</article>
<article>
<title>Imbestigasyon ng JDF sa Kongreso pinatitigil</title>
<author>Grace dela Cruz</author>
<date>
<month>October</month>
<day>04</day>
<year>2003</year>
</date>
<body>Pinahihinto na ng Supreme Court (SC) sa Mababang Kapulungan ng Kongreso ang imbestigasyon nito hinggil sa misappropriation umano ng Judicial Development Fund (JDF). Ito ay matapos na padalhan ng liham ni SC Chief Justice Hilario Davide si House Speaker Jose de Venecia at sinabi nito na dapat nang ihinto ng Mababang Kapulungan ang imbestigasyon hinggil sa naturang pondo. Ipinaliwanag ni Davide na maituturing na nasa kanyang pagpapasya o discretion bilang mahistrado kung saan gagamitin at mapupunta ang nabanggit na pondo. Binigyang-diin pa ng punong mahistrado na ang malaking porsiyento ng JDF ay napupunta naman sa mga empleyado ng hudikatura at walang katotohanan ang alegasyon ng ilang sektor na ibinubulsa ang nabanggit na pondo. Sinabi pa ni Davide na nais lamang sirain ng mga nagpapasimuno ng umanoy misappropriation ng JDF ang magandang imahe ng hudikatura dahil na rin sa gustong apektuhan ng mga ito ang SC sa pulitika. Una ng napabalita na iilan lamang ang nakikinabang sa malaking pondo ng JDF partikular na ang mga mahistrado subalit ang mga mababang empleyado ng hudikatura ay hindi na umano naambunan ng biyaya ng nabanggit na JDF. (Ulat ni Grace dela Cruz)</body>
<link>http://www.philstar.com/Article.aspx?articleId=223058&amp;publicationSubCategoryId=92</link>
</article>
<article>
<title>DOJ Usec inireklamo sa Ombudsman</title>
<author>Malou Rongalerios/Grace dela Cruz</author>
<date>
<month>October</month>
<day>04</day>
<year>2003</year>
</date>
<body>Isang dating empleyado ng Standard Chartered Bank (SCB) ang nagharap kahapon ng reklamo sa Office of the Ombudsman laban kay Justice Undersecretary Merceditas Gutierrez dahil sa pagbibigay nito ng basbas na makaalis sa bansa ang isang Indian national na may Hold Departure Order (HDO). Ayon kay Manuel Baviera, ng No. 26, Maligaya St., Rosario VI Subdivision, Sta. Lucia, Pasig City, inihain niya ang reklamo laban kay Gutierrez matapos na animin nito na pinayagan niyang makalabas sa Pilipinas si Sridhar Raman noong Setyembre 29 patungong Singapore. Si Raman na tumatayong chief finance officer ng SCB ay nahaharap sa kasong syndicated estafa sa Department of Justice (DOJ) kasama ang mga bank employees na sina Ajay Kanwal at Paul Simon Morris, isang Briton. Noong Setyembre 26 ay nagpalabas ng HDO laban sa mga akusado si Justice Sec. Simeon Datumanong. Ayon kay Solicitor General Frank Chavez, abogado ni Baviera, regular at maituturing na isang criminal act ang ginawang pakikialam ni Gutierrez. Sinabi ni Chavez na noong Setyembre 28 ay nagtangka na ring lumabas ng bansa si Raman, pero hindi ito pinayagan ng mga ahente ng Bureau of Immigration subalit nakalabas din ito kinabukasan ganap na alas-8:15 ng umaga matapos na bigyan ng permiso ni Gutierrez. Kaugnay nito, nagmalaki naman si Gutierrez at sinabi nitong nakabalik na sa bansa kamakalawa si Raman matapos ang pakikipagpulong nito sa ibang bansa. Wala aniyang karapatan ang sino man na husgahan ang mga desisyong ipinalalabas ng kagawaran dahil mayroon silang sapat na dahilan at disposisyon upang gawin ang isang hakbang. (Ulat nina Malou Rongalerios/Grace dela Cruz)</body>
<link>http://www.philstar.com/Article.aspx?articleId=223063&amp;publicationSubCategoryId=92</link>
</article>
<article>
<title>Minor sa death row di bibitayin - DOJ</title>
<author>Grace dela Cruz</author>
<date>
<month>October</month>
<day>04</day>
<year>2003</year>
</date>
<body>Hindi papayagan ng Department of Justice (DOJ) na mapasamang mabitay ang mga menor-de-edad na nasa death row. Ito ang inihayag kahapon ni Justice Undersecretary Merceditas Gutierrez matapos na mapabalitang kinokondena ng Amnesty International Program ang kagawaran dahil sa hindi nito pag-iinspeksyon kung may mga menor-de-edad na kabilang sa hanay ng mga bibitayin sa pamamagitan ng lethal injection. Batay sa rekord ng DOJ, sinabi ni Gutierrez na sa ngayon may 27 kabataan ang nahatulang mabitay sa New Bilibid Prison (NBP) subalit 20 dito ay naipababa na nila sa habambuhay na pagkabilanggo o reclusion perpetua habang ang pitong natitira ay patuloy na sinisiyasat at nire-review ang kanilang mga rekords. Niliwanag ni Gutierrez na pinakikilos na nila ang Public Attorneys Office (PAO) upang siyasatin ang mga records ng mga ito sa Office of the Court Administrator upang mapatunayan na menor-de-edad ang mga ito. Hanggang sa ngayon ay hindi makapagpakita ng kani-kanilang birth certificate ang natitirang pitong menor-de-edad na nakahanay sa death chamber. Aniya, dito makikita kung talagang mga kabataan ang mga ito dahil posibleng idinadahilan lamang na sila ay menor-de-edad upang makaligtas sa parusang bitay. (Ulat ni Grace dela Cruz)</body>
<link>http://www.philstar.com/Article.aspx?articleId=223067&amp;publicationSubCategoryId=92</link>
</article>
<article>
<title>'Tatakbo ako sa 2004' - GMA</title>
<author>Lilia Tolentino</author>
<date>
<month>October</month>
<day>05</day>
<year>2003</year>
</date>
<body>Nagdesisyon na si Pangulong Arroyo na tatakbo siya sa halalang pampanguluhan sa Mayo 2004. Sa isang talumpati sa kumbensiyon ng mga senior citizen sa Centennial Expo Amphitheater sa Clark Air Base, Pampanga, malinaw na inihayag ni Pangulong Arroyo na ipagpapaliban muna niya ang pagreretiro sa pulitika at tatakbo sa pagka-pangulo sa Mayo 2004. Sinabi ng Pangulo na bagaman nagdesisyon siya noong Disyembre 30, 2002 na hindi na siya kakandidato sa darating na halalan, nagkaroon ito ng pagbabago matapos mapagsuri na kailangan ng bansa na maipagpatuloy ang mga nasimulan niyang programa para mapalakas ang Republika, maisulong ang ekonomiya at hindi mapag-iwanan ng mga kalapit na bansa. &amp;quot;This time, we cant afford to be left behind,&amp;quot; anang Pangulo kasabay ng pagdidiin na sa nakalipas na dalawa at kalahating taon, nagkaroon siya ng sapat na karanasan para pamunuan ang pagbabago ng lipunan at malutas ang kahirapan ng bansa. &amp;quot;Tiwala ako na ang sambayanang Pilipino ay nasa aking likuran, I offer myself as a leader with a vision to change society and eliminate poverty. Tatakbo ako sa pagka-pangulo sa Mayo 2004,&amp;quot; pahayag ng Pangulo. Ayon sa Pangulo, nagbago ang kanyang desisyon dahil alam niyang may kakayahan siyang mapagbago ang lipunan. Sinabi ng Pangulo na hindi siya na-motivate ng ibang kasama sa partido o ng ibang tao para magbago ang desisyon kundi dahil nakikita niya na kailangan pa siyang magsibil sa taong-bayan. Sa kanyang desisyong lumahok sa halalan at hindi na muna magretiro sa pulitika, sinabi ng Pangulo na inaasahan niyang maganda itong pangganyak sa mga investor at negosyante. &amp;quot;Paglilingkuran ko ang sambayanan kahit pa ako ay hamakin dahil dito,&amp;quot; sabi pa ng Pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=223148&amp;publicationSubCategoryId=92</link>
</article>
<article>
<title>Lakas solons nagbunyi sa pahayag ni GMA sa '04</title>
<author>Malou Rongalerios</author>
<date>
<month>October</month>
<day>05</day>
<year>2003</year>
</date>
<body>Ipinagbunyi ng mga mambabatas mula sa partido Lakas-Christian Muslim Democrats ang ginawang desisyon ni Pangulong Arroyo na lumahok bilang kandidato sa 2004 presidential elections. Tinawag na &amp;quot;sukdulang sakripisyo,&amp;quot; sinabi ng mga mambabatas sa pamumuno ni Surigao del Sur Rep. Prospero Pichay na inihahanda na nila ang daan para sa Pangulo upang maging standard bearer ng partido sa darating na halalan sa Mayo 2004. &amp;quot;Ngayon na ang panahon upang tumaas sa larangan ng pulitika. Sa kanyang desisyon, umaasa kami na maipagpapatuloy ang kanyang sinimulang mga programa at patakaran at tulungan siya upang makamit ang isang matatag na republika,&amp;quot; pahayag pa ng chairman ng House committee on national defense. Sa panig naman ni House Assistant Majority Floorleader Alan Peter Cayetano, sinabi nito na buo ang suporta ng Lakas kay Pangulong Arroyo dahil siya ang pinakamalakas na pambato sa darating na halalang pampanguluhan. Naniniwala naman si dating House Majority Floorleader Rodolfo Albano na kulang na kulang ang termino ni Mrs. Arroyo. &amp;quot;Matagal na ako sa pulitika at nakita ko ang kanyang mga pinagpawisan bilang pangulo, at tingin ko kulang ang dalawang taong pananatili niya sa puwesto upang magawa pa ang dapat magawa,&amp;quot; pahayag pa ng kinatawan mula sa Isabela. (Ulat ni Malou Rongalerios)</body>
<link>http://www.philstar.com/Article.aspx?articleId=223161&amp;publicationSubCategoryId=92</link>
</article>
<article>
<title>GSIS chief pinasisibak na</title>
<author>Malou Rongalerios</author>
<date>
<month>October</month>
<day>05</day>
<year>2003</year>
</date>
<body>Upang makaligtas sa karagdagang kahihiyan, dapat sibakin na ni Pangulong Arroyo sa tungkulin si Government Service Insurance System (GSIS) president Winston Garcia. Ito ang nagkakaisang panawagan kahapon nina Reps. Ted Failon (Leyte) at Crispin Beltran kaugnay na rin sa panibagong akusasyon ng mismanagement at korupsiyon sa pagpapatakbo ng naturang ahensiya. Sigurado si Failon na dine-delay lamang ng GSIS ang proseso ng pagpapautang sa mga aplikasyon dahil sa dalawang dahilan: Una ay naubos na ang pondo para sa pautang at ikalawa, ang pondo ay ginagamit sa iba. Hindi naniniwala si Failon sa paliwanag ni Garcia na hindi maibigay ng GSIS ang mga pautang sa mga miyembro dahil sa kasalanan ng ibang government agencies. Magugunitang sinisi ni Garcia ang ibat ibang ahensiya ng gobyerno dahil sa hindi umano pagre-remit ng kanilang kontribusyon kaya hindi maproseso ng GSIS ang kanilang mga utang. Ayon kay Failon, simula nang mamuno si Garcia sa GSIS ay inulan na ng kontrobersiya ang nasabing ahensiya mula sa nakalululang sahod hanggang sa mismanagement ng funds at korupsiyon. Naniniwala si Failon na ang patuloy na pananatili ni Garcia sa departamento ay lalo lamang magpapatibay sa alegasyon na kinukunsinti ng Arroyo administration ang korupsiyon sa pamahalaan. Sinabi naman ni Beltran na dapat itigil ng pamahalaan ang pagbibigay proteksiyon sa GSIS at agad na sibakin sa puwesto si Garcia. (Ulat ni Malou Rongalerios)</body>
<link>http://www.philstar.com/Article.aspx?articleId=223167&amp;publicationSubCategoryId=92</link>
</article>
<article>
<title>Lakas dominante pa rin</title>
<author></author>
<date>
<month>October</month>
<day>05</day>
<year>2003</year>
</date>
<body>Mananatiling isang dominanteng partido ang Lakas-CMD at higit itong tatatag at lalawak ang mga miyembro matapos ihayag ni Pangulong Arroyo na tatakbo siya sa darating na 2004 presidential elections. Ayon kay House Speaker Jose de Venecia, hindi na sila nasorpresa sa pagkalas sa partido nina Vice President Teofisto Guingona at Senadora Loren Legarda dahil noon pa man ay mayroon nang pahiwatig ang mga itong kakalas sa Lakas. May plano anya si Legarda na tumakbong bise presidente at hindi naman pupuwedeng kapwa babae ang magtambal na dadalhin ng Lakas sa 2004. Si Guingona naman anya ay matagal nang mayroong problema sa pagkakaroon ng ibang pananaw sa ilang mahahalagang patakaran ng Pangulo. Bagaman nakapanghihinayang umano ang pagbibitiw ng dalawang lider ng Lakas, mayroon naman silang karapatang lumabas sa partido para isulong ang pansariling mga political plans.</body>
<link>http://www.philstar.com/Article.aspx?articleId=223171&amp;publicationSubCategoryId=92</link>
</article>
<article>
<title>Korte paralisado bukas</title>
<author>Grace dela Cruz</author>
<date>
<month>October</month>
<day>05</day>
<year>2003</year>
</date>
<body>Inaasahang mapaparalisa ang lahat ng tanggapan ng mga korte bukas, bunsod ng isasagawang leave of absence ng mga hukom at court personnel sa buong bansa. Batay sa dalawang pahinang press statement ng Philippine Judges Association, Metropolitan and City Judges Association of the Philippines at Philippine Trial Judges League, nakasaad dito na hindi papasok sa naturang araw ang mga miyembro nito gayundin ang kanilang mga nasasakupan. Layon nito na kondenahin ang patuloy na pagkabinbin sa Senado ng panukalang batas na pagkakaloob sa mga hukom ng special allowances. Binatikos din ng mga hukom at mga kawani ng korte ang ginagawang pagharang ng ilang senador upang hindi makalusot ang panukalang batas. Nabatid rin na bandang alas-2 ng hapon sa unang araw ng pagbubukas ng sesyon ng Kongreso ay magsasagawa ng rali sa Senado ang lahat ng mga kawani ng hudikatura upang i-dramatize ang kanilang protesta. Nagpasya ang tatlong malalaking organisasyon ng mga hukom na umabsent sa Lunes upang iparating sa sambayanan ang nakakaawang kalagayan ng mga miyembro ng hudikatura. (Ulat ni Grace dela Cruz)</body>
<link>http://www.philstar.com/Article.aspx?articleId=223176&amp;publicationSubCategoryId=92</link>
</article>
<article>
<title>Bayani bow kay Noli sa pagka-VP ni PGM</title>
<author>Lordeth Bonilla at Malou Rongalerios</author>
<date>
<month>October</month>
<day>06</day>
<year>2003</year>
</date>
<body>Inamin kahapon ni Metro Manila Development Authority (MMDA) Chairman Bayani Fernando na mas malamang na mapili ng LAKAS-Christian Muslim Democrats (CMD) si Senator Noli &amp;quot;Kabayan&amp;quot; de Castro bilang running mate ni President Gloria Macapagal-Arroyo. Ayon kay Fernando na tahasang nagpahayag ng kanyang planong tumakbo bilang Bise Presidente sa darating na halalan ay umaming may posibilidad na mapili ng LAKAS-CMD si de Castro dahil sa tagal na panahon nito sa serbisyo publiko nang siya ay isang full-time broadcaster na siyang naging daan upang makakuha ng maraming tagasuporta sa buong bansa. Gayunman, iginiit ni Fernando na hindi ito hadlang para siya ay umatras at umaasa siyang malaki ang tsansa nito sa 2004 elections. Isa sa mga ipinagmamalaki ni Fernando ang mga nagawa nito sa Marikina City kung saan nagsilbing Alkalde ng siyam na taon at sa mga magagandang proyekto umano nito sa MMDA. Inamin ng MMDA Chair na bagaman kulelat siya sa mga survey, umaasa siyang magbabago pa ito at isa sa mga hakbang nito ay ang umpisahang mag-ikot sa buong bansa upang sabihin na siya ay tatakbo sa pagkabise-presidente. Dahil dito, kumpiyansa ang MMDA Chair na magkakaroon ng pagbabago sa mga survey at mapapasama siya sa mga nangunguna. Sa isinagawang survey ng Social Weather Station (SWS) simula Agosto 30 at Setyembre 14, lumalabas na si de Castro ang nangunguna para sa Presidential at Vice Presidential race. Umabot sa 28 porsyento ang nakuha nito na sinundan ni dating Education Secretary Raul Roco na may 20 porsyento. Nakakuha rin si de Castro ng 37 porsyento para sa Bise Presidente at pumangalawa si Sen. Loren Legarda na may 15 porsyento habang si Fernando ang pinakamababa na nakakuha lamang ng 4 porsyento. Samantala, pabor ang ilang mga mambabatas mula sa LAKAS party na maging running mate ni Pangulong Arroyo si de Castro. Ayon kay Iloilo Rep. Augusto Syjuco, maraming LAKAS Congressman ang pabor na maging Bise Presidente si Kabayan dahil siguradong mananalo siya sa eleksyon. Naniniwala si Syjuco na walang tatalo sa tambalang Arroyo at de Castro na maituturing aniya na isang &amp;quot;dream team&amp;quot;. &amp;quot;Kapag ganito ang tambalan, tapos na ang boksing, ayos na ang buto-buto,&amp;quot; ani Syjuco. (Ulat nina Lordeth Bonilla at Malou Rongalerios)</body>
<link>http://www.philstar.com/Article.aspx?articleId=223279&amp;publicationSubCategoryId=92</link>
</article>
<article>
<title>PGMA magbitiw ka na! - Solon</title>
<author>Malou Rongalerios</author>
<date>
<month>October</month>
<day>06</day>
<year>2003</year>
</date>
<body>Pinagbibitiw ng isang mambabatas si Pangulong Gloria Macapagal-Arroyo matapos na pormal na ianunsyo nito ang kanyang pagtakbo sa pangpanguluhang posisyon sa 2004 elections. Ayon kay House Minority leader Gilbert Remulla, dapat nang magbitiw ang Pangulo upang masigurong hindi nito pakikialaman at magagamit ang pondo ng bayan at mga kawani ng gobyerno sa pagtakbo nito sa susunod na taon. Naniniwala si Remulla na magagalaw ang pondo ng gobyerno sa 2004 elections dahil kakandidato ang Pangulo. Posible rin aniyang magkaroon ng malawakang dayaan dahil sa kontrolado nito ang mga ahensya ng pamahalaan na may kinalaman sa nalalapit na eleksyon upang masiguro na mananalo ang mga kandidato ng administrasyon. Sinabi pa ni Remulla na hindi dapat magtiwala pa ang sambayanang Pilipino sa isang sinungaling na Presidente na matapos mangakong hindi tatakbo ay muling babawiin ang kanyang sinabi. Ayon naman kina Bayan Muna Reps. Satur Ocampo at Crispin Beltran, hindi totoong sakripisyo sa panig ng Pangulo ang muli niyang pagkandidato sa 2004. Wala rin naman anilang nagawa ang Pangulo sa panahon ng kanyang panunungkulan dahil lalo lamang naging talamak ang katiwalian. Naniniwala pa ang dalawang mambabatas na kaya tatakbong muli ang Pangulo at umaasang mananalo upang mabigyan ng proteksyon si Jose Pidal. (Ulat ni Malou Rongalerios)</body>
<link>http://www.philstar.com/Article.aspx?articleId=223286&amp;publicationSubCategoryId=92</link>
</article>
<article>
<title>Utol ng ex-BSP Governor, 5 pa sinampahan ng syndicated estafa</title>
<author>Grace dela Cruz</author>
<date>
<month>October</month>
<day>06</day>
<year>2003</year>
</date>
<body>Ipinagharap na ng kasong syndicated estafa na may kaugnayan sa isinasaad ng Presidential Decree 1689 sa Mandaluyong Prosecutors Office ang kapatid ni dating Bangko Sentral ng Pilipinas Governor Rafael Buenaventura na si Cesar Buenaventura bunga ng reklamo ng mga investors. Bukod kay Buenaventura, dating presidente ng Shell Philippines at Monetary Board Member ng BSP, kabilang din sa kinasuhan sina Isidro Consuji, ng kilalang kumpanya na Consuji of DMCI Group, Alfredo Lozano Jr, Eduardo Gaspar, Delfin N. Yuchico Jr. at Ma. Edwina Laperal. Ayon sa reklamo ng anim na investors na nakilalang sina Alfonso Po, Letty Po, Albino Jao, Judy Fuentes, Sydney Quintos at Rodolfo Cruz, noong Oktubre, 1996 nang mahikayat sila ni Buenaventura na mag-invest ng tig-P1 milyon bilang membership fee sa planong pagtatayo ng Universal Leisure Club. Bawat isa ay maaaring gumamit ng nasabing leisure club na itatayo sa Batulao, Batangas, isa sa Tanay Golf Club at Sports Club sa Pasig City. Umaabot na umano sa 2000 investors ang nakolektahan ng membership fees o shares na naibenta ng grupo ni Buenaventura subalit wala pa rin silang makitang itinayong club. Nagalit ang mga investors kung kaya hiniling na lamang nila na ibalik ang kanilang salaping inilagak sa leisure club ngunit ilang taon ang nakalipas ay patuloy pa ring itinatanggi ng grupo ni Buenaventura na maisaoli ang salapi sanhi ng kanilang paghahain ng demanda. Ang syndicated estafa ay may katumbas na parusang habambuhay na pagkabilanggo at hindi pinapayagang makapagpiyansa ang mga akusado. (Ulat ni Grace dela Cruz)</body>
<link>http://www.philstar.com/Article.aspx?articleId=223292&amp;publicationSubCategoryId=92</link>
</article>
<article>
<title>Expose ni Lacson vs FG tuloy ngayon</title>
<author>Rudy Andal/Ely Saludar</author>
<date>
<month>October</month>
<day>06</day>
<year>2003</year>
</date>
<body>Itutuloy ngayon ni Senador Panfilo Lacson ang ikatlong yugto ng kanyang Jose Pidal expose para patunayan umano ang money laundering activities ni First Gentleman Mike Arroyo. Ayon kay Sen. Lacson, inaasahan niyang mai-dedeliver ang ikatlong yugto ng kanyang privilege speech laban sa Unang Ginoo sa pagbubukas ng sesyon ng Senado ngayong araw matapos ang tatlong lingsgong bakasyon. Sinabi ng Senador na mayroon siyang 20 ebidensya na magpapatunay sa kanyang Jose Pidal expose taliwas sa paniniwala na hindi niya kayang suportahan ang alegasyon nito laban sa Unang Ginoo. Aniya, ang isasagawang imbestigasyon ng Senate Blue Ribbon Committee kaugnay sa kanyang Jose Pidal expose ay &amp;quot;in aid of legislation&amp;quot; at hindi bilang court of law. Hindi rin aniya ang komite ang magsasabi kung guilty o hindi ang Unang Ginoo sa kanyang mga ibinunyag. Kinumbinsi naman si Lacson ng dalawang administration Senators na sina Ralph Recto at Ramon Magsaysay Jr. na ilutang na nito ang mga ebidensyang pinanghahawakan nito laban sa Unang Ginoo upang hindi isipin ng taumbayan na ginagamit lamang niya ang isyu upang sumikat para sa kanyang personal na interes. Kaugnay nito, binawi na rin ni Pangulong Arroyo ang kanyang posisyon na hindi makikialam sa kaso ng kanyang asawa. Sinabi ni Presidential Spokesman Ignacio Bunye na naubusan na ng pasensya ang Pangulo kay Lacson na nag-aakusa laban sa Unang Ginoo. Sinabi ni Bunye na anim na linggo ring nanahimik ang Pangulo sa mga akusasyon ni Lacson laban sa kanyang asawa subalit wala naman itong maipakitang ebidensya. (Ulat nina Rudy Andal/Ely Saludar)</body>
<link>http://www.philstar.com/Article.aspx?articleId=223299&amp;publicationSubCategoryId=92</link>
</article>
<article>
<title>Panalo ni PGMA sa '04 tiyak na - House leaders</title>
<author></author>
<date>
<month>October</month>
<day>06</day>
<year>2003</year>
</date>
<body>Naniniwala ang mga pinuno sa Mababang Kapulungan ng Kongreso na tiyak na ang panalo ni Pangulong Arroyo sa 2004 presidential election dahil sa impresibo nitong karanasan at pagkakaroon ng malinaw na pananaw para sa bayan. Ayon kina Reps. Jaime Lopez (Manila); Rodolfo Albano (Isabela); Prospero Nograles (Davao City); Jose Miguel Zubiri (Bukidnon) at Robert Ace Barbers, nakilatis na ng taumbayan si Ginang Arroyo at alam na nila na epektibo ang pamamahala nito lalong-lalo na sa pagbibigay ng mga solusyon sa ibat bang problema ng bansa. Ani Lopez, ang desisyon ng Pangulo na lumahok sa pampanguluhang halalan sa susunod na taon ay sumasailalim sa kanyang katatagang hindi kayang masupil sa gitna ng pagsubok. Ayon pa sa chairman ng House committee on banks and financial intermediaries, subok na ang kagalingan ng Pangulo sa paglinga sa mga pangangailangan ng taumbayan, partikular na ang mga mahihirap, halimbawa rito ang pamamahagi ng mahigit sa 200,000 hektarya ng lupa para sa mga maralitang taga-lungsod at ang pagbibigay ng titulo sa mahigit 180,000 pamilya sa kanayunan. Naniniwala naman si Albano na dapat pang bigyan ng palugit ang paglilingkod ng Pangulo. Aniya, sa loob ng maikling taon bilang Presidente ay naipakita ni Ginang Arroyo ang kanyang walang-kupas na kakayahan, ano pa kung magagawa ito sa loob ng anim na taon. Sang-ayon naman kay Nograles, produkto ng magandang pamamahala ni Pangulong Arroyo ang pagkakaroon ng bansa ng magandang estado sa pangungutang at ang pagkakaroon ng mababang interest. Ayon sa chairman ng House committee on housing and urban development, ang kagalingan ng taumbayan ang laging nasa isip ni ginang Arroyo at marami na ang nakinabang sa kanyang programang pabahay. Para naman kina Zubiri at Barbers, isang napakalaki at sukdulang sakripisyo sa panig ng Pangulo na magpasyang lumahok sa halalang pampanguluhan sa gitna ng sari-saring pamumulitika na ginagawa ng ibang sektor sa lipunan. (Malou Rongalerios)</body>
<link>http://www.philstar.com/Article.aspx?articleId=223304&amp;publicationSubCategoryId=92</link>
</article>
<article>
<title>FG, nakipagkita sa 23 Pinoy sa UAE</title>
<author>Ellen Fernando</author>
<date>
<month>October</month>
<day>06</day>
<year>2003</year>
</date>
<body>Nasa United Arab Emirates (UAE) na si First Gentleman Jose Miguel Arroyo upang makipagkita at asikasuhin ang pagpapalaya sa 23 tripulanteng Pilipino na kasalukuyang nakakulong sa nasabing bansa. Kasama ni Arroyo si Special envoy to the Gulf Cooperation Council Ambassador Amable Aguiluz V at mga opisyal ng Embahada ng Pilipinas sa UAE. Nabatid na makikipagkita ang Unang Ginoo doon kina Ras Al Khaimah, Crown Prince Sheik Saud bin Saqr al Qassimi. Ajman Ruler Sheik Humaid bin Rashid al Nuaimi, Sharjah Ruler Sheik Sultan bin Mohammad al Quassimi at Dubai Crown Prince Mohammed bin Rashid Al Maktoum. Ayon kay Aguiluz, pinasasalamatan nila ang mga hari at prinsipe ng UAE partikular na si Crown Prince Al Qassimi dahil sa pagbibigay ng kalinga sa mga Pilipinong marino. Ang Unang Ginoo ang gumawa ng paraan sa pamamagitan ng isang fund raising campaign upang makalikom ng kailangang 500,000 dirhams o P7.5 milyon samantalang nag-ambag naman si Aguiluz ng P1.5 milyon upang mabuo ang kinakailangang 600,000 dirhams kapalit ng kalayaan ng 23 Filipino seaman. (Ulat ni Ellen Fernando)</body>
<link>http://www.philstar.com/Article.aspx?articleId=223308&amp;publicationSubCategoryId=92</link>
</article>
<article>
<title>Tsong sabit sa P3M scam</title>
<author>Malou Rongalerios/Angie dela Cruz</author>
<date>
<month>October</month>
<day>07</day>
<year>2003</year>
</date>
<body>Kahit pa iniatras ni Kris Aquino ang pagsasampa ng kaso, tinuluyan naman ng Ombudsman si Para&amp;ntilde;aque Mayor Joey Marquez makaraang ipag-utos nito ang pagsasampa ng kasong kriminal laban sa alkalde at sa isa nitong tauhan na kinilalang si Ofelia Caunan, general services officer ng nasabing bayan, kaugnay sa &amp;quot;Walis Tingting at Bala&amp;quot; scam. Kabilang sa sinisiyasat ng Ombudsman ang mga bala na nagkakahalaga ng P3,259,320.00 kung saan umabot sa P1,315,372.50 ang overprice. Ang naturang mga ammunitions ay para sa PNP na naka-assign sa mayors office. Ibinase ang kaso sa ipinalabas na ulat ng Commission on Audit na may pamagat na Report on the Audit of Selected Transactions and Walis Tingting of the City of Para&amp;ntilde;aque for the years 1996 to 1998. Ayon sa audit team, nabili umano ang mga bala sa VMY Trading ng hindi dumaan sa public bidding. Hindi rin awtorisadong ammunitions dealers ang VMY dahil hindi ito rehistrado sa Department of Trade and Industry (DTI) at Business Permits and Licensing Office (BPLO) ng Para&amp;ntilde;aque City. Sinabi ni Ombudsman Simeon Marcelo na bilang mga public officers ng Para&amp;ntilde;aque, may pananagutan sina Marquez at Caunan sa maanomalyang transaksiyon dahil sa milyong halagang nasayang. (Ulat nina Malou Rongalerios/Angie dela Cruz)</body>
<link>http://www.philstar.com/Article.aspx?articleId=223376&amp;publicationSubCategoryId=92</link>
</article>
<article>
<title>Mga hukuman naparalisa</title>
<author>Grace dela Cruz</author>
<date>
<month>October</month>
<day>07</day>
<year>2003</year>
</date>
<body>Paralisado ang pag-inog ng hustisya kahapon matapos ituloy ang bantang mass leave ng mga empleyado ng korte sa buong bansa. Sa pahayag ng Philippine Confederation of Court Employees Association (PHILCONCEA), hindi lang dapat ang mga sundalo ang binibigyang pansin ng gobyerno dahil may karapatan din silang mag-aklas kung patuloy na babalewalain ng gobyerno ang kanilang karaingan. Ayon sa tagapagsalita ng grupo na si Manila Regional Trial Court Judge Antonio Eugenio, ilang ulit na nilang hinihingi sa gobyerno na bigyan ng mas mataas na allocation budget ang sangay ng hudikatura dahil marami ng nagsialis na mga empleyado, abogado at hukom bunga ng sobrang liit ng pinasusuweldo ng gobyerno. Sa taong ito ay 0.9 percent lamang ang ibinibigay na budget para sa hudikatura, P7.8B mula sa P865-B national budget. Bunga ng sobrang liit ng budget ay hindi na umano natutugunan ang mga pangangailangan ng hudikatura tulad ng pagkakaroon ng maayos na salas at opisina. Dahil din sa kakulangan ng pasilidad, empleyado at hukom ay napagkakaitan ang halos 30 milyong Filipino ng mabilis na pagkakaroon ng hustisya. &amp;quot;Biruin ninyo, sa dami ng kaso sa bansa, sa isang judge tatlong sala ang dapat hawakan, sa isang sala ilang kaso ang hawak, paano mapapabilis ang gulong ng hustisya?&amp;quot; ani Eugenio. Binigyang-diin pa ng grupo na hindi lamang ang mga sundalo tulad ng grupong Magdalo ang dapat na pakinggan at ibigay ang pangangailangan kundi maging ang hudikatura na mayroong sensitibong trabaho gaya ng una. (Ulat ni Grace dela Cruz)</body>
<link>http://www.philstar.com/Article.aspx?articleId=223387&amp;publicationSubCategoryId=92</link>
</article>
<article>
<title>Chapter 3 ni Ping inatras</title>
<author>Rudy Andal</author>
<date>
<month>October</month>
<day>07</day>
<year>2003</year>
</date>
<body>Iniatras kahapon ni Sen. Panfilo Lacson ang chapter 3 ng kanyang &amp;quot;Incredible Hulk&amp;quot; expose kaugnay sa umanoy money laundering activity ni First Gentleman Mike Arroyo sa pamamagitan ng Jose Pidal accounts. Sinabi ni Sen. Lacson, ipinasya niyang huwag munang ilabas ang chapter 3 ng kanyang expose kahapon habang hindi pa nagtatakda ng araw si Sen. Joker Arroyo, chairman ng senate blue ribbon committee ng susunod na hearing ukol sa Jose Pidal scandal. Ayon kay Lacson, kapag nagtakda ng araw ng susunod na hearing ang blue ribbon para ituloy ang Pidal investigation ay saka lamang niya ihahayag ang chapter 3 ng kanyang expose. Aniya, hindi din nangangahulugan na umatras siya sa pagbubunyag ng kanyang expose dahil sa wala siyang pinanghahawakang ebidensiya para patunayan ang money laundering activitiy ni Mr. Arroyo. Samantala, hinamon naman ng Filipino Lawyers for Good Governance (FILGOOD) ang liderato ng Senado na simulan na ang imbestigasyon kay Lacson kapag nabigo pa rin itong maglabas ng ebidensiya kaugnay sa ginawa nitong paratang sa Unang Ginoo. Sinabi ni Atty. Ricardo Abcede, pangulo ng FILGOOD, bago muli payagan si Lacson na gamitin ang kanyang parliamentary immunity para sa chapter 3 ng kanyang expose ay dapat obligahin muna ito ng Senado na maglabas ng ebidensiya para sa dalawang nauna niyang expose. Ani Atty. Abcede, kapag patuloy na nabigo si Lacson na patunayan ang kanyang akusasyon ay dapat lamang simulan na ng senate ethics committee ang pag-iimbestiga dito para disiplinahin ang isang mambabatas na umaabuso sa kanyang kapangyarihan para wasakin ang imahe ng isang indibidwal. Puwede anyang gamitin ng Senado ang kapangyarihan nito para parusahan ang sinumang miyembro na mapapatunayang umabuso sa paggamit ng kanyang parliamentary immunity para lamang sa kanyang paghihiganti at personal na interes tulad ng naging desisyon ng Korte Suprema noong 1960 sa kasong Osme&amp;ntilde;a vs Pendatu kung saan pinagtibay ng SC ang kapangyarihan ng Kongreso na patawan ng parusa ang kasapi nito matapos mabigong suportahan ang ginawang paratang. (Ulat ni Rudy Andal)</body>
<link>http://www.philstar.com/Article.aspx?articleId=223396&amp;publicationSubCategoryId=92</link>
</article>
<article>
<title>Pambato ng Lakas sa 2004 ilalabas</title>
<author>Malou Rongalerios</author>
<date>
<month>October</month>
<day>07</day>
<year>2003</year>
</date>
<body>Inaasahang ngayong araw na ito ihahayag ng Lakas-CMD sa kanilang National Directorate Meeting ang pangalan ng mga posibleng maging kandidato ng partido sa 2004 elections. Ayon sa isang insider ng Lakas, posibleng ihayag din sa meeting kung sino ang magiging running mate ni Pangulong Arroyo. Pinagpipilian aniya bilang vice president ng Pangulo sina Sen. Noli de Castro at Sen. Robert Barbers. Si de Castro ang nangunguna sa mga nakaraang survey, samantala pabor naman ang mga mambabatas mula sa Mindanao na maging running mate ni Arroyo si Barbers. Sinabi pa ng source na posibleng malagay sa senatorial line-up sina dating Cong. Sergio Apostol; MMDA Chairman Bayani Fernando; dating DENR Sec. Heherson Alvarez; Trade and Industry Sec. Mar Roxas; Videogram Regulatory Board chairman Ramon &amp;quot;Bong&amp;quot; Revilla; anak ni yumaong Sen. Rene Cayetano na si Atty. Pia Cayetano; Health Sec. Manuel Dayrit ; Tourism Sec. Richard Gordon, Ambassador-at-large Angelo Reyes at Rep. Raul Gonzalez. Sa isasagawang meeting, gagawing pormal ang nominasyon ni Arroyo bilang standard bearer ng partido matapos itong magdeklarang tatakbo. Inihayag pa ng source na tuloy pa rin ang pakikipag-usap ng kampo ni dating Pangulong Ramos kay dating Education Sec. Raul Roco upang irekonsidera ang plano nito sa 2004. Gusto umano ni Ramos na si Roco ang maging vice presidential candidate ni Arroyo. (Ulat ni Malou Rongalerios)</body>
<link>http://www.philstar.com/Article.aspx?articleId=223403&amp;publicationSubCategoryId=92</link>
</article>
<article>
<title>Cabinet officials na tatakbo sa 2004 di oobligahing magbitiw</title>
<author>Ely Saludar</author>
<date>
<month>October</month>
<day>07</day>
<year>2003</year>
</date>
<body>Bagamat opisyal nang nagdeklara si Pangulong Arroyo ng kanyang kandidatura sa 2004, hindi naman oobligahin ng Malaca&amp;ntilde;ang ang mga Cabinet officials na nagbabalak tumakbo rin na magbitiw na sa kanilang mga puwesto. Sinabi ni Deputy Presidential Spokesman Ricardo Saludo na wala pang ipinapalabas na kautusan ang Pangulo sa mga kakandidatong Cabinet officials na magsipagbitiw na upang hindi magamit ang kanilang puwesto sa kanilang political ambitions. Ayon kay Saludo, mayroon namang panahon ng pagpapa-file ng kandidatura maging ng pangangampanya kaya sa kasalukuyan ay puro trabaho pa rin ang inaatupag ng mga opisyal ng pamahalaan. Hindi naman sinagot ni Saludo kung sa prinsipyo ng delicadeza ay kusang magbibitiw na ang mga Cabinet officials na mapapasama sa opisyal na listahan ng mga kandidato sa 2004 sa isasagawang directorate meeting ng ruling party Lakas-CMD ngayong araw na ito sa Club Filipino. (Ulat ni Ely Saludar)</body>
<link>http://www.philstar.com/Article.aspx?articleId=223407&amp;publicationSubCategoryId=92</link>
</article>
<article>
<title>Mikey makikipagtulungan sa Ombudsman probe sa Kabayo isyu</title>
<author>Malou Rongalerios</author>
<date>
<month>October</month>
<day>07</day>
<year>2003</year>
</date>
<body>Nangako ng todong suporta si Pampanga Vice Governor Mikey Arroyo sa isasagawang imbestigasyon ng Ombudsman kaugnay sa umanoy pagkakasangkot nito sa pag-aangkat ng mga mamahaling kabayo mula sa Australia. Sa isang pahayag, hinikayat din ni Arroyo ang Philippine Sports Commission (PSC) at si Lamberto Almeda Jr., ang negosyanteng pinayagan ng PSC na mag-angkat ng mga kabayo, na makipagtulungan sa isasagawang pagsisiyasat. Ayon sa Bise Gobernador, siya na mismo ang unang humiling sa mga kinauukulang tanggapan na gumawa ng imbestigasyon, isang araw matapos na lumabas ang balita. Muling pinagdiinan ni Arroyo na hindi siya nakisawsaw sa pinirmahang Memorandum of Agreement (MOU) sa pagitan ng PSC at ni Almeda kaugnay sa pag-aangkat ng mga kabayo. Umaasa rin ito na malilinis ang kanyang pangalan dahil na rin sa naunang pahayag ni PSC chairman Eric Buhain na walang kinalaman si Arroyo sa anumang transaksiyong naganap kaugnay sa nasabing isyu. Batay sa pahayag ni Buhain, pumasok sa isang kasunduan ang kanilang tanggapan kay Almeda noong Mayo 2003 upang mag-angkat ng mga kabayo mula sa Australia sa kondisyong si Almeda ang sasagot ng lahat ng gastusin subalit nakapangalan ang mga kabayo sa PSC. Sinabi pa ni Buhain na walang iregularidad sa ginawang pag-angkat ng kabayo ni Almeda dahil binayaran ng negosyante ang lahat ng buwis para dito. (Ulat ni Malou Rongalerios)</body>
<link>http://www.philstar.com/Article.aspx?articleId=223411&amp;publicationSubCategoryId=92</link>
</article>
<article>
<title>Abu inmate sa Crame nag-amok: 3 pulis tinodas, suspek patay din</title>
<author>Joy Cantos</author>
<date>
<month>October</month>
<day>08</day>
<year>2003</year>
</date>
<body>Tatlong pulis ang nasawi habang tatlo pa ang nasugatan ng maburyong at mag-amok ang isang nakadetineng Abu Sayyaf na napatay rin sa palitan ng putok sa naganap na mahigit tatlong oras na madugong hostage-drama sa PNP-Criminal Investigation and Detection Group (PNP-CIDG) sa Camp Crame kahapon ng umaga. Kasabay nito, agad na sinibak ni PNP Chief P/Director Gen. Hermogenes Ebdane Jr. ang hepe ng CIDG Anti-Organized Crime and Businessmen Concerns Division na si P/Supt. Rosueto Ricaforte dahilan sa command responsibility. Agad namang nag-file ng leave of absence si CIDG Chief P/Director Eduardo Matillano na inaprubahan naman ni Ebdane. Kinilala ni Matillano ang napatay na mga pulis na sina SPO1Frumencio Lafuerte, PO3 Alaster &amp;quot;Ace&amp;quot; Garcia at PO2 Arvin Garces, samantala ang napatay na suspek ay si Buyungan Bungkak, 20, isang Abu Sayyaf. Ayon sa report, nagsimula ang tensiyon sa tanggapan ni Ricaforte dakong alas-6 ng umaga. Kasalukuyan umanong ini-eskortan ng jailguard na si Garces ang suspek para paarawan nang bigla nitong agawin ang M16 rifle ng nasabing bantay at agad barilin saka isinunod sina Lafuerte at ang nagrespondeng si Garcia. Nagpalipat-lipat pa umano ang suspek sa mga kuwarto sa nasabing tanggapan kaya tumagal ang barilan kung saan ay nagresponde na rin ang PNP-Special Weapons and Tactics (SWAT) team, Police Anti-Organized Crime Task Force (PACER) at PNP-Special Action Force. Napatay ang suspek matapos na masukol ito sa comfort room ng nasabing tanggapan. Ayon naman sa ilang source sa PNP-CIDG, kapabayaan umano ang sanhi ng nangyaring hostage-drama dahilan malaya umanong nakakagala ang suspek matapos itong gawing striker o utility boy ng mga pulis na nakatalaga sa nasabing tanggapan sa kabila na isa itong terorista. Ayon kay Matillano, si Lafuerte ay agad binawian ng buhay matapos masapol ng bala sa ulo. Napatay naman si Garcia habang nagreresponde sa narinig na putok ng baril, samantala si Garces ay namatay habang ginagamot sa PNP General Hospital. Ang mga nasugatang pulis ay kinilalang sina PO2 Angelito de Juan, PO1 Armando Reyes na kapwa ng PNP-CIDG at P/Sr. Insp. Rommel Rumbaoa, team leader ng SAF na nagsagawa ng assault sa ginawang hostage ng ASG. Nabatid na si Bungkak, tubong Manikahan, Zamboanga City ay isa sa limang naarestong ASG terrorist na sangkot sa serye ng pambobomba sa Zamboanga noong 2002. Nadakip ito ng mga awtoridad sa follow-up operations sa lungsod noong Oktubre 18, 2002. Kabilang sa mga kinasasangkutan ni Bungkak ay ang pambobomba noong Oktubre 2, 2002 sa Malagutay, Zamboanga City na ikinasawi ng dalawa katao kabilang ang isang US servicemen habang marami pa ang nasugatan. Ayon naman sa kapatid ni Bungkak, posibleng nagtangka itong tumakas matapos mabalitaan ang pagkamatay ng ama. (Ulat ni Joy Cantos)</body>
<link>http://www.philstar.com/Article.aspx?articleId=223485&amp;publicationSubCategoryId=92</link>
</article>
<article>
<title>Apela ni Lacson ibinasura: Kuratong Baleleng bubuksan uli</title>
<author>Grace dela Cruz</author>
<date>
<month>October</month>
<day>08</day>
<year>2003</year>
</date>
<body>Pinagtibay na kahapon ng Korte Suprema ang kautusang muling pagbubukas ng Kuratong Baleleng rubout case na kinasasangkutan ni Senador Panfilo Lacson matapos ibasura ang inihaing motion for reconsideration ng senador. Sa 31-pahinang desisyon ng SC, inutos ang pag-aalis ng kasong multiple murder sa sala ni Quezon City Regional Trial Court (RTC) Judge Teresa Yaddao at ipinababalik kay Executive Judge Jose Mendoza ng QCRTC upang mai-raffle at masimulan ang pagdinig nito sa isang special court. Hindi na rin muling makakatakbo sa SC si Lacson dahil ang nasabing motion ay pinal na ang pagkakabasura. Sa naganap na sesyon ng mga mahistrado, walo dito ang pumabor na muling mabuksan ang multiple murder case habang sina Associate Justice Dante Tinga at Antonio Corona ay nag-inhibit sa nasabing deliberasyon at di naman nagpartisipa si Associate Justice Renato Corona dahil sa pagkakaroon nito ng karamdaman. Sa oras na maibalik ang nabanggit na kaso sa QCRTC at mai-raffle ay makakapagpalabas na ito ng arrest warrant kung saan maaari nang arestuhin si Lacson ano mang oras at masimulan na ang pormal na paglilitis dito. Ang kaso ng Kuratong Baleleng ay una nang ibinasura noong Oct. 20, 1995 sa Ombudsman for Military Affairs; March 29, 1999 sa QCRTC branch 81; August 24, 2002 at May 28, 2002 sa Court of Appeals (CA) at SC. Kasamang nasampahan ng kaso sina Supts. Jewel Canson at Romeo Acop, C/Supt. Francisco Zubia Jr., Sr. Supts. Michael Ray Aquino at Cesar Mancao. (Ulat ni Grace dela Cruz)</body>
<link>http://www.philstar.com/Article.aspx?articleId=223492&amp;publicationSubCategoryId=92</link>
</article>
<article>
<title>Palasyo nasa likod ng SC decision - Ping</title>
<author>Rudy Andal/Ely Saludar</author>
<date>
<month>October</month>
<day>08</day>
<year>2003</year>
</date>
<body>Malaki ang paniniwala ni Sen. Panfilo Lacson na may kinalaman ang Malaca&amp;ntilde;ang sa naging desisyon ng Korte Suprema na paboran ang muling pagbuhay sa kaso ng Kuratong Baleleng. Ayon kay Lacson, hindi na siya nagugulat sa pangyayaring ito dahil kamakalawa pa lamang ay ipinagmamayabang na ni First Gentleman Mike Arroyo na inakusahan niyang nasa likod ng Jose Pidal account na ilalabas na ng SC ang desisyon tungkol sa Kuratong. &amp;quot;The fact that Mr. Arroyo has inside information on the SC ruling even though he is in faraway Saudi Arabia is an undeniable proof of Malaca&amp;ntilde;angs hand in the high tribunal decision to have me placed behind bars,&amp;quot; wika pa ni Lacson. Iginiit naman ng Malaca&amp;ntilde;ang na hindi ito nanghimasok sa desisyon ng Korte Suprema. Sinabi ni Deputy Presidential Spokeman Ricardo Saludo na isang independent ang Supreme Court at hindi maaaring impluwensiyahan ng Palasyo. (Ulat nina Rudy Andal/Ely Saludar)</body>
<link>http://www.philstar.com/Article.aspx?articleId=223498&amp;publicationSubCategoryId=92</link>
</article>
<article>
<title>Ebdane sibakin na - Biazon</title>
<author>Rudy Andal/Ely Saludar/Lilia Tolentino</author>
<date>
<month>October</month>
<day>08</day>
<year>2003</year>
</date>
<body>Iginiit kahapon ni Senator Rodolfo Biazon na dapat sibakin ni Pangulong Arroyo si PNP Chief Gen. Hermogenes Ebdane kasabay ang pagbalasa sa organisasyon ng pulisya matapos magawang mang-agaw ng M16 armalite rifle at mang-hostage ang isang Abu Sayyaf detainee sa loob mismo ng Camp Crame. Sinabi ni Sen. Biazon, vice chairman ng senate committee on national defense and security, hindi na dapat pag-isipan ni Pangulong Arroyo ang pagsasagawa ng malawakang revamp sa PNP matapos muling mapahiya ang pulisya. Aniya, ang naganap na hostage situation ay nangyari sa mismong headquarters ng PNP kung saan ay magugunitang nakatakas din ang Indonesian terrorist na si Fathur Rohman Al-Ghozi. Wika pa ni Biazon, ang magkasunod na kahihiyang ito sa liderato ng PNP ay dapat maging batayan ngayon ng Pangulo upang magsagawa ng reorganisasyon sa ating pulisya. Ayon naman kay Deputy Presidential Spokesman Ricardo Saludo, sa pagbabalik pa ni Pangulong Arroyo mula sa Bali, Indonesia malalaman ng publiko kung ano ang magiging kapalaran ni Ebdane sa panibagong kapalpakan sa Kampo. Iniutos na ng Pangulo ang masusing imbestigasyon at agad nitong huhusgahan ang kapalaran ni Ebdane kapag nakauwi na sa bansa ngayong gabi. Samantala, pinamamadali na ng Pangulo sa PNP ang pagtatapos ng maximum security prison sa loob ng Kampo upang hindi na matakasan pa ng mga bilanggo. (Ulat nina Rudy Andal/Ely Saludar/Lilia Tolentino)</body>
<link>http://www.philstar.com/Article.aspx?articleId=223504&amp;publicationSubCategoryId=92</link>
</article>
<article>
<title>Sahod ng mga hukom mataas pa sa presidente</title>
<author>Malou Rongalerios</author>
<date>
<month>October</month>
<day>08</day>
<year>2003</year>
</date>
<body>Mas malaki pa ang tatanggaping suweldo ng mga hukom at mahistrado kaysa sa presidente ng bansa sa sandaling pumasa ang panukalang pagdodoble ng kanilang basic pay na dinidinig na sa Senado. Ito ang naging pahayag kahapon ni Camarines Sur Rep. Rolando Andaya Jr., chairman ng House committee on appropriations kasabay na rin nang apela nito sa mga hukom na maging pasensiyoso habang hindi pa naipapasa ang naturang panukala. Kapag naging ganap na batas, ang chief justice ng Supreme Court ay tatanggap ng buwanang sahod na P92,400 o doble sa kasalukuyang sinasahod nitong P46,200. Ang isang RTC judge naman ay tatanggap ng buwanang sahod na P50,666 na mas mataas sa sahod ng bise presidente, senador at kongresista habang mas mababa naman sa P57,750 na sinasahod ng pangulo. Ang first tranche na may katumbas na 25% ng kabuuang halaga ng increase ay ibibigay kaagad pagkatapos na maipasa ang batas. Ito ay nangangailangan ng pondong P165 milyon para sa implementasyon. Ayon naman kay Andaya, hindi na dapat maulit ang ginawang malawakang work stoppage noong Lunes ng mga hukom upang igiit na maipasa ang panukalang batas para sa special allowance. (Ulat ni Malou Rongalerios)</body>
<link>http://www.philstar.com/Article.aspx?articleId=223510&amp;publicationSubCategoryId=92</link>
</article>
<article>
<title>Ping sigurado sa kalaboso</title>
<author>Lilia Tolentino,Gemma Amargo at Rudy Andal</author>
<date>
<month>October</month>
<day>09</day>
<year>2003</year>
</date>
<body>Sigurado na umano ang pagbagsak sa kalaboso ni Senador Panfilo Lacson matapos na magdesisyon ang Korte Suprema na muling buksan ang kontrobersiyal na kasong kinasasangkutan nito kaugnay ng Kuratong Baleleng rubout noong 1995. Ito ang kumpiyansang tinuran kahapon ng isa sa mortal niyang kaaway na si AFP Brig. Gen. Victor Corpus, chief ng AFP-Civil Relations Service. Ayon kay Corpus, dating hepe ng ISAFP, may kabuuang anim na bagong witness bukod pa sa 11 potensiyal na mga testigo ang handang ilabas sa sandaling simulan ang pagdinig ng nasabing kaso sa Quezon City Regional Trial Court. Siniguro rin ng National Bureau of Investigation (NBI) na mayroon silang matibay na ebidensiya upang maaresto si Lacson at 33 iba pang mga akusado. Bukod dito, muli rin nilang ihaharap sa korte ang mga dati na nilang hawak na testigo kabilang dito ang dating reporter na si Mandy Capili na kasalukuyang nasa kustodya ng Witness Protection Program (WPP), Capt. Ismael Yu na nasa pangangalaga ng Western Police District (WPD), Sr. Insp. Abelardo Ramos na miyembro ng Special Action Force at Mario Enah na kapwa nasa custody ng CIDG. Kahapon ay bumuo na ang Department of Justice (DOJ) ng task force na pamumunuan ni Chief State Prosecutor Jovencito Zu&amp;ntilde;o upang tiyaking maipapanalo ang kaso laban kay Lacson. Matapos mai-raffle ang kaso ay agad maghahain ng mosyon para sa issuance ng hold departure order (HDO) ang DOJ prosecution panel para kay Lacson kahit wala pang naipalalabas na warrant of arrest ang hukuman. Ira-raffle ang kaso sa anim na special courts na humahawak ng heinous crimes, gayunman dalawa lang sa anim ang maaaring humawak ng kaso, itoy ang RTC branch 76 at branch 219. May 10 araw ang QCRTC para alamin kung may sapat na ebidensiya at saka maglalabas ng warrant of arrest laban sa senador. Kasunod nito ay inutos ng Malaca&amp;ntilde;ang na agad ipatupad ang naging desisyon ng Korte Suprema at hinimok si Lacson na patunayan nitong isa siyang matapat na mamamayang kayang igalang at sumunod sa batas sa pamamagitan ng paglantad para harapin ang kasong kinasasangkutan nito. Sa pahayag naman ni Lacson, inakusahan nito ang Malaca&amp;ntilde;ang ng panggigipit upang pigilan siya sa chapter 3 ng kanyang Jose Pidal expose at sirain ang plano nitong pagtakbo sa darating na presidential race sa 2004. (Ulat nina Lilia Tolentino,Gemma Amargo at Rudy Andal)</body>
<link>http://www.philstar.com/Article.aspx?articleId=223592&amp;publicationSubCategoryId=92</link>
</article>
<article>
<title>Parusa sa perjury bibigatan</title>
<author>Malou Rongalerios</author>
<date>
<month>October</month>
<day>09</day>
<year>2003</year>
</date>
<body>Isinulong kahapon sa Mababang Kapulungan ng Kongreso ang pagpapataw ng mas mabigat na parusa sa mga tinatawag na whistle blower katulad nina Ador Mawanay at Eugenio Mahusay na matapos gawin ang pagbubunyag ay babawiin ang kanilang testimonya at affidavits. Nais nina Reps. Ted Failon (Leyte), Teodoro Locsin (Makati City) at Ronaldo Zamora (San Juan) na amyendahan ang batas kaugnay sa perjury upang mas mabigat ang parusang matanggap ng mga whistle blower na bumabawi sa kanilang testimonya. Inihalimbawa ng mga ito ang kaso nina Mawanay at Mahusay na naglagay sa alanganin o sumira sa reputasyon ng ilang personalidad. Bukod dito, nasayang din ang oras at pondo ng gobyerno na ginugol upang imbestigahan ang mga &amp;quot;pagbubunyag&amp;quot; ng mga ito kontra sa mga kilalang tao. Matatandaang nauna nang inakusahan ni Mawanay si Senador Panfilo Lacson na sangkot sa drug trafficking pero binawi nito ang pahayag sa kadahilanang pinuwersa umano ito ng kalaban sa pulitika ng senador. Inakusahan naman ni Mahusay si First Gentleman Mike Arroyo ng money laundering ngunit binawi niya rin ito. Ginawa lamang anya niya ang akusasyon upang gumanti sa kanyang Ninong Mike. Sa ilalim ng HB 6463, gagawing prison mayor (6 years to 10 years) na pagkabilanggo sa mga taong nagkasala sa kasong perjury. Ang dating parusa dito ay arresto mayor lamang o pagkabilanggo ng mula apat na buwan hanggang 2 taon. (Ulat ni Malou Rongalerios)</body>
<link>http://www.philstar.com/Article.aspx?articleId=223599&amp;publicationSubCategoryId=92</link>
</article>
<article>
<title>Shares ni danding sa San Miguel isinoli sa Sandiganbayan</title>
<author>Malou Rongalerios</author>
<date>
<month>October</month>
<day>09</day>
<year>2003</year>
</date>
<body>Isang legal victory ang natamo kahapon ni businessman Eduardo &amp;quot;Danding&amp;quot; Cojuangco matapos ibalik sa kanya ng Sandiganbayan First Division ang kontrol sa halos 60% ng shares ng San Miguel Corp. (SMC) na kinumpiska ng Presidential Commission on Good Government (PCGG). Ayon sa 16-pahinang desisyon, maaaring ibenta ni Cojuangco ang malaking shares o sapi niya sa SMC pero kailangan itong ipaalam sa PCGG 20 araw bago ganapin ang bentahan. Dapat ding ilagay ni Cojuangco ang pinagbentahan sa isang escrow account sa Land Bank of the Philippines at maaari lamang itong galawin kung may kautusan ang korte. Sa nasabing desisyon, pinawalang bisa ang walong sequestration orders na ipinalabas ng PCGG noong 1986 at isa noong 1987. Ayon sa Sandiganbayan, pito sa siyam na sequestration orders na ipinalabas ng PCGG ay may lagda ng isa lamang komisyuner at ito ay labag sa PCGG charter, samantala ang dalawa pang order ay walang bisa dahil nabigo ang PCGG na patunayang may basehan ang pagpapalabas nito. Nakasaad sa PCGG charter na ang isang kautusan na ipalalabas nito ay dapat may lagda ng dalawang komisyuner. (Ulat ni Malou Rongalerios)</body>
<link>http://www.philstar.com/Article.aspx?articleId=223606&amp;publicationSubCategoryId=92</link>
</article>
<article>
<title>Problema sa GSIS pag-uusapan na lang</title>
<author>Rudy Andal</author>
<date>
<month>October</month>
<day>09</day>
<year>2003</year>
</date>
<body>Nanawagan kahapon ang Philippine Government Employees Association (PGEA) na bigyan ng pagkakataon at suportahan ng mga empleyado ng gobyerno ang ginagawang reporma ng Government Service Insurance System (GSIS). Ginawa ni Esperanza Ocampo, pangulo ng PGEA na binubuo ng 112 govt unions, ang panawagan makaraang ituloy pa rin kahapon ng Courage ang kilos protesta para patalsikin sa puwesto si GSIS president Winston Garcia. Ayon kay Ocampo, ang pagpapatalsik sa puwesto kay Garcia ay hindi makakaresolba sa kinakaharap na problema ng mga empleyado ng gobyerno. Umapela ang PGEA sa mga lider at miyembro ng Courage na sa halip magsagawa ng rally ay makipag-usap ang mga ito upang sama-sama nilang hanapan ng solusyon ang kasalukuyang problema sa mabagal na pagproseso ng loans sa GSIS. (Ulat ni Rudy Andal)</body>
<link>http://www.philstar.com/Article.aspx?articleId=223611&amp;publicationSubCategoryId=92</link>
</article>
<article>
<title>Barbers inendorso ng 48 solons bilang VP ni GMA sa 2004</title>
<author>Malou Rongalerios</author>
<date>
<month>October</month>
<day>09</day>
<year>2003</year>
</date>
<body>Lumakas ang posibilidad na si Senador Robert Barbers ang maging running mate ni Pangulong Arroyo sa 2004 matapos itong iendorso kahapon ng 48 mambabatas sa Mababang Kapulungan ng Kongreso. Sa isang resolusyon na nilagdaan ng 48 solons, sinabi ng mga ito na malawak ang karanasan ni Sen. Barbers bilang public servant dahil 40 taon na itong naglilingkod sa gobyerno. Bilang miyembro ng Senado, nagpakita rin anila si Barbers ng dedikasyon at nakapagpasa ito ng mga panukalang batas na makakatulong sa mga mamamayan. Ayon pa sa mga mambabatas, nakilala din si Barbers sa mahigpit nitong kampanya laban sa droga at nanungkulan bilang kalihim ng DILG at naging congressman ng Surigao del Norte. Ang resolusyon ay ipadadala ng mga mambabatas sa Malaca&amp;ntilde;ang upang ikonsidera ni Pangulong Arroyo. (Ulat ni Malou Rongalerios)</body>
<link>http://www.philstar.com/Article.aspx?articleId=223616&amp;publicationSubCategoryId=92</link>
</article>
<article>
<title>Air Right ng RP kakamkamin ng Korea</title>
<author>Rudy Andal</author>
<date>
<month>October</month>
<day>09</day>
<year>2003</year>
</date>
<body>Nangangamba ang Save Our Skies (SOS) Movement na makamkam na rin ng bansang Korea ang ating air rights kaugnay sa napipintong RP-South Korea air agreement sa buwang ito. Ayon kay SOS president Robert Lim Joseph, hinihiling nila kay Pangulong Arroyo na isama sa konsultasyong ito ang major airline stakeholders, local airlines, travel at tour operators at cargo forwarders na lubos na maaapektuhan ng panibagong air agreement na ito. Sinabi ni Joseph, lalo silang nangamba na muling maulit ang RP-US air agreement at RP-Singapore air pact kung muling mahuhuli sa pagsaklolo ng ating air rights ang Pangulo. Ang kawalan anya ng konsultasyon sa major airlines ay bunga ng nakasaad sa Executive Order 32 na nilagdaan ni GMA noong Agosto 22, 2001 kung saan ang chairman ng panel ay ang kalihim ng DOTC gayung ang dating tagapangulo nito ay ang DFA secretary. Naalarma lalo ang SOS matapos mabatid na maging si Civil Aeronautics Board (CAB) chair Alberto Lim ay bahagi ng panel sa RP-Korea negotiations gayung ito ang nag-udyok sa Palawan Tourism Council na gumawa ng petisyon kay GMA para buksan ang negosasyong ito. Naniniwala si Joseph na ang nasa likod ng RP-Korea air talks ay ang foreign-funded lobby group na Freedom to fly Coalition na tinutulungan ni Lim na maisulong ang RP-Singapore at RP-US air negotiations at ngayon ay muling ibebenta ang ating air rights sa Korea. (Ulat ni Rudy Andal)</body>
<link>http://www.philstar.com/Article.aspx?articleId=223619&amp;publicationSubCategoryId=92</link>
</article>
<article>
<title>17 pulis sa Kuratong nagtatago na ?</title>
<author>Joy Cantos</author>
<date>
<month>October</month>
<day>09</day>
<year>2003</year>
</date>
<body>Nagsimula na umanong magsipagtago ang 17 sa mga pulis kabilang ang ilang opisyal sa pangunguna ni P/Chief Supt. Francisco Zubia Jr. kaugnay ng ipinalabas na desisyon ng Korte Suprema na buksang muli ang pagdinig sa kontrobersiyal na kaso ng Kuratong Baleleng rubout case. Ito ang pangambang inihayag kahapon ni P/Chief Supt. Alfredo de Vera, director ng PNP-Headquarters Support matapos na wala na halos makontak sa mga ito nang umpisahan na nilang mag-account sa mga pulis na sangkot sa kaso bunga ng desisyon ng SC. Sinabi ni de Vera na may 10 pulis na nanatiling nasa serbisyo ay kabilang sa 33 pangunahing akusado ay hindi pa umano nagsisipag-report habang ang iba pa ay nasa floating status. Ang pinakahuling account sa nasabing mga pulis ay nitong Oktubre 6. Apat lamang sa mga pangunahing akusado ang nai-account nila. Nakatakda silang padalhan ng notice at kapag hindi sumagot sa ikatlong notice ay ituturing na silang AWOL saka sisimulan ang dismissal proceedings. (Ulat ni Joy Cantos)</body>
<link>http://www.philstar.com/Article.aspx?articleId=223622&amp;publicationSubCategoryId=92</link>
</article>
<article>
<title>Kuratong case bumalik kay Judge Yadao</title>
<author>Gemma Amargo at Angie dela Cruz</author>
<date>
<month>October</month>
<day>10</day>
<year>2003</year>
</date>
<body>Muling napunta kay Quezon City Regional Trial Court Branch 81 Judge Teresita Yadao ang Kuratong Baleleng rubout case matapos ire-raffle ang kaso kahapon. Dalawang heinous crimes ang pinagpilian na hahawak sa kaso, ang Branch 81 ni Judge Yadao at Branch 76 ni Judge Monina Zenarosa. Ikinatuwa naman ng kampo ni Sen. Panfilo Lacson na napunta rin sa sala ni Yadao ang kaso. Si Judge Yadao ang huwes na hiniling ng kampo ni Lacson na humawak ng kaso ng senador bago pa ginawa ang pagre-raffle. Si Yadao ang nagdismis sa kasong Kuratong noong 1995 dahil sa umanoy kakulangan ng ebidensiya na magdidiin kay Lacson at sa iba pang akusado. Pikit-mata namang tinanggap ng Department of Justice (DOJ) ang resulta ng re-raffle sa paghawak ng kaso ng Kuratong Baleleng ng muli itong mapunta kay Yadao. Ayon kay Chief State Prosecutor Jovencito Zu&amp;ntilde;o, wala naman umanong problema kung saan sala mapunta ang kaso bastat maging patas ang nasabing pagdinig. Nangako si Zu&amp;ntilde;o na sisikapin na lamang nilang gawin ang buong makakaya upang igiit ang panig ng prosekusyon at mapanagot ang mga responsable sa pagpatay sa mga biktima. Una nang tinanggihan ni Yadao na hawakan muli ang kaso. Gayunman, hinihintay na lamang ng marami na magsampa ng motion to inhibit si Yadao sa naturang kaso kung talagang ayaw niyang hawakan muli ang Kuratong case. May 10 araw na taning si Yadao para mag-isyu ng warrant of arrest. Siniguro naman ng kampo ng senador na hindi magtatago si Lacson kahit maglabas ang hukuman ng arrest warrant.(Ulat nina Gemma Amargo at Angie dela Cruz)</body>
<link>http://www.philstar.com/Article.aspx?articleId=223702&amp;publicationSubCategoryId=92</link>
</article>
<article>
<title>Ping, be a man, lumantad ka - solons</title>
<author>Malou Rongalerios</author>
<date>
<month>October</month>
<day>10</day>
<year>2003</year>
</date>
<body>&amp;quot;Magpakalalaki ka at lumantad!&amp;quot; Ito ang naging hamon kahapon nina Reps. Augusto Syjuco (Iloilo) at Monico Puentevella (Bacolod City) kaugnay na rin sa kumakalat na balitang nagtatago o nawawala na umano si Sen. Panfilo Lacson matapos lumabas ang desisyon ng Korte Suprema na muling buksan ang kaso ng Kuratong Baleleng rubout. Hinikayat ni Rep. Syjuco si Lacson na lumabas sa pinagtataguan nito upang pasinungalingan ang mga haka-haka na gusto ng senador na takasan ang batas makaraang magpasya ang Korte Suprema na muling litisin ang kontrobersiyal na kaso ng Kuratong. Simula noong Lunes ay hindi na mahagilap si Lacson. Sinabi naman ni Rep. Puentevella na kung walang kinatatakutan o kung hindi guilty si Lacson ay wala itong dahilan para magtago. Idinagdag nito na ang pagbubukas ng kaso ng Kuratong ay magbibigay ng tiyansa sa kanya na maipagtanggol ang kanyang sarili at patunayang wala siyang kasalanan dito. Sa kabila aniya na naniniwala si Lacson na politically motivated ang pagbubukas muli ng kaso ay dapat na irespeto ng senador ang desisyon ng SC. Gayunman, naniniwala si Syjuco na ang pagkawala sa sirkulasyon ni Lacson ay nangangahulugan lamang na may niluluto itong pakulo laban sa administrasyon, kabilang na ang pagpapahayag na isang pampulitikal na panunupil ang ginawang desisyon ng SC. (Ulat ni Malou Rongalerios)</body>
<link>http://www.philstar.com/Article.aspx?articleId=223709&amp;publicationSubCategoryId=92</link>
</article>
<article>
<title>Oplan 'No-el' isinulong</title>
<author>Malou Rongalerios</author>
<date>
<month>October</month>
<day>10</day>
<year>2003</year>
</date>
<body>Dahil sa posibilidad na magkaroon ng failure of elections sa susunod na taon, isinulong kahapon ni Biliran Rep. Gerry Espina ang pagkansela sa 2004 presidential elections upang maiwasan ang matinding kaguluhan. Ayon kay Rep. Espina, mas mabuting panatilihin na lamang sa puwesto ang mga kasalukuyang opisyal hanggang 2007 at unahin ang pag-amyenda sa Konstitusyon. Dapat aniyang ikonsidera ng gobyerno ang negatibong ulat kaugnay sa mga automated counting machine (ACM) na bibilang sa mga boto sa 2004 elections. Magugunitang nabisto na depektibo ang ilang ACM at limitado rin ang bilang nito. Mismong si Tarlac Rep. Jesli Lapus, chairman ng House committee on suffrage and electoral reforms ay nagpahayag na rin ng pangamba sa posibleng kalabasan ng 2004 elections dahil sa mga ACM. Isang panukalang batas ang inihain ni Lapus upang hilingin sa Kongreso na limitahan lamang sa ARMM at Metro Manila ang paggamit ng mga ACM sa halip na ikalat sa buong bansa. Idinagdag naman ni Espina na mababa rin ang bilang ng mga nagpatala sa bagong rehistrasyon na halos 1 porsiyento lamang sa 43 milyong botante. Inihalimbawa rin ni Espina sa pagsusulong ng No-El ang rehistrasyon ng absentee voting kung saan nasa 300,000 lamang ang nagpatala na kumakatawan sa apat na porsiyento ng 7.5 milyong Filipino sa ibang bansa. Ikinatuwiran pa ni Espina na malaki ang matitipid ng gobyerno kung ipagpapaliban ang eleksiyon at pagtuunan ng pansin ang pag-amyenda sa Konstitusyon. (Ulat ni Malou Rongalerios)</body>
<link>http://www.philstar.com/Article.aspx?articleId=223715&amp;publicationSubCategoryId=92</link>
</article>
<article>
<title>Pagtatakip ng graft court kay Soriquez binatikos</title>
<author></author>
<date>
<month>October</month>
<day>10</day>
<year>2003</year>
</date>
<body>Binatikos kahapon ng isang malaking asosasyon ng urban poor at mga magsasaka ang Sandiganbayan&amp;nbsp;dahil sa umanoy pagtatakip nito kay acting Sec. Florante Soriquez ng Department of Public Works and Highways (DPWH) na nasasangkot sa Mega Dike scam. Ayon kay Randy Tolentino, pangalawang pangulo ng Aniban ng Maralitang Pilipino, ito ay isang malaking hadlang sa anti-graft campaign ng pamahalaan. Aniya, anumang motion upang suspindihin ang nasasakdal na public official sa Sandiganbayan na lumabag sa R.A. 3019 o ng Anti-Graft Law ay&amp;nbsp;dapat na mai-file matapos na mabistahan sa Ombudsman. Nagbibigay ang Sandiganbayan ng 15 araw matapos na matanggap ng kinauukulan upang sagutin ang motion to suspend pendent elite bago nito husgahan ang kaso. Sabi ni Tolentino, nilabag ng Sandiganbayan ang prosesong ito upang paboran si&amp;nbsp;Soriquez, na nakasakdal kabilang ng iba pang mga pinuno ng DPWH sa graft charges mula po noong 1996 dahil sa umano'y pagbabayad ng P38 milyon sa kontraktor ng Mega Dike na bumigay dahil sa &amp;quot;alleged faulty construction.&amp;quot; Ayon pa sa kanya, di nagbaba ng motion for preventive suspension kay Soriquez matapos na litisin ng Ombudsman at di rin siya sinuspindi nang basahin ang ebidensiya laban kay Soriquez. Aniya, nagbaba lamang ang Sandiganbayan ng motion to suspend nitong Hulyo 23, 2003 makaraan ng mahabang panahon na na-deny nito ang demurrer to evidence ni Soriquez.</body>
<link>http://www.philstar.com/Article.aspx?articleId=223720&amp;publicationSubCategoryId=92</link>
</article>
<article>
<title>GSIS chief kakastiguhin ni GMA</title>
<author>Lilia Tolentino</author>
<date>
<month>October</month>
<day>10</day>
<year>2003</year>
</date>
<body>Ipinatawag ni Pangulong Arroyo si GSIS president at general manager Winston Garcia para hingan ng paliwanag sa umanoy naaagnas na pondo ng Government Service Insurance System dahil sa kawalan ng mabuting pamamahala at posibleng katiwalian. Sa isang press conference sa Cebu City bago siya bumalik sa Malaca&amp;ntilde;ang mula sa pagdalo sa ASEAN Summit sa Bali, Indonesia sinabi ng Pangulo na kailangang liwanagin ni Garcia ang kontrobersiyal na isyu na ipinrotesta ng organisadong manggagawa ng gobyerno. Sa protestang ginawa ng mga empleyado ng pamahalaan sa GSIS, kinuwestiyon nila ang maling paggastos ng pondo ng 1.4 milyong empleyado ng gobyerno para sa mga proyektong kinabibilangan ng P1 bilyong President Diosdado Macapagal boulevard, Juan Luna painting na nagkakahalaga ng P50 milyon, P30 milyong computerization program na ang kontrata ay ipinagkaloob sa C.C. Fiel Enterprises Inc. at P50 bilyong halaga ng mga ari-arian sa ibayong dagat. Dahil sa katiwaliang ito, sinabi ng grupong Courage na ang mga kawani ng pamahalaan ay hindi mabigyan ng kaukulang benepisyo tulad ng salary loan at benepisyo sa pagreretiro. Hinihingi ng mga nagprotestang kawani na hindi lang imbestigahan kundi sibakin at parusahan ang mga opisyal ng GSIS na sangkot sa anomalyang ito. (Ulat ni Lilia Tolentino)</body>
<link>http://www.philstar.com/Article.aspx?articleId=223723&amp;publicationSubCategoryId=92</link>
</article>
<article>
<title>Hi-tech x-ray machine vs kontrabando</title>
<author>Rudy Andal</author>
<date>
<month>October</month>
<day>10</day>
<year>2003</year>
</date>
<body>Inialok ng A.T. Intergrouppe Inc. sa Bureau of Customs (BOC) sa pamamagitan ng built-operate-transfer scheme ang kanilang modernong teknolohiya para matunton ang mga kontrabando. Sinabi ni Mr. Albert Tan, president ng A.T. Intergrouppe at sole representative ng American Science and Engineering Inc. kay BOC Commissioner Antonio Bernardo na ang kanilang 5 truck na mobilesearch na may kumpletong x-ray system ay kayang malaman kung may kontrabandong karga ang isang cargo kahit nakahimpil ito. Sa ginawang demonstration ng A.T. Intergrouppe sa BOC, kaya ng kanilang mobilesearch system sa pamamagitan ng Z backscatter na may transmission x-ray machine na inspeksiyunin ang kargamento sa pinakamabilis na pamamaraan kung saan ay 3 crew lamang ang mangangasiwa nito. Wika naman ni Mr. Robert Lockett, AS &amp;amp; E vice president for Asia, ang kanilang mobilesearch technology ay ginagamit sa paglaban din sa krimen sa ibang bansa tulad ng drug smuggling, illegal immigration o human trafficking, tobacco at alcohol smuggling, pagdetect sa chop-chop vehicle at pagpupuslit ng mga armas. Ipinagmamalaki pa ng AS &amp;amp; E na ginagamit sa mga ports, military bases, government at commercial facilities at airports ang kanilang produkto upang labanan ang cargo crime at para din sa seguridad ng ibat ibang bansa. (Ulat ni Rudy Andal)</body>
<link>http://www.philstar.com/Article.aspx?articleId=223725&amp;publicationSubCategoryId=92</link>
</article>
<article>
<title>3 kaso ng katiwalian vs Tsong isinampa</title>
<author>Malou Rongalerios</author>
<date>
<month>October</month>
<day>10</day>
<year>2003</year>
</date>
<body>Isinampa na kahapon ng Office of the Ombudsman sa Sandiganbayan ang tatlong kaso ng katiwalian laban kay Para&amp;ntilde;aque Mayor Joey Marquez at tauhan nito kaugnay sa overprice na pagbili ng mga ito ng P2.079 milyon halaga ng mga bala at baril. Ang kasong kriminal na kinakaharap nina Marquez at Ofelia Caunan, head ng General Services Office and Purchasing Officer ng Para&amp;ntilde;aque at ilang Jane Does ay nangyari noong 1996, 1997 at 1998. Sa kasong isinampa, umabot sa P1.219 milyon ang overprice sa transaksiyon na hindi dumaan sa public bidding. Ang mga biniling bala at baril ay para sa mga pulis na nakatalaga sa Para&amp;ntilde;aque. Inirekomenda ang P30,000 piyansa bawat isa para sa kanilang pansamantalang kalayaan. (Ulat ni Malou Rongalerios)</body>
<link>http://www.philstar.com/Article.aspx?articleId=223727&amp;publicationSubCategoryId=92</link>
</article>
<article>
<title>Ping nagtatago na,di pahuhuli ng buhay</title>
<author>Rudy Andal at Grace dela Cruz</author>
<date>
<month>October</month>
<day>11</day>
<year>2003</year>
</date>
<body>Nagtatago na umano si Senador Panfilo Lacson at hindi ito pahuhuli ng buhay sa mga alagad ng batas! Ito ang tinuran ng isang source mula sa kampo ni Sen. Lacson na humiling na huwag banggitin ang pangalan kasunod ng ulat na magpapalabas na ng arrest warrant laban sa senador sa darating na Lunes. Ayon sa source, may plano umano si Lacson na takbuhan ang kanyang kinakaharap na multiple murder case dahil isa itong non-bailable na kaso at kamatayan ang pinakamabigat na kaparusahan. Sinabi ng source, malamang gayahin ng senador ang istilo ng mga bataan nitong sina Cesar Mancao at Michael Ray Aquino na mga suspek naman sa pagpatay kay PR man Bubby Dacer at sa driver nitong si Emmanuel Corbito na mabilis na tumakas papuntang Canada matapos ma-implicate sa nasabing krimen. Bunsod ng ulat na ito kaya pinamamadali na ng Department of Justice (DOJ) ang pagpapalabas ng arrest warrant laban kay Lacson bago pa ito tuluyang makapagtago. Ayon kay DOJ Chief State Prosecutor Jovencito Zu&amp;ntilde;o, pinal na ang ipinalabas na desisyon ng Supreme Court noong Oct. 7 kaya wala ng dahilan pa upang maantala ang pag-aresto sa naturang senador. Nilinaw ni Zu&amp;ntilde;o na nakasaad sa batas ang madaliang pag-iisyu ng arrest warrant laban sa isang akusado kung mayroon ng ibinabang desisyon ang SC hinggil sa usapin ng isang kaso. Aniya, hindi dapat na magkaroon ng ibang agenda si Quezon City Regional Trial Court (RTC) Branch 81 Judge Teresa Yadao dahil makapagpapatagal pa ito sa kaso. Magugunita na inaresto noong Mayo 17, 1995 ang 11 miyembro ng Kuratong Baleleng, isang grupo ng robbery/holdup at kidnap-for-ransom syndicate, sa isang raid sa Para&amp;ntilde;aque. Kinabukasan, Mayo 18, 1995, idineklarang napatay ang 11 sa isang shootout sa Commonwealth, Quezon City at nagpalabas ng report ang PNP na shootout ang nangyari ngunit taliwas ito sa mga kuwento ng mga saksi na rubout ang pagpatay sa 11. Kamakailan ay nagdesisyon ang Korte Suprema na muling buksan ang kaso at inutusan ang QC court na ire-raffle ito kung saan napunta sa sala ni Judge Yadao. (Ulat nina Rudy Andal at Grace dela Cruz)</body>
<link>http://www.philstar.com/Article.aspx?articleId=223811&amp;publicationSubCategoryId=92</link>
</article>
<article>
<title>Defense Usec., kinasuhan ng anak</title>
<author>Joy Cantos</author>
<date>
<month>October</month>
<day>11</day>
<year>2003</year>
</date>
<body>Nahaharap ngayon sa kasong administratibo at sibil si Defense Undersecretary ret. Gen. Edgardo Batenga Sr. matapos na lumantad kahapon ang 29-anyos nitong illegitimate na anak na lalaki dahil sa umanoy pagtalikod ng opisyal sa kanyang responsibilidad. Si Edgardo Batenga Jr. ay sinamahan ng kanyang inang si Remedios Benilan at ng kanyang legal counsel na si Atty. Bernardo Pablo Magsilang, deputy director ng Integrated Bar of the Philippines (IBP) sa pagharap nito sa mediamen kahapon. Sinabi ni Batenga Jr. na ang tanging habol niya sa kanyang ama ay ang suportang pinansiyal para makapagtapos siya ng pag-aaral. Ayon kay Atty. Magsilang, P40,000 sustento kada buwan ang kanilang hinihingi kay Usec. Batenga para magamit sa pag-aaral ng kanyang kliyente. Nabatid na ang anak ni Batenga ay nahinto ng pag-aaral sa PATTS College of Aeronautics sa Pasay City dahil hindi na kayang sustentuhan pa ng kanyang ina ang kanyang pag-aaral bunga ng matinding kahirapan. Ang batang Batenga ay naghain ng kasong sibil at kasong administratibo kaugnay ng &amp;quot;conduct unbecoming of an officer and a gentleman&amp;quot; at &amp;quot;gross immorality.&amp;quot; Ang kasong sibil ay inihain sa QC RTC habang ang administratibo ay isinampa naman sa Ombudsman. Bukod dito, ayon pa sa ina ng batang Batenga ay kailangan din aniyang ibigay ng opisyal ang kalahati sa nagastos ng kanyang anak na umabot sa P75,000 ng magkasakit ito at maospital noong taong 2000 sa sakit na dengue na nagkaroon ng komplikasyon. Ayon kay Remedios, 55, ng #925 Brgy. Pasong Buwaya, Imus, Cavite magmula umano ng isilang niya ang kanilang anak ay hindi man lamang sila nabigyan ng suporta ni Batenga Sr. sa kabila ng pagpapagamit ng kanyang apelyido sa kanyang anak. Sa gitna nitoy bukas naman ang anak na naghahabla na iurong ang demanda laban sa kanyang sariling ama kung makikipag-ayos ito sa kanila at susuportahan ang kanyang pag-aaral hanggang siyay makatapos. Ayon kay Magsilang, malaking posibilidad na pasok sa immorality check ang dating heneral kung saan tumatakas ito sa kanyang responsibilidad bilang isang ama ng kanyang anak. (Ulat ni Joy Cantos)</body>
<link>http://www.philstar.com/Article.aspx?articleId=223818&amp;publicationSubCategoryId=92</link>
</article>
<article>
<title>300 opisyal bagsak sa lifestyle check</title>
<author>Grace dela Cruz</author>
<date>
<month>October</month>
<day>11</day>
<year>2003</year>
</date>
<body>Mayroong 300 opisyal ng gobyerno ang bumagsak sa isinagawang lifestyle check . Ito ang sinabi kahapon ni Justice Undersecretary Jose Calida matapos na tiyakin nito na pinabibilis ng Department of Justice, National Bureau of Investigation at Citizens Battle Against Corruption ang imbestigasyon laban sa mga corrupt na opisyal ng gobyerno. Aniya, sa ngayon ay nakasalang ang 300 opisyal ng gobyerno sa kanilang isinasagawang imbestigasyon kung may basehan upang isampa ang kaukulang kaso laban sa mga ito. Ang lifestyle check ay una ng ipinalabas ni Pangulong Arroyo upang makatulong pagsugpo sa corruption sa pamahalaan, kung saan posibleng ginagamit ng mga tiwaling opisyal ng gobyerno ang mga resources nito sa pambababae. Kaugnay din ng proyektong ito ang &amp;quot;Report a Mistress&amp;quot; project ng CIBAC upang matukoy kung sinu-sinong opisyal ng gobyerno ang siyang may mga kabit. Gayuman, tiniyak ni Calida na hindi naman uungkatin ang personal na buhay ng sino mang mistresses na mapapatunayan na kabit ng isang opisyal upang maproteksiyunan din ang pagiging babae nito. Tumanggi naman si Calida na magbigay ng pangalan kung sinu-sino sa mga opisyal ng gobyeno ang nakasalang ngayon sa kanilang imbestigasyon. Kasabay nito, sinabi naman ng grupong CIBAC na patuloy silang hihingi ng legal opinion sa DOJ bago tuluyang magsulong ng kaso upang matiyak kung mayroong sapat na batayan ang isang kasong kanilang isasampa laban sa isang opisyal ng pamahalaan. (Ulat ni Grace dela Cruz)</body>
<link>http://www.philstar.com/Article.aspx?articleId=223824&amp;publicationSubCategoryId=92</link>
</article>
<article>
<title>Clearance muna sa NBI bago promotion</title>
<author>Andi Garcia</author>
<date>
<month>October</month>
<day>11</day>
<year>2003</year>
</date>
<body>Tila wala ng pag-asang makabangon pa ang imahe ng kapulisan dahil kahit na sa munting pagkilala ng kanilang kabayanihan ay kailangan pang idaan sa butas ng karayom. Ganito ang siyang lumilitaw ngayon alinsunod sa bagong kautusan ng Nationall Police Commission (NAPOLCOM) na kailangan pang kumuha ng clearance sa National Bureau of Investigation (NBI) ang sinumang kandidato sa promosyon, maging ito man ay bunga ng biglaang kabayanihan o kalidad ng serbisyo. Sinuman na naghahangad ng promosyon ay kailangang magsumite ng kanilang personal data sheet, service record, transcripts and attestation of appointment ng Directorate for Personnel and Records Management sa Camp Crame. Ngayon ay nadagdag na rito ang NBI clearance na nagkakahalaga ng P115. Sinabi ni SPO2 Virgo Villareal, vice president ng Manilas Finest Brotherhood Association, Inc. (MFBAI) na hindi na dapat pang dumaan sa napakaraming rekisitos ang sinumang binigyan ng meritorious promotion tulad din ng special promotion. Pero kinontra ito ni Col. George Gaddi ng WPD na nagsabing kailangan ang NBI clearance para matiyak kung walang criminal records ang bibigyan ng promosyon dahil kung mapapatunayan ay mababalewala ang nasabing promosyon. Iba naman ang naging pananaw dito ni SP02 Rolly Ba&amp;ntilde;ez na nangatwiran na dapat ay magkaroon ng exemption sa bagong pinaiiral na karagdagang requirements sa promotion ng mga kapulisan. Binanggit ni Ba&amp;ntilde;ez na dahil ang esensya ng serbisyo ng isang pulis ay para sa pagbibigay seguridad sa publiko ay makatwirang 24-oras na nakataya din ang kanilang buhay sa panganib. Kapag ang isang pulis aniya ay nadidisgrasya o nasasawi ay saka lamang ibinibigay ang full meritorious promotion. Gayundin ang dapat na igawad sa mga nagtanggol sa buhay ng isang sibilyan na suwerteng nabuhay. &amp;quot;Hindi dapat na magkaroon ng diskriminasyon sa pagbibigay ng promosyon sa dalawang nagpakabayaning pulis na ang isa ay nasawi at ang isa ay nabuhay, dahil parehong buhay ang itinataya dito,&amp;quot; giit pa ni Ba&amp;ntilde;ez. (Ulat ni Andi Garcia)</body>
<link>http://www.philstar.com/Article.aspx?articleId=223830&amp;publicationSubCategoryId=92</link>
</article>
<article>
<title>3,000 ina namamatay sa panganganak</title>
<author>Gemma Amargo</author>
<date>
<month>October</month>
<day>11</day>
<year>2003</year>
</date>
<body>Habang may ipinapanganak na apat na sanggol sa bawat isang minuto, mayroon namang mahigit sa 3,000 kababaihan ang namamatay taun-taon matapos na magsilang. Sa pag-aaral ni Dr. Ricardo Gonzales, medical advisor ng The Social Acceptance Project for Family Planning, lumalabas na sa patuloy na pagtaas ng porsiyento ng populasyon ng bansa mayroon rin na 3,510 babae ang namamatay sa panganganak, pagbubuntis at bago pa manganak o post partum period. Nakasaad din sa mortality rate, 59,885 sanggol ang namamatay bago pa man umabot ng edad na isang taon o may 29 sanggol ang namamatay sa may 1,000 sanggol na isinisilang sa ngayon. Ayon kay Dr. Gonzales, ang mga kadahilanan nang kamatayan ng mga babae sa panganganak ay kawalan ng pangangalaga habang nagbubuntis, takot gumamit ng contraception, kawalan ng kaalaman ng hospital attendant sa mga buntis na isinusugod sa kanilang ospital at di-batid ng babaeng buntis na komplikado ang kanilang kondisyon dahil sa kahirapan. Suhestiyon ni Dr. Gonzales ang 3 hanggang 5 taon interval bago manganak muli, kumpara sa dating 2 years interval ng birth spacing. (Ulat ni Gemma Amargo)</body>
<link>http://www.philstar.com/Article.aspx?articleId=223833&amp;publicationSubCategoryId=92</link>
</article>
<article>
<title>Cardenas laya na</title>
<author>Lordeth Bonilla</author>
<date>
<month>October</month>
<day>11</day>
<year>2003</year>
</date>
<body>Pansamantalang pinalaya ng Makati Regional Trial Court si Ramon Cardenas, ang Executive Secretary ni dating Pangulong Estrada, matapos itong magpiyansa dahil sa kasong rebelyon na isinampa dito sa pagkakaugnay nito sa pag-aaklas ng Magdalo group sa Oakwood hotel noong Hulyo 27. Sa 15-pahinang desisyon ni Makati RTC Judge Oscar Pimentel ng Branch 148, kahit non-bailable ang kaso ay pinayagan nitong makapagpiyansa ng halagang P350,000 si Cardenas dahil na rin sa mga ebidensiyang inihain dito na walang direktang partisipasyon ang akusado sa naturang kudeta kaya pinayagan ito ng hukuman na maglagak ng piyansa. Si Cardenas ay dinakip ng pinagsanib na puwersa ng National Bureau of Investigation (NBI) at PNP-Criminal Investigation and Detection Group (CIDG) matapos salakayin ang bahay nito sa Dasmari&amp;ntilde;as Village, Makati City noong Hulyo 29 at makakuha ng mga baril at dokumento na may kinalaman sa kudeta. (Ulat ni Lordeth Bonilla)</body>
<link>http://www.philstar.com/Article.aspx?articleId=223834&amp;publicationSubCategoryId=92</link>
</article>
<article>
<title>Bank robbers kakanain na ng mga mayor</title>
<author>Ludy Bermudo</author>
<date>
<month>October</month>
<day>12</day>
<year>2003</year>
</date>
<body>Bilang kasagutan sa lumalalang bank robbery sa Metro Manila kung saan halos araw-araw ay napapaulat na binibiktima ng mga syndicated group, kumilos na ang mga alkalde at isang resolusyon ang napagkasunduang ipatupad na titiyaking tatapos sa talamak na holdapan. Sa ginanap na pagpupulong ng Metro Manila mayors, ikokonekta na sa mga istasyon ng pulisya ang lahat ng automated alarm systems ng mga bangko sa Metro Manila upang hindi na magkaroon ng mga holdapan sa bangko. Ito ang nakatakdang ipatupad ng lahat ng local government sa Metro Manila sa lahat ng mga bangkong sakop nito. Sa ipapasang lokal na ordinansa ng Metro Manila Council, isang resolusyon para sa mga bangko sa kamaynilaan ang magre-require bawat isang bangko na makapag-install ng automated alarm systems upang agarang makapagresponde ang mga pulis nang sa gayon ay hindi magtagumpay ang mga bank robbers. Nabatid na 700 pa lamang sa may mahigit 2,000 bangko ang mayroong automated alarms. Maliban dito, hihigpitan na rin ang mga security agencies na accredited ng Philippine National Police (PNP) sa pagtatalaga ng mga security guards ng mga bangko. Dito ay imomonitor ang mga nakatalagang security guards at ang kanilang backgrounds upang matukoy kung sila ay may kinaaanibang sindikato o nakikipagsabwatan sa mga holdaper. Paiigtingin din ang police visibility at intelligence works ng PNP upang matugunan kaagad kung may nagpa-plano ng panloloob sa mga bangko sa Metro Manila. (Ulat ni Ludy Bermudo)</body>
<link>http://www.philstar.com/Article.aspx?articleId=223935&amp;publicationSubCategoryId=92</link>
</article>
<article>
<title>Palasyo gagamitin ang SC para palitan si Yadao - Ping</title>
<author>Rudy Andal</author>
<date>
<month>October</month>
<day>12</day>
<year>2003</year>
</date>
<body>Muling pagaganahin umano ng Malaca&amp;ntilde;ang ang impluwensiya nito upang panghimasukan ng Korte Suprema ang kaso ng Kuratong Baleleng sakaling mabigo ang Quezon City Regional Trial Court judge na magpalabas ng warrant of arrest laban sa mga akusado ng naturang kaso. Ito ang panibagong pagbubunyag na ginawa ni Senator Panfilo Lacson kaugnay sa natanggap niyang impormasyon sa magiging paggalaw umano ng &amp;quot;legal team&amp;quot; ng Task Force 71 na binuo ng Palasyo na ang pangunahing layunin ay maisadlak siya sa piitan. Ayon kay Sen. Lacson, nalaman niya sa kanyang &amp;quot;palace mole&amp;quot; na nabuo ang plano para lumapit muli ang government at private prosecutors sa pangunguna nina Chief State Prosecutor Jovencito Zu&amp;ntilde;o at Atty. Arno Sanidad sa Supreme Court at hilingin na alisin sa sala ni Judge Ma. Theresa Yadao ang paghawak sa kaso. Ang pagpupulong umano ng mga kasapi ng Task Force 71 ay naganap noong nakaraang Biyernes sa 2nd floor ng New Executive building sa Malaca&amp;ntilde;ang. Nababahala umano ang Palasyo sa posibilidad na walang ipalabas na arrest warrant si Judge Yadao laban sa senador at iba pang akusado sa Kuratong Baleleng case lalot may ibat ibang mosyon pang nakabinbin na inihain ng defense lawyers sa sala ng Branch 81. Subalit naniniwala si Lacson na si Judge Yadao ay &amp;quot;person of independence and integrity&amp;quot; at hindi magpapasaklaw mula sa impluwensiya ng sinuman sa pagbuo ng kanyang desisyon. (Ulat ni Rudy Andal)</body>
<link>http://www.philstar.com/Article.aspx?articleId=223944&amp;publicationSubCategoryId=92</link>
</article>
<article>
<title>Puhunan,trabaho,edukasyon,medical care benepisyo sa 23 seamen</title>
<author>Ellen Fernando</author>
<date>
<month>October</month>
<day>12</day>
<year>2003</year>
</date>
<body>nagkaroon na ng pag-asa sa magandang hinaharap ang 23 Pilipinong seaman na napalaya at kasamang iniuwi sa bansa ni First Gentleman Mike Arroyo noong nakaraang Miyerkules. Ibinalita ni acting Labor Secretary Danilo Cruz na ang mga seaman ay makakatanggap ng benepisyo sa ilalim ng Philippine Reintegration Program ng Overseas Workers Welfare Administration (OWWA). Sa ilalim ng programa, ang mga bumalik na seaman ay makakatanggap ng P100,000 bawat isa bilang livelihood loans na magagamit na puhunan sa negosyo. Ang pautang na puhunan ay papatawan lamang ng maliit na interest at makukuha buhat sa Land Bank of the Philippines. Ayon din kay Cruz, ang programa para sa re-orientation ay may kasama ring scholarship para sa mga anak ng mga marino, referrals para sa trabaho, job placement at training para sa ibang trabaho. Dagdag pang benepisyo ang medical assistance para sa lahat ng miyembro ng pamilya. Ipinaliwanag ni Cruz na ang reintegration program ay binalangkas dahil sa obserbasyon na marami sa mga OFW ay walang trabaho pag-uwi sa Pilipinas. Ayon kay OWWA Administrator Virgilio Angelo, ang mga pinalayang seaman ang kauna-unahang makakatanggap ng benepisyo sa ilalim ng nabanggit na programa. (Ulat ni Ellen Fernando)</body>
<link>http://www.philstar.com/Article.aspx?articleId=223950&amp;publicationSubCategoryId=92</link>
</article>
<article>
<title>Task force magbabantay sa pasilidad ng gobyerno</title>
<author>Lilia Tolentino</author>
<date>
<month>October</month>
<day>12</day>
<year>2003</year>
</date>
<body>Isang task force ang itinatag ni Pangulong Arroyo na magpapatupad ng komprehensibo at pinagsanib na mga hakbang pangseguridad para mapangalagaan ang mga sensitibong imprastraktura ng bansa laban sa pagsalakay ng mga terorista. Ang Task Force for the Security of Critical Infrastructures sa ilalim ng Cabinet Oversight Committee for Internal Security ay pamumunuan ni Deputy Presidential Adviser for Special Concerns Undersecretary Abraham Purugganan. Partikular na bibigyang proteksiyon ng task force ang mga pasilidad ng cyber-based systems na importante sa operasyong pangkabuhayan ng bansa; mga planta ng kuryente, power transmission at distribution facilities, imbakan ng langis, mga tulay, govt at private establishments at mga pasilidad na sentro ng kalakalan at pananalapi ng bansa. Sinabi ng Pangulo na ang pamahalaan ay tahimik na gumagawa ng pagbabantay kontra terorista na lumilibot sa rehiyon. Gayunman, pinawi ng Pangulo ang pangamba ng mamamayan sa mga sinasabing pagsalakay ng terorista dahil pinatalas at pinalawak na ang pakikipagtulungan ng bansa sa mga ASEAN nations para pigilin ang mga ito na kumilos sa hangganan ng Pilipinas at mga kalapit na bansa. (Ulat ni Lilia Tolentino)</body>
<link>http://www.philstar.com/Article.aspx?articleId=223955&amp;publicationSubCategoryId=92</link>
</article>
<article>
<title>Appointments sa gobyerno bawal bago mag-eleksiyon</title>
<author>Malou Rongalerios</author>
<date>
<month>October</month>
<day>12</day>
<year>2003</year>
</date>
<body>Muling ipinaalala kahapon ng Civil Service Commission (CSC) na dapat ipagbawal ang lahat ng appointments sa gobyerno, 45 araw bago ang anumang national o local elections. Sa CSC resolution #030918, nagpalabas ng guidelines ang komisyon upang resolbahan ang madalas na problema sa mga ibinibigay na appointments ng mga outgoing officials sa kanilang magiging kahalili. Kadalasang nagiging isyu ang appointment ng mga bagong opisyal ng mga outgoing officials dahil sa &amp;quot;political considerations&amp;quot; sa pagpili sa una na mas kilala sa taguring &amp;quot;midnight appointments.&amp;quot; Maging ang pag-appoint ng mga bagong opisyal pagkatapos ng eleksiyon hanggang Hunyo 30 ay ipagbabawal din. Nilinaw ng CSC na ang appointment na inilabas ng appointive officials ay maaari lamang aprubahan kung ang napipisil na opisyal ay mayroong fixed term of office at kung ang paglilipat ng appointment ay hindi gagawin sa panahon ng presidential election. Ang election ban sa government appointments ay mula Marso 26 hanggang Hunyo 30, 2004. (Ulat ni Malou Rongalerios)</body>
<link>http://www.philstar.com/Article.aspx?articleId=223958&amp;publicationSubCategoryId=92</link>
</article>
<article>
<title>Halamang gamot binigyang importansiya ng Kongreso</title>
<author>Malou Rongalerios</author>
<date>
<month>October</month>
<day>12</day>
<year>2003</year>
</date>
<body>Inaprubahan na ng House committee on health ang panukalang Pharmaceutical Research Bill na inaasahang makakatulong sa pagpapalawak nang paggamit ng mga lokal na halamang gamot o medicinal plants. Ayon kay Cebu Rep. Antonio Yapha Jr., chairman ng komite, sa kasalukuyan tanging limang medicinal plant products ang kinikilala o inaprubahan ng Bureau of Food and Drugs na ibenta sa pamilihan. Ang mga ito ay Lagundi (para sa ubo at asthma); Yerba Buena (pain); Sambong (mild hypertension;);Tsaang Gubat (colic) at Akapulko (tinea infections). Umaasa si Yapha na sa pamamagitan nito ay makatipid ang pamahalaan at maging self-sufficient sa pangangailangang gamot ng sambayanang Pilipino. Kapag naging ganap na batas, hindi lamang nito matutulungan ang local pharmaceutical industry na maging competitive kundi makakatulong din ito sa pagbibigay ng trabaho. Sa ilalim kasi ng panukala, binibigyan nito ng preferential use ang paggamit sa Filipino labor, indigenous materials at locally produced goods. Matututo rin aniya ang industriya na huwag masyadong umasa sa dayuhang teknolohiya at sa halip sa sariling kakayahan ng mga Pinoy at sa masaganang natural resources ng bansa. (Ulat ni Malou Rongalerios)</body>
<link>http://www.philstar.com/Article.aspx?articleId=223962&amp;publicationSubCategoryId=92</link>
</article>
<article>
<title>Delivery van na kayang mag-detect ng droga,bomba</title>
<author>Rudy Andal</author>
<date>
<month>October</month>
<day>12</day>
<year>2003</year>
</date>
<body>Narito na sa bansa ang isang delivery van na kayang malaman ang illegal drugs at plastic explosives kahit nakasakay pa ito sa container van o nasa loob ng warehouse. Ang Z Backscatter Van (ZBV) na eksklusibong ipinamamahagi ng A.T. Intergrouppe Inc. ay matatagpuan sa Sun Valley service road, Para&amp;ntilde;aque City. Ayon kay Albert Tan, presidente ng A.T. Intergrouppe Inc. at representative ng American Science and Engineering Inc. (AS &amp;amp; E), kayang makunan ng litrato ang laman ng isang container van sa pamamagitan ng photo-like imaging nito. Magagamit ng gobyerno at pulisya ang ZBV na ito sa kanilang pakikibaka laban sa terorismo at kriminalidad tulad ng pagsasagawa ng checkpoints kung saan ay hindi na kailangang siyasatin pa ang nilalaman ng isang behikulo dahil kayang malaman ng ZBV gamit ang kanilang modernong teknolohiya kung mayroon itong illegal drugs o sakay ng mga explosives. Aniya, ang ZBV ay dadaanan lamang ang isang sasakyan na kahina-hinala ang karga at agad na nitong malalaman ang laman ng van o sasakyang ito gamit ang kanilang high-speed X-ray inspection tool. Maging ang mga radioactivity tulad ng gamma rays at neutrons na gamit sa paglikha ng bomba ay kayang mabatid nito sa pamamagitan ng AS &amp;amp; E radioactive threat detection (RTD) technology. &amp;quot;The ZBV will present an image of bulk organic material located behind 6mm of steel when scanned from a distance of 1.5 meters and the system will provide visible differentiation between organic and inorganic materials and it could observe the contents of an automobile trunks and bulk contraband concealed under steel body of vehicles and also capable of providing useful images at distance up to 4.5 meters,&amp;quot; wika pa ni Tan. (Ulat ni Rudy Andal)</body>
<link>http://www.philstar.com/Article.aspx?articleId=223965&amp;publicationSubCategoryId=92</link>
</article>
<article>
<title>4 bagets na tumangging sumapi sa NPA, binitay</title>
<author>Joy Cantos</author>
<date>
<month>October</month>
<day>13</day>
<year>2003</year>
</date>
<body>Apat na menor-de-edad na dinukot ng mga rebeldeng New Peoples Army (NPA) may ilang linggo na ang nakalilipas upang gawing kasapi ng kilusan ang natagpuang nakalibing sa isang mababaw na hukay matapos paslangin nang magtangkang tumakas sa malagim na insidente sa Compostela Valley kamakailan. Sa naantalang ulat na nakarating kahapon sa tanggapan ni AFP Chief of Staff Gen. Narciso Abaya, bandang alas-10 ng umaga nang mahukay ang bangkay ng mga biktima matapos na ituro ng isang civilian asset sa isang liblib na lugar sa Maco, Compostela Valley. Kinilala ang mga biktima na sina Lito Doydoy, Marjorie Reynoso, Jonathan Benaro at Ramon Regase, pawang nasa pagitan ng 14 hanggang 16 taong gulang na mga estudyante sa sekondarya sa bayan ng Maco. Ang bangkay ng mga biktima ay natagpuang tadtad ng mga tama ng bala, saksak at may bakas rin na tinorture muna ang mga ito bago tuluyang pinatay ng mga rebelde. Base sa imbestigasyon, ang mga biktima ay magkakasamang dinukot ng mga rebelde kaugnay na rin ng desperadong hakbang ng mga ito para makapangalap ng mga sasapi sa komunistang grupo. Ang mga biktima ay positibong kinilala ng kanilang mga pamilya na ang kanilang mga nawawalang anak. Nabatid pa sa report ng militar, bunga ng kahirapan sa panig ng mga rebelde na makapag-recruit ay napipilitan ang mga itong magsagawa ng pagdukot sa mga kabataan at sapilitang doktrinahan ng mga aral ng komunismo. Pinaniniwalaan namang ang mga biktima ay nagtangkang tumakas kaya napilitan ang mga rebelde na patayin ang mga ito. (Ulat ni Joy Cantos)</body>
<link>http://www.philstar.com/Article.aspx?articleId=224049&amp;publicationSubCategoryId=92</link>
</article>
<article>
<title>Lacson lalantad na</title>
<author>Rudy Andal</author>
<date>
<month>October</month>
<day>13</day>
<year>2003</year>
</date>
<body>Inaasahang lulutang ngayon sa Senado si Senator Panfilo Lacson matapos ang isang linggong &amp;quot;pagtatago&amp;quot; upang ituloy ang huling bahagi ng kanyang &amp;quot;Incredible Hulk&amp;quot; privilege speech sa kabila ng bantang pagpapakulong ng Malaca&amp;ntilde;ang sa kanya. Ayon kay Sen. Robert Barbers, mas makakabuti para kay Sen. Lacson na lumutang na at harapin ang mga akusasyon laban sa kanya sa korte kaugnay ng pagbuhay sa Kuratong Baleleng case. Sinabi ni Sen. Barbers, bilang isang dating alagad ng batas ay hindi dapat pagtaguan ni Lacson ang ibinabatong akusasyon sa kanya bagkus ay harapin niya ito upang maipagtanggol ang kanyang sarili. Naniniwala si Barbers na bago isagawa ni Lacson ang chapter 3 ng kanyang Pidal expose ay dapat maglabas muna ito ng ebidensiya sa nauna niyang dalawang pagbubulgar laban sa Unang Ginoo. Ayon naman sa kampo ng Unang Ginoo, hindi dapat abusuhin ni Lacson ang kanyang parliamentary immunity para lamang sirain ang imahe ni FG Arroyo at kung talagang mayroon siyang solidong ebidensiya para patunayan ang Jose Pidal accounts na sinasabi niyang ginamit ng Unang Ginoo para sa umanoy illegal money laundering activities nito ay dapat dalhin niya ito sa korte. (Ulat ni Rudy Andal)</body>
<link>http://www.philstar.com/Article.aspx?articleId=224062&amp;publicationSubCategoryId=92</link>
</article>
<article>
<title>DPWH Sec. Soriquez, sabit uli sa ghost projects</title>
<author>Ellen Fernando</author>
<date>
<month>October</month>
<day>13</day>
<year>2003</year>
</date>
<body>Tinuligsa kahapon ng isang pambansang samahan ng civil society ang di pagsususpinde ng Sandiganbayan kay Public Works and Highways Sec. Florante Soriquez na napatunayan na nilang sangkot sa mega dike scam sa Pampanga. Ayon kay Randy Tolentino, pangalawang pangulo ng Aniban ng Maralitang Pilipino, ang pinakabagong kaso ni Sec. Soriquez ay tungkol sa kanyang P140 million damages o danyos sa DPWH dahil sa hindi natuloy na proyekto sanhi ng problema sa right of way. Ayon sa Takahira Engineering International Inc., foreign consultants ng Rural Road Network Development Project na nagpopondo ng proyektong ito, hindi dapat magbayad ng kahit isang pera ang DPWH. Sa panig naman ni dating DPWH Sec. Simeon Datumanong, siya ay nagpalabas ng Department Order no. 34 na nagbuo ng isang ad hoc committee noong Feb. 27, 2001 upang alamin kung magkano ang dapat na ibayad sa A.G. Marfori. Tulad din ng tinuran ng mga foreign consultants, walang dapat bayaran ang DPWH dahil wala namang kahit na ilang metrong kalsada na nagawa ito. Dahil sa makulit ang kontraktor sa paniningil, nagbigay muli si Datumanong ng DO No. 79 noong May 24, 2001 na nagtalaga ng bagong komite para kuwentahin ang dapat na bayaran. Ang kanilang hatol ay P2.5 million lamang. Nang isangguni kay Soriquez na project manager ng Region III at asst. secretary for operation noon, inirekomenda niya na magbayad ang DPWH ng P50 million. Ayon kay Tolentino, ang masalimuot na transaksiyon na ito ay umabot sa Ombudsman sa pamamagitan ng isang miyembro ng kanilang grupo na siyang nag-file ng formal complaint, pero hindi umano binigyang pansin ng Ombudsman. Si Soriquez, kasama ng ilan pang DPWH officials ay napatunayan ng Ombudsman na sangkot sa pagguho ng mega dike sa Pampanga dahil sa &amp;quot;alleged faulty construction.&amp;quot; Ang kasong ito ay kilalang-kilala ngayon sa bansag na mega dike scam. Subalit simula pa noong 1996, hindi ibinaba ng Office of Special Prosecutor ang motion to suspend ni Soriquez. Nito lamang July 23 nang i-deny ng korte ang tinatawag na demurrer of evidence ni Soriquez saka napilitang mag-file ng motion to suspend kay Soriquez ang Sandiganbayan. Subalit hanggang ngayon, hindi pa rin ipinatutupad ng korteng ito ang suspension ni Soriquez. (Ulat ni Ellen Fernando)</body>
<link>http://www.philstar.com/Article.aspx?articleId=224064&amp;publicationSubCategoryId=92</link>
</article>
<article>
<title>Armas kontra terorismo di na problema</title>
<author>Ellen Fernando</author>
<date>
<month>October</month>
<day>13</day>
<year>2003</year>
</date>
<body>Sa pagdedeklara ni US President George Bush sa Pilipinas bilang isang major non-NATO ally, nalagay ang buong bansa sa posisyon ng mga nangunguna sa giyera laban sa international terrorism. Sa inilabas na memorandum kay US Sec. of State Colin Powell, sinabi ni Bush na ang designasyong ito ay inisyu alinsunod sa Foreign Assistance Act of 1961 at sa batas na nagbibigay regulasyon sa US arms exports. Subalit para mapagbuti ang kakayahang labanan ang terorismo, kailangang armasan ang bansa ng top-of-the-line detection and surveillance equipment sa mga entry points tulad ng airports at seaports. Batid ng lahat kung gaano kalaking halaga ang magagastos para sa high-tech gear na kakailanganin ng bansa. At sa dinaranas na kakulangan sa pondo ng gobyerno, mahihirapang lumikom ng sapat na salaping pambili ng mamahaling kagamitan. Subalit ngayon, hindi na kailangan pang maglabas kahit isang sentimo ng gobyerno para makakuha ng mga kakailanganing kagamitan laban sa terorismo. Itoy dahil sa isang lokal na kumpanyang nag-aalok na mag-install ng makabagong x-ray detection systems sa ilalim ng built-operate-transfer (BOT) scheme, isang totally-no-cash-out arrangement na tiyak na magdudulot ng tagumpay para sa mga proyektong pang-imprastraktura at transportasyon. Ang A.T. Intergrouppe Inc., ang exclusive distributor ng AS &amp;amp; E x-ray systems na ginagamit ngayon ng maraming bansa gaya ng US. Sinabi ni Albert Tan, president ng A.T. Intergrouppe, kay Customs Commissioner Antonio Bernardo na handa silang gastusan ang may limang truck ng mobilesearch, isang X-ray system on wheels, para sa modernisasyon ng ahensiya. Kabilang sa kanilang mga produkto ang Shaped Energy, isang hi-tech energy cargo inspection system na may kasamang Backscatter technology. Ang Shaped Energy ay makapagbibigqay ng pinaka-reliable na paraan ng pag-detect ng mga mapanganib na materyales, armas at mga bombang nakatago sa mga trak at iba pang uri ng sasakyan. Mayroon din silang Bodysearch machine para maging kapalit ng makaubos-oras na strip at pat-down searches. Sa pamamagitan nito,madali lamang makita kung may kontrabandong nakatago sa katawan ng isang tao. (Ulat ni Ellen Fernando)</body>
<link>http://www.philstar.com/Article.aspx?articleId=224072&amp;publicationSubCategoryId=92</link>
</article>
<article>
<title>Kabataan ginagawang spy ng NPA</title>
<author>Joy Cantos</author>
<date>
<month>October</month>
<day>13</day>
<year>2003</year>
</date>
<body>Bukod sa pagiging &amp;quot;combatants&amp;quot; o &amp;quot;frontline&amp;quot; sa pakikipagsagupa sa tropa ng militar ay ginagawa ring mga espiya ng mga rebeldeng New Peoples Army (NPA) ang mga menor-de-edad na puwersahan ng mga itong nire-recruit sa kanilang mga balwarteng teritoryo sa ibat ibang dako ng bansa. Ito ang nabatid kahapon base sa pinakahuling impormasyon na nakalap sa tanggapan ni Major Gen. Raul Relano, chief ng AFP-Civil Military Operations (J7). Ayon kay Relano, maliban sa pagiging espiya ay ginagawa rin ang mga itong mga mensahero, couriers, lookouts, taga-dala ng supplies, taga-detect at tinuturuan ring gumawa o mag-assemble ng mga eksplosibo tulad ng mga landmines bomba at iba pa. Ayon sa opisyal, inilalagay ng NPA sa kapahamakan ang buhay ng mga walang muwang na kabataan partikular na sa pagtukoy at pagtatanim ng bomba sa mga lugar na inaakala ng mga rebelde na peligroso ang kanilang kalagayan kung di mandaraya sa labanan kaya ang mga kabataang recruits ang kadalasang napipinsala. Sa rekord ng International Committee on the Red Cross (ICRC), kinumpirma nitong aktibo ang NPA sa pangangalap ng mga kabataang edad 10-16 anyos. Magugunita na ibinulgar ng militar na dinodroga muna ng mga rebelde ang mga kabataang ipinansasabak ng mga ito sa labanan at patunay nito ay ang ilang mga menor-de-edad na nadakip sa encounter na nanlilisik pa ang mga mata at walang takot sa sagupaan sa kabila ng kawalan ng kasanayan. (Ulat ni Joy Cantos)</body>
<link>http://www.philstar.com/Article.aspx?articleId=224074&amp;publicationSubCategoryId=92</link>
</article>
<article>
<title>Ping binatikos ng FILGOOD</title>
<author>Rudy Andal</author>
<date>
<month>October</month>
<day>13</day>
<year>2003</year>
</date>
<body>Naniniwala ang samahan ng mga abogado na masamang ehemplo ang ipinakikita ni Senador Panfilo Lacson sa mata ng mga kabataan dahil sa patuloy na pagsasabi na hindi dapat siyang kamuhian at ikondena dahil sa umanoy ginawang pamamaslang sa mga kasapi ng Kuratong Baleleng Gang (KBG). Ayon kay Atty. Ricardo Abcede, pambansang pinuno at tagapagsalita ng Filipino Lawyers for Good Governance (FILGOOD), tinutuligsa ng grupo ang ipinahayag ni Lacson na dapat silang sabitan ng medalya at papurihan dahil sa ginawa nila umanong pagligpit sa 11 kasapi ng kilabot na grupo. Ang pahayag ni Lacson ay binasa ni Cavite Rep. Gilbert Remulla sa harap ng mga miyembro ng Financial Executives of the Phils. matapos na magtago umano ang Senador dahil sa desisyon ng Supreme Court na muling litisin ang ginawang karumal-dumal na pamamaslang sa mga kasapi ng KBG. Sinabi pa ni Abcede na nakakatakot umano ang berdugong kaisipan ng Senador, lalo pat nag-deklara na ito bilang kandidato sa pagka-pangulo sa darating na halalan. Aniya, mukhang ang alam na kahulugan ni Lacson sa katagang due process o bigyan ng karampatang pagkakataon na ipagtanggol ang sarili sa hukuman ay madaliang pagkitil sa buhay ng mga kriminal. Pinaalalahanan din nito ang kampo ni Lacson na sila ay may mga anak din at hindi dapat mamana pa ng bagong henerasyon ang kulturang karahasan sa lipunan. (Ulat ni Rudy Andal)</body>
<link>http://www.philstar.com/Article.aspx?articleId=224080&amp;publicationSubCategoryId=92</link>
</article>
<article>
<title>Dismayadong civil society 'di susuyuin ng Malaca&amp;ntilde;ang</title>
<author>Ely Saludar</author>
<date>
<month>October</month>
<day>13</day>
<year>2003</year>
</date>
<body>Walang balak ang Malaca&amp;ntilde;ang na makipagdayalogo pa sa civil society group na nagpahayag ng pagkadismaya matapos na baguhin ni Pangulong Arroyo ang desisyon sa 2004 presidential elections. Sinabi ni Presidential Spokesman Ignacio Bunye, sarado na ang isip ng ilang grupo sa civil society na bumibira ngayon sa Pangulo matapos na magdesisyon na kumandidato sa susunod na halalan. Ayon kay Bunye, walang saysay ang anumang dayalogo o pakikipagpulong ng Pangulo sa mga tutol sa plano nito sa pulitika. Sa kabila nito, mayroon pa ring mula sa gobyerno at mayoryang grupo sa civil society ang lubos na sumusuporta sa plano ng Pangulo sa 2004. (Ulat ni Ely Saludar)</body>
<link>http://www.philstar.com/Article.aspx?articleId=224082&amp;publicationSubCategoryId=92</link>
</article>
<article>
<title>Al-Ghozi sinalvage?</title>
<author>Joy Cantos,Lilia Tolentino at Ely Saludar</author>
<date>
<month>October</month>
<day>14</day>
<year>2003</year>
</date>
<body>Lumutang ang posibilidad na ang puganteng Indonesian terrorist na si Fathur Rohman Al-Ghozi ay sadyang itinumba at hindi nasawi sa isang shootout. Ito ay matapos igiit ng mga lokal na opisyal sa Pigkawayan, North Cotabato na walang naganap na encounter sa naturang lugar na sinasabing pinangyarihan ng shootout. Ayon kay North Cotabato Governor Emmanuel Pi&amp;ntilde;ol, wala silang nalalamang naganap na shootout sa nasabing lugar noong Linggo ng gabi dahil kung mayroon man ay imposibleng hindi ito malalaman o maririnig man lang ng mga residente. &amp;quot;Nobody has informed me of what happened. There was no coordination or anything of that sort that they were on operation in the area,&amp;quot; sabi ni Pi&amp;ntilde;ol. Sa katunayan umano ay isang &amp;quot;indiscriminate firing&amp;quot; lang ang naitala sa blotter ng pulisya sa Brgy. Dapdapan ng mga oras na mapatay si Al-Ghozi at base sa pahayag ng mga nakatira malapit sa lugar ay dalawa hanggang tatlong putok lamang ng baril ang kanilang narinig. Ayon pa kay Pi&amp;ntilde;ol, dalawang oras matapos ang naturang mga putok ay isang pick-up na may sakay na di kilalang armadong lalaki ang dumating sa Medical Diagnostic Center sa katabing bayan ng Midsayap dala ang labi ng isang patay na lalaki na may tama ng bala sa dibdib. Batay sa report, si Al-Ghozi ay napatay ng pinagsanib na elemento ng Police Anti-Crime Emergency Response (PACER) at ng Armed Forces of the Philippines sa naganap na engkuwentro bandang alas-7 kamakalawa ng gabi. Wasak ang kaliwa, kanang braso at kaliwang tagiliran ni Al-Ghozi bukod pa sa tama nito sa dibdib. Pero nanindigan si PNP Chief Gen. Hermogenes Ebdane, na isang lehitimong operasyon ang naganap. Itoy sa gitna na rin na maugong na balitang sinadyang paslangin o biktima ng summary execution ng mga awtoridad ang terorista na umanoy walang planong buhayin dahil sa pagiging terorista nito. Ani Ebdane, simula pa nitong Sabado matapos matukoy ang pinagtataguan ni Al-Ghozi ay tinutugaygayan na ng kanilang intelligence operatives ang galaw ng Indon bomber. Nitong Linggo ng gabi ay naharang ng mga awtoridad ang sinasakyan ni Al-Ghozi sa operasyon sa highway ng Pigkawayan. Sa halip anyang huminto ay nagpaputok si Al-Ghozi kaya nagkaroon ng shootout na nagresulta sa pagkakapatay dito. Nilinaw din ni Ebdane na hindi isasailalim sa autopsy ang bangkay bilang respeto na rin aniya sa tradisyon ng mga Muslim na ilibing ang kanilang patay sa loob ng 24 oras. Nakikipagkoordinasyon na ang PNP sa Indonesian authorities para sa pagti-turnover at paglilibing sa bangkay ni Al-Ghozi. Samantala, nakahinga na ng maluwag si Pangulong Arroyo pagkaraang magwakas ang paghahasik ng lagim ni Al-Ghozi. Tiwala ang Pangulo na muling bubuti ang ekonomiya ng bansa at maaalis na ang pangamba ng mga negosyante at publiko laban sa terorismo. (Ulat nina Joy Cantos,Lilia Tolentino at Ely Saludar)</body>
<link>http://www.philstar.com/Article.aspx?articleId=224171&amp;publicationSubCategoryId=92</link>
</article>
<article>
<title>Al-Ghozi 2 buwan ng patay?</title>
<author>Malou Rongalerios/Rudy Andal</author>
<date>
<month>October</month>
<day>14</day>
<year>2003</year>
</date>
<body>Hinamon kahapon ni Cavite Rep. Gilbert Remulla ang gobyerno na isailalim sa hiwalay na forensic investigation ang bangkay ni Al-Ghozi dahil mahigit sa dalawang buwan na umanong patay ito subalit ngayon lamang ito inilabas ng pamahalaan mula sa freezer. May kumalat aniyang balita na matagal nang patay si Al-Ghozi at &amp;quot;nakatago&amp;quot; lang ito sa isang cold storage facility sa Mindanao. Sa kabila anya na magandang balita ang pagkakapaslang kay Fathur, dapat aniyang patunayan ng administrasyon na napatay si Al-Ghozi noong Linggo lamang ng gabi sa pamamagitan ng pagsasailalim sa forensic examination sa bangkay nito upang mabatid kung kailan at ano ang dahilan ng pagkamatay nito. Ibinunyag ni Remulla na anim na linggo na ang nakakaraan ay nakatanggap siya ng impormasyon na napatay na si Al-Ghozi kasama ang isa nitong kasamang si Abdulmukin Edris ng Abu Sayyaf sa isang military checkpoint sa Sultan Naga Dimaporo, Lanao del Sur noong Agosto 7. Ang naturang impormasyon ay hindi agad inilabas sa media at sa halip ay itinago ang bangkay sa isang cold storage upang palabasin umano na hinahanap pa rin ng militar ang suspek para patuloy ang kanilang funding. Sinabi naman nina Senators Manuel Villar at Ramon Magsaysay na lalong tumibay ang hinala na hawak na talaga ng pulisya at militar ang nasabing pugante dahil sa pagsasabi nilang 100 percent na mahuhuli o mapapatay nila si Al-Ghozi. Malaki anya ang posibilidad na rubout ang naganap sa Pigkawayan upang hindi na magsalita si Al-Ghozi kung paano siya nakatakas noong Hulyo 14 sa Camp Crame at kung sinu-sino ang nagpatakas sa kanya. (Ulat nina Malou Rongalerios/Rudy Andal)</body>
<link>http://www.philstar.com/Article.aspx?articleId=224181&amp;publicationSubCategoryId=92</link>
</article>
<article>
<title>Litanya ni Ping luma!</title>
<author>Rudy Andal</author>
<date>
<month>October</month>
<day>14</day>
<year>2003</year>
</date>
<body>Wala umanong bago sa mga sinabi ni Sen. Panfilo Lacson at ang final chapter ng &amp;quot;Incredible Hulk&amp;quot; nito ay summary na lamang o &amp;quot;rehash&amp;quot; ng kanyang naunang mga pagbubulgar. Ayon kay Atty. Jesus Santos, abogado ni First Gentleman Mike Arroyo hanggat walang maipakitang anumang ebidensiya upang panindigan ang mga nauna niyang paratang laban sa mga miyembro ng pamilya Arroyo, ang chapter 3 ng Jose Pidal expose ay mananatiling kasinungalingan na ang layon lamang ay manira. Sa 28-pahinang privilege speech ni Lacson kahapon, walang bago siyang iniharap sa kanyang computer-aided visual presentation sa chapter 3 ng kanyang Pidal expose bukod sa direktang inakusahan nito si Pangulong Arroyo na ginagamit ang pondo ng PCSO sa kanyang early campaign. Ibinunyag rin kahapon ni Lacson na umabot sa P38 milyon ang naging donasyon ni dating Manila Rep. Mark Jimenez kina Pangulong Arroyo at First Gentleman Mike Arroyo. Ayon kay Sen. Lacson, inamin sa kanya ni Rep. Jimenez na hindi 1, 2, 3 kundi anim na tseke na nagkakahalaga ng P38 milyon ang kanyang naibigay sa mag-asawang Arroyo sa tahanan nito sa Forbes Park. Sinabi ni Lacson, ang isa sa 6 tsekeng ito ay natuklasang bumagsak sa Jose Pidal account sa Union bank na dapat ay para sa Kaibigan ni GMA Foundation. Pero ayon kay Sen. Joker Arroyo, dapat tuparin muna ni Sen. Lacson ang pagsusumite ng mga orihinal na dokumentong kanyang binanggit sa kanyang expose bago ituloy ang imbestigasyon ng senate blue ribbon committee at 2 pang komite kaugnay ng isyung ito. Sinabi ni Sen. Arroyo, chairman ng blue ribbon, nararapat lamang na ibigay ni Lacson ang sinasabi niyang mga orihinal na dokumento para suportahan ang kanyang alegasyon laban kay First Gentleman Mike Arroyo bago ituloy muli ang imbestigasyon ng senado kaugnay ng eskandalong ito. Aniya, ang kawalan ng matibay na ebidensiya sa Jose Pidal ay maglalagay lamang sa senado sa kawalan dahil mangangapa lamang tayo dito o manghuhula. Inamin naman ni Lacson sa ginawang pagtatanong ni Senate Minority Leader Vicente Sotto na wala siyang hawak na orihinal na dokumento ng mga tsekeng kanyang iniharap sa kanyang privilege speech dahil ibinabalik ito ng bangko sa sinumang nag-isyu ng tseke. Binatikos din ni Lacson si Pangulong Arroyo dahil ginagamit umano nito ang pondo ng PCSO sa maagang pangangampanya. Ayon kay Lacson, ginamit ang Gawin Natin-Lakas Pinoy, non-governmental organization, upang makakuha ng pondo sa PCSO para umano sa feeding project nito. Dahil umano sa tulong ni GMA, nakakuha ng P2 milyon mula sa PCSO ang nasabing organisasyon subalit lumitaw na ginamit ang pera sa paggawa ng poster at streamer ng &amp;quot;GMA run&amp;quot; bukod pa sa isang request ng nasabing organisasyon ang ginamit naman ang pondo sa motorcade na dapat ay para sa isang medical mission. Hinamon din ni Lacson si GMA na upang malaman ng taumbayan ang katotohanan sa kanyang expose ay atasan nito ang mga bangko at ang PCSO na pabuksan ang record. (Ulat ni Rudy Andal)</body>
<link>http://www.philstar.com/Article.aspx?articleId=224188&amp;publicationSubCategoryId=92</link>
</article>
<article>
<title>Kapalit ni Garcia sa GSIS pinipili na</title>
<author>Lilia Tolentino</author>
<date>
<month>October</month>
<day>14</day>
<year>2003</year>
</date>
<body>Namimiligrong masibak sa puwesto si GSIS president Winston Garcia sa harap ng pagrereklamo ng libu-libong kawani ng Government Service Insurance System sa palpak na pangangasiwa nito ng kontribusyon ng 1.4 milyong empleyado ng gobyerno. Si Garcia ay nakatakdang humarap ngayong araw kay Pangulong Arroyo para hingan ng paliwanag dahil sa kabiguan ng kanyang pangasiwaang mabigyan ng salary loan at retirement benefits ang mga nagretiro nang kawani ng gobyerno. Ayon sa source, mayroon nang nairekomendang listahan ng mga puwedeng ipalit kay Garcia kabilang sina Finance Usec. Eric Recto, Usec. Jose Cortez ng DOTC at IBC-13 executive vice pres. Evangeline Balbuena. Magugunitang nagdaos ng protesta ang organisadong samahan ng mga manggagawa at hiningi nila sa Pangulo na sibakin si Garcia dahil sa pagkaantala ng pagbabayad ng retirement benefits at pagpapalabas ng pondo sa mga nag-apply ng salary loan. (Ulat ni Lilia Tolentino)</body>
<link>http://www.philstar.com/Article.aspx?articleId=224194&amp;publicationSubCategoryId=92</link>
</article>
<article>
<title>Senate approval sa Air Treaty hirit ni Recto</title>
<author>Rudy Andal</author>
<date>
<month>October</month>
<day>14</day>
<year>2003</year>
</date>
<body>Ibinunyag kahapon ni Sen. Ralph Recto na kailangan ang ratipikasyon ng Senado upang maging lehitimo at valid ang 1980 RP-US Air Transport Agreement (ATA) o Open Skies Treaty. Ito ang nakapaloob sa inihaing senate resolution 690 ni Sen. Recto upang imbestigahan ang nilalaman ng RP-US air agreement para malaman ang magiging advantages at disadvantages nito. Ayon kay Recto, nabuo ang nasabing air treaty sa panahon ng Martial rule kung saan ay pinapayagan na malayang lumapag sa lahat ng paliparan ang anumang US carriers. Ipinaliwanag pa ni Recto na malinaw ang nakasaad sa section 4 at 21 ng Article VII ng 1987 Constitution na &amp;quot;no treaty or international agreement shall be valid and effective unless concurred in by 2/3 of all the members of the senate, and that all existing treaties or international agreements which have not been ratified shall not be renewed unless concurred in by 2/3 of all the members of the senate,&amp;quot; wika ni Recto. (Ulat ni Rudy Andal)</body>
<link>http://www.philstar.com/Article.aspx?articleId=224200&amp;publicationSubCategoryId=92</link>
</article>
<article>
<title>Okt.31 walang pasok</title>
<author>Ely Saludar</author>
<date>
<month>October</month>
<day>14</day>
<year>2003</year>
</date>
<body>Idineklara ni Pangulong Arroyo na walang pasok ang Oktubre 31 bilang special non-working holiday sa buong bansa kaugnay ng All Saints Day. Batay sa nilagdaang proclamation No. 374, sakop sa proklamasyon na walang pasok ang mga opisyal at empleyado ng gobyerno kabilang ang government-owned and controlled corporations maliban sa mga ahensiya na kailangan sa serbisyo publiko. (Ulat ni Ely Saludar)</body>
<link>http://www.philstar.com/Article.aspx?articleId=224206&amp;publicationSubCategoryId=92</link>
</article>
<article>
<title>MJ nabanas kay Ping,P38-M suhol 'di totoo</title>
<author>Malou Rongalerios</author>
<date>
<month>October</month>
<day>15</day>
<year>2003</year>
</date>
<body>Dismayado si Congressman Mark Jimenez kay Senador Panfilo Lacson dahil sa kabila ng kanyang sariling problema sa Amerika ay sinabit pa siya ng senador sa ginagawang paghihiganti nito laban sa Unang Pamilya. Sa kanilang pinagsamang pahayag, sinabi nina Reps. Willie Villarama (Bulacan) at Prospero Pichay (Surigao del Sur) na personal nilang nakausap si Jimenez at pinabulaanan ng dating kongresista na nagbigay siya ng kopya ng anim na tseke at kasulatan kaugnay sa umanoy P38 milyong suhol ni Jimenez kina Pangulong Arroyo at First Gentleman Mike Arroyo. Ayon kina Reps. Villarama at Pichay, walang tseke o anumang sulat na pinirmahan si Jimenez at ibinigay kay Lacson o sa mga abugado nito upang maging bahagi ng mga alegasyon ng senador laban sa mag-asawang Arroyo. Ayon kay Villarama, hilong-talilong na si Lacson kaya pati si Jimenez na nasa Amerika ay sinadya niyang puntahan upang hingan ng tulong sa kanyang mga ibinigay na privilege speech sa Senado. Gayunman, tumanggi si Jimenez na magpagamit kay Lacson matapos na malaman ang layunin ng senador na tumakbo sa darating na halalan. Sa halip, hinamon ni Jimenez si Lacson na ilabas ang umanoy tseke at kasulatan na ibinigay daw ng kongresista sa senador. Ayon naman kay Atty. Jesus Santos, abugado ng Unang Ginoo, malinaw na inabuso ng senador ang kanyang parliamentary immunity at ginamit ang Senado para lamang siraan ang Pangulo, ang First Gentleman at maging ang Kataas-Taasang Hukuman para na rin sa kanyang ambisyong maging presidente ng bansa sa 2004. &amp;quot;Inulit lang ni Sen. Lacson ang nauna niyang mga paratang sa Senado at walang bago sa kanyang ipinangalandakang huling bomba,&amp;quot; wika ni Santos. Kasinungalingan din ang ipinagkalat ni Lacson na may idinepositong P1,350,000 ang PCSO sa Jose Pidal account at napatunayan nang hindi ang Unang Ginoo ang may-ari sa nasabing deposito kundi ang kanyang kapatid na si Iggy. Binigyang-diin ni Santos na nagpalabas ng sertipikasyon ang pitong bangko na idinawit ni Lacson sa Jose Pidal na wala ang nasabing &amp;quot;existing account&amp;quot; sa kanilang establisimiyento. (Ulat ni Malou Rongalerios)</body>
<link>http://www.philstar.com/Article.aspx?articleId=224290&amp;publicationSubCategoryId=92</link>
</article>
<article>
<title>PCSO di paiimbestigahan ng Malaca&amp;ntilde;ang</title>
<author>Ely Saludar/Lilia Tolentino</author>
<date>
<month>October</month>
<day>15</day>
<year>2003</year>
</date>
<body>Walang balak ang Malaca&amp;ntilde;ang na mag-utos ng imbestigasyon sa Philippine Charity Sweepstakes Office (PCSO) kaugnay ng alegasyon ni Sen. Panfilo Lacson na nilustay nito ang pera sa May 2004 election campaign ni Pangulng Arroyo. Ayon kay Presidential Spokesman Ignacio Bunye, mismong ang PCSO at pribadong grupo na Gawin Natin-Lakas Pinoy na sinasabing tumanggap ng pondo sa PCSO, ay itinanggi ang alegasyon. Sa paratang ni Lacson, pinayagan umano ng Pangulo ang Gawin Natin-Lakas Pinoy na makakuha ng P2 milyon sa PCSO na ginamit naman sa pagpapagawa ng mga campaign streamers na &amp;quot;Run Gloria Run.&amp;quot; Ayon sa Pangulo, ang mga akusasyong ginawa ni Lacson ay nakalikha na ng kasiraan sa Senado. &amp;quot;Even as President I have never used my office to malign anyone without proof. Senator Lacson should review his lessons in basic justice and fair play, and most of all in democratic leadership,&amp;quot; sabi ng Pangulo. Ibinasura rin ng Palasyo ang hiling ni Lacson na isailalim sa independent auditing ang PCSO upang mabunyag ang mga anomalya umano sa pondo. Ikinatuwiran ni Bunye na sapat na ang pagbusisi ng Commission on Audit sa pondo ng PCSO. (Ulat nina Ely Saludar/Lilia Tolentino)</body>
<link>http://www.philstar.com/Article.aspx?articleId=224299&amp;publicationSubCategoryId=92</link>
</article>
<article>
<title>'Impeach GMA' hirit ni Nene</title>
<author>Rudy Andal</author>
<date>
<month>October</month>
<day>15</day>
<year>2003</year>
</date>
<body>Itutulak ni Sen. Aquilino Pimentel Jr. ang pagsampa ng impeachment complaint laban kay Pangulong Arroyo kapag napatunayang ginamit ang public funds upang pondohan ang kanyang planong pagtakbo sa 2004 national election kaugnay sa multi-million pisong eskandalong ikinakabit sa kanya ni Senador Panfilo Lacson. Ayon kay Sen. Pimentel, seryoso ang alegasyon na pinakawalan ni Sen. Lacson kaya hindi maaaring balewalain ito ni Senate President Franklin Drilon, maging ni Senador Joker Arroyo, chairman ng senate blue ribbon committee. Maliban sa P38 milyong suhol na ibinigay umano ni dating Manila Rep. Mark Jimenez, isang napaka-seryosong alegasyon ang paglihis sa government funds, partikular ang P2 milyon sa &amp;quot;feeding project&amp;quot; mula sa tanggapan ng PCSO. Isa pang dapat ipaliwanag ni Mrs. Arroyo, ayon kay Pimentel ay kung bakit ginagamit sa donasyon ng golf tournament ang pondo ng GSIS partikular ang P500,000 nakuha ni First Gentleman Mike Arroyo. Kung irarason ng mga kaalyado ng Pangulo ang kawalan ng panahon, sinabi ni Pimentel na sobra-sobra ang oras ng dalawang kapulungan ng Kongreso upang isakatuparan ang impeachment trial laban sa Pangulo. (Ulat ni Rudy Andal)</body>
<link>http://www.philstar.com/Article.aspx?articleId=224304&amp;publicationSubCategoryId=92</link>
</article>
<article>
<title>Impeachment vs SC justices umusad</title>
<author>Malou Rongalerios</author>
<date>
<month>October</month>
<day>15</day>
<year>2003</year>
</date>
<body>May sapat na porma ang impeachment complaint na isinampa ni dating Pangulong Estrada laban kina Chief Justice Hilario Davide Jr. at pitong mahistrado ng Korte Suprema. Ito ang napagbotohan kahapon ng House committee on justice kung saan 35 o mayorya ng 69 miyembro ang nagsabing &amp;quot;sufficient in form&amp;quot; ang reklamo. Sa Oktubre 22 ay pagbobotohan naman ng komite ang isyu ng &amp;quot;sufficiency in substance&amp;quot; na pagbabatayan kung itutuloy o ibabasura ang complaint. Una nang nagsampa ng kaso si Estrada sa pamamagitan ng abogado nitong si Rene Saguisag ng kasong paglabag sa Konstitusyon at betrayal of public trust dahil sa ginawa umano ng mga itong pagsasabwatan upang mapatalsik siya sa puwesto at mailuklok naman si Gloria Arroyo bilang pangulo. Kabilang din sa inireklamo ni Estrada sina Justices Artemio Panganiban, Josue Bellosillo, Reynato Puno, Jose Vitug, Leonardo Quisumbing, Antonio Carpio at Renato Corona. Nilinaw naman ni Estrada na ang kanyang reklamo ay hindi upang labanan ang SC bilang isang institusyon kundi upang tumulong sa paglilinis ng justice system. (Ulat ni Malou Rongalerios)</body>
<link>http://www.philstar.com/Article.aspx?articleId=224312&amp;publicationSubCategoryId=92</link>
</article>
<article>
<title>AGILE-DOF nagsabwatan vs Kongreso</title>
<author>Malou Rongalerios</author>
<date>
<month>October</month>
<day>15</day>
<year>2003</year>
</date>
<body>Inakusahan kahapon ni Antique Rep. Exequiel Javier ang lobby group na Accelerating Growth, Investment and Liberalization with Equity (AGILE) na nasa likod nang paninira sa Kongreso upang maisulong ang interes ng multinational cigarette companies. Kinondena ni Rep. Javier, dating chairman ng House committee on ways and means, si Department of Finance acting Asst. Secretary Ma. Teresa Habitan sa ipinalabas niyang memorandum na bumabatikos sa kabiguan ng Kongreso na patawan ng buwis ang mga dating brand ng sigarilyo. Partikular na tinukoy ni Habitan ang Fortune Tobacco Corp. na hindi umano nagbayad ng bilyong piso ng buwis. Ayon kay Javier, maliwanag na ignorante si Habitan sa legislative history ng excise tax law sa sigarilyo. Ipinaliwanag ni Javier na hindi pa panahon upang magpasa ang Kongreso ng panibagong pagtataas sa excise tax. Sinabi ni Javier, maliwanag na proyekto ng AGILE ang ginawang survey sa presyo ng sigarilyo na isinagawa kamakailan ng DOF. Ang survey ay component activity ng &amp;quot;Fiscal Policy Analysis Activity (FPAA), isang proyektong pinondohan ng USAID. Naniniwala si Javier na dahil sa impluwensiya ng AGILE sa data ng DOF, nag-iisang sinisi lamang ni Habitan sa kanyang memo ang Fortune Tobacco, isang lokal na kompanya at hindi niya isinama ang iba pang multinational firms ng sigarilyo. Maliwanag na nais lamang ni Habitan na i-pressure ang Kongreso na magpasa ng bagong batas sa mga tinatawag na sin taxes. Ang dapat aniya ay ipatupad muna ng DOF ang kasalukuyang tax laws bago nito kumbinsihin ang Kongreso na gumawa ng bagong batas. (Ulat ni Malou Rongalerios)</body>
<link>http://www.philstar.com/Article.aspx?articleId=224316&amp;publicationSubCategoryId=92</link>
</article>
<article>
<title>AFP at PNP magkaiba ng bersiyon kay Al-Ghozi</title>
<author>Joy Cantos</author>
<date>
<month>October</month>
<day>15</day>
<year>2003</year>
</date>
<body>Higit pang lumalim ang misteryo kung napaslang nga ba o ni-rubout si Indonesian terrorist Fathur Rohman Al-Ghozi dahil maging mga operatiba ng pulisya at militar na nagsagawa ng operasyon sa Pigkawayan, North Cotabato noong Linggo ng gabi ay magkasalungat ang bersiyon. Sa report ng militar, may hawak umanong granada si Al-Ghozi na tinangka nitong ihagis sa umaaresto ritong tropa ng pamahalaan kaya napilitan silang barilin ito na taliwas naman sa iniulat ng Police Anti-Crime Response (PACER) na nakipagbarilan sa kanila ang Indon bomber gamit ang nakumpiskang .45 caliber pistol. Ayon sa militar, may tatlong kasamahan si Al-Ghozi ng maharang ito ng pinagsanib na puwersa ng PACER at Armys 6th Infantry Division. Nakatanggap ng intelligence report ang mga operatiba ng pamahalaan na si Al-Ghozi ay patungong Gen. Santos City na magdaraan sa Cotabato-Davao City highway kung saan ay lululan umano ito sa isang kulay asul na multicab na i-eskortan ng isang motorsiklo. Hinabol umano ng tropa ng pamahalaan ang grupo ni Al-Ghozi subalit hinarangan ang mga ito ng isang tricycle na nakasagabal sa kanilang pursuit operations sa loob ng ilang minuto. Samantala, ang bangkay ni Al-Ghozi ay nakatakdang ibiyahe patungong Indonesia ngayong alas-8 ng umaga. (Ulat ni Joy Cantos)</body>
<link>http://www.philstar.com/Article.aspx?articleId=224322&amp;publicationSubCategoryId=92</link>
</article>
<article>
<title>Erap target ng terorista</title>
<author>Joy Cantos/Malou Rongalerios</author>
<date>
<month>October</month>
<day>16</day>
<year>2003</year>
</date>
<body>Isa umano sa mga potensiyal na &amp;quot;soft target&amp;quot; sa pag-atake ng mga terorista si dating Pangulong Joseph Estrada kaugnay ng planong paghahasik ng terorismo partikular na sa pagbisita sa bansa sa darating na Sabado ni US Pres. George Bush, dahilan para hilingin na mailipat ito sa Camp Capinpin. Ito ang inihayag kahapon ni P/Chief Supt. Prospero Noble, PNP-Director for Police Security and Protection Office (PSPO) base sa pinakahuling intelligence report na nakalap ng pulisya. Nagsumite ng mosyon ang PNP sa Sandiganbayan na humihiling ng agarang paglilipat mula sa Veterans Memorial Medical Center (VMMC) patungo sa headquarters ng militar sa Armys 2nd Infantry Division sa Camp Capinpin, Tanay, Rizal. Ikinatwiran ni Noble na mas mabuti na ang nakahanda sa lahat ng oras upang matiyak na walang magaganap na kahiya-hiyang insidente sa pagbisita sa bansa ni Bush kung aalisin sa VMMC si Estrada. Ang VMMC ay may apat na kilometro ang layo sa Batasan complex kung saan itinakdang magtalumpati si Bush sa isasagawang sesyon ng dalawang kapulungan ng Kongreso. Ayon kay Noble, payag naman si Erap na ilipat ng kulungan sa Camp Capinpin at tanging ang desisyon na lamang ng Sandiganbayan ang kanilang hinihintay para maisakatuparan ito. Sinabi rin ng mga abogado ni Estrada na hindi tumututol ang kanilang kliyente dahil &amp;quot;very ideal&amp;quot; para sa dating pangulo ang nasabing lugar dahil walang polusyon. Nabatid na ang Camp Capinpin ay siyang base ng mga tinaguriang &amp;quot;Jungle Fighters&amp;quot; ng Phil. Army at malapit sa resthouse ng pamilya Estrada sa lugar. Sakali namang katigan ng Sandiganbayan ang nasabing mosyon, nakahanda na ang bungalow-type house na may tatlong bedrooms na kumpleto rin sa mga kagamitan para magamit nito sa Camp Capinpin. Sinabi ni Noble na inaasahan na nilang dedesisyunan ng Sandiganbayan ang kanilang request ngayong araw o bukas. (Ulat nina Joy Cantos/Malou Rongalerios)</body>
<link>http://www.philstar.com/Article.aspx?articleId=224404&amp;publicationSubCategoryId=92</link>
</article>
<article>
<title>Promdi,Reporma at Aksiyon kumalas sa PPC</title>
<author>Edwin Balasa</author>
<date>
<month>October</month>
<day>16</day>
<year>2003</year>
</date>
<body>Tatlong grupo na kasama sa pagbuo ng People Power Coalition (PPC) ang nagsama-sama upang kalabanin ang iniluklok nilang si Pangulong Gloria Macapagal-Arroyo. Sa isang press conference kahapon ng umaga, sinabi ni dating Education secretary Raul Roco na nagkasundo ang partidong Promdi ni Lito Osme&amp;ntilde;a, Reporma ni Renato de Villa at ang kanyang partidong Aksyon Demokratiko upang hanapin ang katotohanan, hustisya at mapagkakatiwalaang gobyerno na siyang layunin ng paglulunsad ng EDSA Dos. Sinabi ni Roco na ang mga ginagawa ni Arroyo ay senyales ng pag-aabandona niya sa PPC at sa layunin ng EDSA Dos. Si Arroyo ang chairman ng PPC na binubuo naman ng partidong Lakas Christian Democrats at Liberal Party. Noong nakaraang linggo ay inanunsiyo ng Reporma ang kanilang pagkalas sa PPC. Nangako rin ang Promdi, Reporma at Aksyon na kanilang bubuhayin ang pag-asa ng mga taong naniniwala na mayroong mangyayaring pagbabago sa EDSA Dos. Tumanggi rin si Roco na tawagin ang kanyang partido na &amp;quot;third force&amp;quot; dahil sila umano ang &amp;quot;better choice.&amp;quot; (Ulat ni Edwin Balasa)</body>
<link>http://www.philstar.com/Article.aspx?articleId=224414&amp;publicationSubCategoryId=92</link>
</article>
<article>
<title>GMA tagilid sa Piatco - Ping</title>
<author>Rudy Andal/Lilia Tolentino</author>
<date>
<month>October</month>
<day>16</day>
<year>2003</year>
</date>
<body>Mas lalong nalagay sa peligrosong sitwasyon ang administrasyon ni Pangulong Arroyo matapos mabunyag ang tangkang pangingikil ng mga personal na abogado nito sa German Fraport AG na partner ng Philippine International AirTerminal Co. (Piatco) sa pagtatayo ng NAIA 3. Ayon kay Senator Panfilo Lacson, nakakuha siya ng kopya ng mga dokumentong magpapatunay na limang miyembro ng Gabinete ni Arroyo ay alam na nagdemanda na ang German firm sa International Center for Settlement of Investment Disputes sa Washington DC noon pang September 23, subalit tinangka umanong ipitin ng Palasyo ang istorya upang hindi pumutok sa media. Sinabi pa ni Lacson na ang naturang mga opisyal ay binigyan ng kopya ng liham ni Ucheoro O. Onwuanaegbi, senior counsel ng ICSID, ukol sa isinampang kaso pero hindi isinapubliko ng Malaca&amp;ntilde;ang dahilan sa negatibong epekto nito sa foreign at local investors. Sa pagkakabunyag ng eskandalo, sinabi ni Lacson na napatunayan ng publiko na ang kanyang inihayag na privelege speech sa Senado kamakailan ay may matibay na basehan. Sa liham sa ICSD, sinabi ng Fraport na si dating presidential adviser on strategic projects Gloria Tan-Climaco ang pilit na nagrekomenda sa kanilang kompanya para kunin ang serbisyo ng abogado ni Arroyo na si Pancho Villaraza kapalit ng milyun-milyong dolyar. Isinangkot din ng German firm si Presidential Legal Counsel chief Avelino &amp;quot;Nong&amp;quot; Cruz sa tangkang pananakot na magkakaroon ng problemang legal kapag hindi naalis sa partnership ang pamilya Cheng na may-ari ng Piatco. Sinabi pa sa liham ng Fraport na hindi pabubuksan ng gobyerno ang NAIA 3 hanggat nananatiling kasosyo ang Piatco sa itinayong world-class airport na may kakayahang magbiyahe ng 13 milyong pasahero taun-taon. Matapos na hindi pumayag ang German company sa mga kondisyon ni Climaco, ilang araw lamang ay ibinasura na ng Korte Suprema ang kontratang hawak ng Piatco sa kabila ng paggasta nito ng mahigit US$500 milyon. Sinabi ni Lacson, ang panibagong anomalyang naisiwalat ay lalong magpapayanig sa dati nang marupok na liderato ni Pangulong Arroyo. Sinabi naman ng Pangulo na pabor siya sa gagawing pagsisiyasat ng World Bank at handa rin siyang paimbestigahan ang umanoy pagkakasangkot dito nina Climaco at Cruz. (Ulat nina Rudy Andal/Lilia Tolentino)</body>
<link>http://www.philstar.com/Article.aspx?articleId=224421&amp;publicationSubCategoryId=92</link>
</article>
<article>
<title>Proteksiyon sa child labor ipinasa ng Senado</title>
<author>Rudy Andal</author>
<date>
<month>October</month>
<day>16</day>
<year>2003</year>
</date>
<body>Ipinasa ng Senado ang Magna Carta for the Working Child upang mabigyan ng proteksiyon ang mga kabataan mula sa pag-aabuso sa kanilang karapatan sa mga pagawaan. Sinabi ni Sen. Ramon Magsaysay Jr., sponsor ng magna carta, ang mga kabataan ay dapat lamang bigyan ng proteksiyon mula sa pagsasamantala sa kanilang kahinaan bilang pagtupad sa probisyon sa Internatial Labor Organization. Ayon kay Magsaysay, marami sa ating mga kabataan ang napipilitang pumasok sa trabaho sa murang edad dahil sa kahirapan subalit inaabuso naman ang kanilang karapatan. Lagda na lamang ni Pangulong Arroyo ang hinihintay upang maging ganap na batas ang Magna Carta for the Working Child. (Ulat ni Rudy Andal)</body>
<link>http://www.philstar.com/Article.aspx?articleId=224427&amp;publicationSubCategoryId=92</link>
</article>
<article>
<title>RP lugi sa air treaty</title>
<author>Rudy Andal</author>
<date>
<month>October</month>
<day>16</day>
<year>2003</year>
</date>
<body>Dapat konsultahin ang dalawang Kapulungan ng Malaca&amp;ntilde;ang bago ito pumasok sa isang kasunduan sa Estados Unidos dahil hindi lang ang national interest ang usapin dito kung hindi pati na rin ang isyu sa paglabag sa saligang batas ng bansa. Lugi ang Pilipinas sa 1980 RP-US Air Transport Agreement (ATA), isang kasunduan ng dalawang bansa na naglalayong magamit ng Amerika ang airlines ng bansa at dapat na ipatupad ngayong Oktubre. Ayon kay Senator Ralph Recto, dapat masuri ng Senado at Kongreso ang alin mang kasunduan dahil nakasalalay dito ang usaping patrimonya ng Pilipinas. Una nang nagsumite ng Senate Bill 690 si Recto na naglalayong rebisahin ang ATA. Naalarma si Recto matapos na bumuo si Pangulong Arroyo ng isang komite na pangungunahan ni DOTC Sec. Leandro Mendoza, Tourism Sec. Richard Gordon at Trade and Industry Sec. Mar Roxas na siyang makipag-usap sa mga kinatawan ng US hinggil sa usapin. Bukod dito, inatasan din ng Pangulo si Foreign Affairs Sec. Blas Ople na makipag-ugnayan sa tatlo at isulong ang bagong usapin ng tratado. Ayon kay Recto, ang 1980 RP-US ay magiging epektibo ngayong buwan pero hindi ito puwedeng ipatupad hanggat hindi nararatipika ng Kongreso at Senado. (Ulat ni Rudy Andal)</body>
<link>http://www.philstar.com/Article.aspx?articleId=224433&amp;publicationSubCategoryId=92</link>
</article>
<article>
<title>DPWH Sec.90 araw suspendido</title>
<author>Gemma Amargo</author>
<date>
<month>October</month>
<day>16</day>
<year>2003</year>
</date>
<body>Maghahain ng motion for reconsideration si Department of Public Works and Highways (DPWH) Secretary Florante Soriquez sa Sandiganbayan matapos siyang patawan ng 90-araw na suspension kaugnay sa pagkakasangkot nito sa P2.7 bilyong megadike scam sa Pampanga noong 1996. Ayon kay Soriquez, ito na lamang ang kanyang legal na hakbang sakaling matanggap na niya ang kopya ng suspension order mula sa 5th Division ng Sandiganbayan. Subalit sakaling balewalain umano ng Sandiganbayan ang kanyang motion ay iaakyat ito ni Soriquez sa Korte Suprema upang mapawalang saysay ang suspension laban sa kanya. Bukod kay Soriquez, sinuspinde din ng Sandiganbayan ang apat pang matataas na opisyal ng DPWH na sina Rey David, Ulysis Manago, Juan Gonzales at Gil Rivera na pawang mga supervising engineer ng megadike project. Nag-ugat ang nasabing kaso sa umanoy faulty construction ng bahagi ng P2.7 billion anti-lahar megadike sa Pasig-Potrero river sa Pampanga, subalit ang 67 metro na bahagi ng megadike ay bumagsak noong Agosto 1996 dahil sa malakas na buhos ng lahar. Si Soriquez ang siyang director ng Mt. Pinatubo Rehabilitaton project bago ito itinalagang DPWH assistant secretary noong Marso 2001 kung kaya inimbestigahan ito. (Ulat ni Gemma Amargo)</body>
<link>http://www.philstar.com/Article.aspx?articleId=224438&amp;publicationSubCategoryId=92</link>
</article>
<article>
<title>Bayan ang panalo sa 'gin war'</title>
<author></author>
<date>
<month>October</month>
<day>16</day>
<year>2003</year>
</date>
<body>Ang mga mamimiling Pilipino ang tunay na panalo sa anumang kalalabasan ng P100 milyong kasong isinampa ng Ginebra San Miguel Inc. (GSMI) laban sa Tanduay Distillers, Inc. (TDI). Ito ang ipinahayag ng GSMI kaugnay ng pagdinig sa kasong trademark infringement at unfair competition na isinampa nito laban sa TDI dahil sa paggamit ng huli sa salitang &amp;quot;Ginebra&amp;quot; sa tatak ng produkto nitong Kapitan Gin. Ayon sa GSMI, anuman ang kalabasan ng kaso, &amp;quot;lubos na makikinabang ang taong bayan dahil lilinaw na ang mga isyu at batas tungkol sa proteksiyon sa mga tatak ng produkto.&amp;quot; Ang paglilinaw na ito, ayon sa GSMI, ay makakatulong upang maiwasan ang panglilito sa mga mamimili ng mga kumpanyang nag-aalok ng mga bagong produkto. Anuman ang kalabasan ng kaso, tiyak na magdadalawang-isip na ang sinumang kumpanya na gumamit ng kopya-kopya strategy para lang mabenta ang produkto nila, ayon sa GSMI.</body>
<link>http://www.philstar.com/Article.aspx?articleId=224441&amp;publicationSubCategoryId=92</link>
</article>
<article>
<title>Erap inilipat na sa Camp Capinpin</title>
<author>PSN Reportorial Team</author>
<date>
<month>October</month>
<day>17</day>
<year>2003</year>
</date>
<body>Bunga ng pagiging &amp;quot;soft target&amp;quot; ng terrorist attacks, inilipat na kahapon ng Philippine National Police (PNP) sa kampo ng Armys 2nd Infantry Division (ID) sa Camp Capinpin, Tanay, Rizal si dating Pangulong Joseph Estrada. Bandang alas-10 ng umaga nang ialis si Estrada sa executive suite nito sa Veterans Memorial Medical Center (VMMC) sa Quezon City. Ang paglilipat ng kulungan sa dating Pangulo ay isinagawa matapos aprubahan ng Sandiganbayan ang petisyon ng PNP dahil sa intelligence report na nakalap nila na maaaring puwersahin itong kuhanin ng kanyang mga taga-suporta habang abala ang bansa sa pag-aasikaso sa bibisitang si US Pres. George Bush. Ayon naman kay Police Security and Protection Office C/Supt. Prospero Noble, ang paglilipat kay Estrada ay kasama sa nauna nang desisyon ng korte na maaari siyang ialis sa VMMC sa panahon ng &amp;quot;emergency.&amp;quot; Magugunita na sa kainitan na rin ng Oakwood mutiny noong Hulyo 27 ay inilipat ang dating Pangulo sa compound ng ISAFP at nanatili dito ng 3 oras bago ibinalik sa Veterans. Ang bago niyang &amp;quot;bahay&amp;quot; sa Camp Capinpin ay malapit lamang sa kanyang resthouse sa bayan ng Taytay. &amp;quot;Okay lang, huwag kayong mag-aalala. Mababait ang mga kasama kong pulis. Sa Veterans hindi ako naaarawan, doon maaarawan na tayo,&amp;quot; sabi ni Estrada. Hindi naman tiyak kung gaano katagal mananatili si Estrada sa Camp Capinpin. Sa guest house para sa VIP siya mag-i-stay. Nilinaw naman ni Pangulong Arroyo sa isang pahayag na hindi na kailangan ng PNP ang pemiso ng Malaca&amp;ntilde;ang para sa paglilipat sa Camp Capinpin kay Estrada. &amp;quot;This is an operational matter that does not need clearance from the Palace,&amp;quot; anang Pangulo. Anya, ang kaligtasan at seguridad ni Estrada ay nakasalalay na ngayon sa determinasyon ng PNP. (Ulat ng PSN Reportorial Team)</body>
<link>http://www.philstar.com/Article.aspx?articleId=224508&amp;publicationSubCategoryId=92</link>
</article>
<article>
<title>Kongreso handa na kay Bush</title>
<author>Malou Rongalerios</author>
<date>
<month>October</month>
<day>17</day>
<year>2003</year>
</date>
<body>Handang-handa na ang Mababang Kapulungan ng Kongreso kaugnay sa joint session bukas kung saan magsasalita si US Pres. George Bush. Ipinakalat na kahapon sa ibat ibang strategic areas sa loob ng Batasan complex ang mga miyembro ng Presidential Security Guards, Special Action Force, PNP personnel at mga in-House security bilang bahagi ng malaking okasyon bukas. Muling nagtungo kahapon sa Batasan ang ilang US Secret Service agents na pinamumunuan ni US Navy Capt. Dennis Williams upang makipag-koordinasyon sa mga local security officials. Ipinalabas na rin kahapon ang listahan ng mga senador, kongresista, chamber officials, technical staff at media men na papayagang pumasok sa Batasan. Ang mga wala sa listahan ay hindi papapasukin. Ang mga miyembro ng media ay maaari lamang pumasok sa Batasan simula alas-8 hanggang alas-11 ng umaga. Ang mga hindi darating bago mag-alas-11 ng umaga ay hindi na papayagang makapasok. Hihilingin din sa mga senador at congressmen na manatili sa loob ng session hall isang oras bago ang nakatakdang talumpati ni Bush sa ganap na alas-3 ng hapon. Maging ang mga foreign dignitaries at iba pang bisita ay kailangang nasa kani-kanilang upuan isang oras bago magtalumpati si Bush. Nauna rito, idineklarang holiday para sa mahigit na 3,000 empleyado ang araw ng Huwebes at Biyernes. (Ulat ni Malou Rongalerios)</body>
<link>http://www.philstar.com/Article.aspx?articleId=224518&amp;publicationSubCategoryId=92</link>
</article>
<article>
<title>Banat ni Lacson sa SC mababang uri</title>
<author>Rudy Andal</author>
<date>
<month>October</month>
<day>17</day>
<year>2003</year>
</date>
<body>&amp;quot;Kung baga sa alahas, walang uri at hindi ginto ang ginawang pag-atake ni Senador Panfilo Lacson sa Supreme Court.&amp;quot; Ito ang ginawang reaksiyon ni Atorni Jesus Santos, counsel para kay FG Mike Arroyo, kaugnay sa paghamon ni Sen. Lacson ng debate sa mga mahistrado ng Kataas-taasang Hukuman ng bansa. Aniya, nagpakababa ng uri si Lacson sa binitawan nitong banat laban sa Korte Suprema dahil lamang sa hindi naging pabor para sa senador at sa mga akusado ang ginawang desisyon kaugnay sa muling paglilitis ng kontrobersiyal na Kuratong Baleleng rubout case. &amp;quot;Dapat alam niya na bilang isang halal na bayan, responsibilidad niyang itaguyod ang batas sinuman ang tatamaan nito,&amp;quot; ayon sa batikang trial at litigation lawyer. Naniniwala rin si Santos na tila galit na sa mundo si Lacson dahil sa mga ginagawang atake ng senador hindi lamang sa SC at sa pamilyang Arroyo kundi maging sa mga institusyon na wala namang kinalaman sa kanyang ambisyon sa pulitika. Pinaalalahanan pa ng abugado si Lacson na dapat igalang ang kamahalan at katanyagan ng batas at ng due process o mabigyan ng pagkakataon na ipagtanggol ang sarili sa harap ng hukuman. &amp;quot;Hinihikayat ko siya na magnilay-nilay at maging totoo sa mga problemang hinaharap nito ngayon, naaawa ako sa kanya bilang isang abugado dahil nawawala na ang natitira pang kredibilidad ng kanyang pagkatao, hindi dapat balewalain ang nawawala nang tiwala ng kanyang mga tagasuporta at ng taumbayan,&amp;quot; apela pa ni Santos kay Lacson. (Ulat ni Rudy Andal)</body>
<link>http://www.philstar.com/Article.aspx?articleId=224525&amp;publicationSubCategoryId=92</link>
</article>
<article>
<title>Kung gustong makahatak ng investors,singil sa kuryente ibaba</title>
<author>Rudy Andal</author>
<date>
<month>October</month>
<day>17</day>
<year>2003</year>
</date>
<body>Hinikayat kahapon ni Sen. Tessie Aquino-Oreta ang pamahalaang Arroyo na ibaba nito ang power rates upang makahatak tayo ng investors. Ayon kay Sen. Oreta, hindi natin makukumbinsi ang mga investor na magtayo ng negosyo sa bansa kung nakikita nilang napakataas ng bayarin sa elektrisidad kumpara sa ibang bansa sa Asya. Sinabi ni Oreta, dapat ipakita ni Pangulong Arroyo sa mga investor na kaaya-ayang magnegosyo sa bansa sa pamamagitan ng pag-uutos na ibaba ang singil sa kuryente. Iginiit pa ng senador, kaysa mag-isip ang mga energy officials ng panibagong pagtataas sa singil sa kuryente ay dapat unahin nito na pailawan ang maraming liblib na lugar kung saan pati ang mga pampublikong paaralan ay walang kuryente. Aniya, matagal nang ipinangako ni GMA na ibababa nito ang halaga ng kuryente subalit patapos na ang kanyang termino ay hindi pa ito natutupad bagkus ay nag-iisip pa ang kanyang mga energy officials na magtaas sa singil sa kuryente. Dapat anyang pigilan ng Pangulo ang panibagong pagtataas na ito dahil panibagong pabigat ito sa nagdarahop na Filipino na nalugmok na sa kahirapan dahil sa sunud-sunod na pagtaas sa singil ng mga basic services tulad ng kuryente att tubig bukod sa patuloy na pagtaas ng halaga ng mga pangunahing bilihin. (Ulat ni Rudy Andal)</body>
<link>http://www.philstar.com/Article.aspx?articleId=224531&amp;publicationSubCategoryId=92</link>
</article>
<article>
<title>Probe sa NAIA 3 extortion sisimulan ng Blue Ribbon</title>
<author>Rudy Andal/Lilia Tolentino</author>
<date>
<month>October</month>
<day>17</day>
<year>2003</year>
</date>
<body>Sisimulan na ng Senate blue ribbon committee ang imbestigasyon sa umanoy extortion activities sa Fraport matapos maghain ito ng reklamo sa International Center for Settlement of Investment Disputes sa World Bank (WB). Ayon kay Sen. Joker Arroyo, chairman ng blue ribbon committee, iimbitahan nila ang mga opisyal ng Fraport kaugnay sa naging alegasyong &amp;quot;extortion&amp;quot; ng ilang malalapit sa Palasyo upang mapatalsik ang partner nito na Cheng family sa Philippine International Air Terminals Corp. (PIATCO) sa pag-ooperate ng NAIA Terminal 3. Wika pa ni Arroyo, iimbitahan din ng komite ang mga tinukoy ng Fraport na opisyal na umanoy nangotong sa kanila tulad nina Presidential Adviser Gloria Tan-Climaco at Presidential Adviser Avelino Cruz. Samantala, ibinunyag naman ni Sen. Panfilo Lacson na pinatungan ng $100 milyon ni Climaco ang settlement offer nito mula sa orihinal na $300 milyon ay ginawa nitong $400 milyon. Ayon kay Sen. Lacson, mayroon siyang kopya ng liham kung saan ay malinaw na pinatungan ni Climaco ang halaga ng settlement ng $100 milyon kaya dapat ipatawag ito ng blue ribbon at magpaliwanag. Wika pa ni Lacson, dapat ding ipaliwanag ni Climaco sa komite ang naging papel nito upang kumbinsihin ang Fraport na kunin ang serbisyo ng Villaraza-Angcangco law firm na private legal firm ni Pangulong Arroyo. Handa naman si Pangulong Arroyo na patunayan sa World Bank na walang naganap na anomalya sa pagpapawalang bisa ng kontrata ng pamahalaan sa Fraport at wala ring katotohanan na nangotong ang kanyang pribadong abogado at dalawang presidential advisers sa Frankfurt AG Airport Services Worldwide o Fraport. Pinawi rin ng Pangulo ang pangamba na maaaring kumpiskahin ng World Bank pabor sa Fraport ang mga ari-arian ng pamahalaan sa ibayong dagat para gawing bayad pinsala sa Fraport para makabawi ito sa nagastos na milyun-milyong dolyar sa pagpapagawa ng Terminal 3. (Ulat nina Rudy Andal/Lilia Tolentino)</body>
<link>http://www.philstar.com/Article.aspx?articleId=224536&amp;publicationSubCategoryId=92</link>
</article>
<article>
<title>Benta sa NFA rolling store umabot sa P1B</title>
<author>Angie dela Cruz</author>
<date>
<month>October</month>
<day>17</day>
<year>2003</year>
</date>
<body>Umabot sa P1 bilyon ang kabuuang benta ng mga rolling store ng National Food Authority (NFA) para lamang sa buwan ng Setyembre. Sa kanyang ulat kay Pangulong Arroyo, sinabi ni NFA Administrator Arthur Yap na dumarami na ang mga mamimili na tumatangkilik sa mga rolling store dahil sa mura at masustansiyang mga produktong ipinagbibili dito. Kabilang sa mga rolling store na itinayo ng NFA ay ang Tindahan ni Gloria Labandera, Tinda Bangka, Tindahan sa Barangay, Coconut Farmers Food Access Program, Bigasan sa Palengke at iba pang awtorisadong tindahan ng tanggapan. Bigas, asukal, mantika at mga produktong kailangan sa pang-araw-araw ang pangkaraniwang itinitinda sa mga rolling store. Ayon pa kay Yap, sa limang tindahang itinayo ng NFA, ang Tindahan ni Gloria Labandera rolling store ang may pinakamalaking benta na umabot sa P27 milyon para sa nasabing buwan. Tumaas din ang bilang ng mga naitayong tindahan sa barangay sa buong bansa sa 428 mula sa 387 dahil sa nabigyan na ng akreditasyon ang mga barangay sa Bulacan, Zamboanga del Sur, Zamboanga del Norte at Sibugay. Tiniyak pa ni Yap na P16 bawat kilo lamang ang bigas na ipinagbibili sa ibat ibang tindahang itinayo ng kanilang tanggapan. &amp;quot;Sakaling may mga makikita kayo na mga tindahan na nagbebenta ng bigas na lagpas sa P16 bawat kilo, ipagbigay-alam lamang sa aming tanggapan sa pamamagitan ng text message sa 0917-6210927,&amp;quot; panawagan pa ni Yap. (Ulat ni Angie dela Cruz)</body>
<link>http://www.philstar.com/Article.aspx?articleId=224541&amp;publicationSubCategoryId=92</link>
</article>
<article>
<title>'Baril sa baril' sa ralista</title>
<author>PSN Reportorial Team</author>
<date>
<month>October</month>
<day>18</day>
<year>2003</year>
</date>
<body>&amp;quot;Baril sa baril, bala sa bala!&amp;quot; Ito ang magiging sagot ng pulisya sa mga militanteng grupo na maghahasik ng kaguluhan sa lungsod ng Maynila sa pagbisita sa bansa ngayon ng pinakamakapangyarihang tao sa mundo na si US Pres. George Bush. Ayon sa Western Police District (WPD), ito ang ipinarating sa kanila ni PNP Chief Director Gen. Hermogenes Ebdane matapos na magpakalat ng may 12,000 pulis sa buong Maynila partikular sa mga lugar na pupuntahan ni President Bush. Sinabi ni WPD Director, C/Supt. Pedro Bulaong na sasagutin nila ng putok ng baril ang sinumang ralista na magpapaputok sa mga pulis na haharang sa kanila. Kung batuhan lamang ang magaganap, handa naman ang mga pulis na gumamit na lang ng mga panangga habang gagamit rin sila ng mga water cannons at tear gas sa mga grupong magmamatigas na pumasok sa mga hangganan ng kanilang demonstrasyon. Hindi naman natitigatig ang ibat ibang grupo ng mga militante sa pangunguna ng Kilusang Mayo Uno sa babalang ito ng pulisya dahil tuloy ang pagdagsa ng may 200,000 nilang mga miyembro na kakalampagin ang ibat ibang lugar na daraanan ni Bush. Titiyakin umano nila na makikita ni Bush ang kanilang mga protesta para maiparating na hindi natutuwa ang karamihan ng mga Pilipino sa kanyang pagdalaw. Kabaligtaran naman ito sa pahayag ng PNP na nagsabing hindi makikita ng mga ralista si Bush at hindi rin makikita ni Bush ang mga demonstrador. Mahigpit na ipagbabawal ng mga pulis sa pangunguna ng WPD ang pagsasagawa ng protesta sa may Luneta, Roxas blvd. at mga lugar malapit sa US Embassy at Malaca&amp;ntilde;ang. Kasabay nito ay nakiusap si Interior and Local Government Sec. Joey Lina sa mga militanteng grupo na nagbabalak magsunog ng bandila ng Estados Unidos na huwag ituloy ang kanilang binabalak dahil kung sa ating sariling watawat gawin ito ng mga dayuhan ay masasaktan rin ang ating mga kababayan. Malaking kahihiyan anya sa mundo kung gulo ang isasalubong kay Bush. (Ulat ng PSN Reportorial Team)</body>
<link>http://www.philstar.com/Article.aspx?articleId=224618&amp;publicationSubCategoryId=92</link>
</article>
<article>
<title>Re-routing sa Bush visit</title>
<author>Lordeth Bonilla</author>
<date>
<month>October</month>
<day>18</day>
<year>2003</year>
</date>
<body>Inaasahang magkakaroon ng matinding pagsisikip ng trapiko sa pagdating ngayon ni US Pres. George Bush makaraang isara ng Metro Manila Development Authority (MMDA) ang ilang pangunahing lansangan sa kalakhang Maynila. Hatinggabi pa lamang ay isinara na ang mga kalsada papuntang Ninoy Aquino International Airport (NAIA), US Embassy, Malaca&amp;ntilde;ang at Kongreso. Hinarangan ang kabilang bahagi ng Domestic Road, Andrew Ave., MIA Road, Ninoy Aquino Ave. at Sto. Nino Avenue, ang mga kalsadang nasasakupan ng Pasay at Para&amp;ntilde;aque City. Nabatid na one-way (pa-west bound) ang Airport Road at ang mga sasakyang mula timog patungong Quirino Ave. at President Diosdado Macapagal Blvd. ay maaring dumaan sa Sto. Nino Ave. na itinalaga ring one way road ngayong araw na ito. Ayon kay MMDA traffic operation center head for inspection group Efren Aguilar, ang re-reouting scheme ay may bisa hanggang nasa bansa si Bush. Isasara rin ang ilang kalsada sa Kongreso dahil magtutungo dito si Bush para magsalita. Kabilang sa tututukan ng mga traffic enforcer ng MMDA ang re-routing sa QC Memorial Circle, Edsa at Commonwealth Ave. (Ulat ni Lordeth Bonilla)</body>
<link>http://www.philstar.com/Article.aspx?articleId=224627&amp;publicationSubCategoryId=92</link>
</article>
<article>
<title>200 foreign media pinagdadala ng sariling pagkain,baka daw malason</title>
<author>Malou Rongalerios</author>
<date>
<month>October</month>
<day>18</day>
<year>2003</year>
</date>
<body>Pinayuhan umano ng White House media coordinators ang nasa 200 foreign media na kokober sa pagbisita ni US Pres. Bush sa bansa na magdala ng sariling pagkain dahil sa posibilidad na malason sila sa Pilipinas. Ayon sa isang source sa Kamara, masyadong nakakabigla ang media advisory kaugnay sa lokal na pagkain sa Pilipinas na posibleng makalason sa foreign journalists na pinangungunahan ng CNN at ABC at 22-close-in writers na dadalo sa joint session ng Kongreso ngayong hapon. Sinabi pa ng source na may travel advisory din kaugnay sa pagkain ang ipinalabas para sa mga banyagang mamamahayag na kokober sa Asia Pacific Economic cooperation (APEC) meeting sa Bangkok, Thailand kung saan isa sa mga delegado si Bush. Malaki aniyang sampal sa Pilipinas ang nasabing media advisory dahil na rin sa balitang gagastos ang Malaca&amp;ntilde;ang ng nasa P.5 milyon para sa preparasyon sa pagkain sa state visit ni Bush. Ayon umano sa isang White House coordinator, pinag-iingat lamang nila ang mga foreign journalists na hindi sanay sa Filipino dish. (Ulat ni Malou Rongalerios)</body>
<link>http://www.philstar.com/Article.aspx?articleId=224632&amp;publicationSubCategoryId=92</link>
</article>
<article>
<title>Preparasyon kay Bush kasado na</title>
<author></author>
<date>
<month>October</month>
<day>18</day>
<year>2003</year>
</date>
<body>Plantsado na ang lahat sa pagdating ngayong tanghali ni Pres. Bush para sa 8 oras na state visit. Lulan sa Air Force One, lalapag si Bush sa Villamor Air Base sa Pampanga dakong alas-12 ngayong tanghali. Sasalubungin siya nina Vice President Teofisto Guingona, Foreign Affairs Sec. Blas Ople, Philippine Ambassador to Washington Ramon del Rosario at mga US Embassy officials sa pangunguna ni Ambassador Ricahrd Ricciardone. Mula sa airport, magtutuloy si Bush at kanyang delegado sa Rizal Park para mag-alay ng bulaklak sa bantayog ng pambansang bayaning si Dr. Jose Rizal. Mula sa Luneta, si Bush ay magtutuloy na sa Palasyo. Dakong hapon ay magtatalumpati ito sa Kongreso para sa joint session ng dalawang kapulungan. Pagkatapos nito ay magkakaroon muna ng pagpupulong sina Bush at si Pangulong Arroyo at kasunod nito ay isang hapunan ang ihahandog sa Palasyo ni Pangulong Arroyo at First Gentleman Mike Arroyo.</body>
<link>http://www.philstar.com/Article.aspx?articleId=224639&amp;publicationSubCategoryId=92</link>
</article>
<article>
<title>Pagkalas ng 3 partido sa PPC 'wa epek'</title>
<author>Malou Rongalerios</author>
<date>
<month>October</month>
<day>18</day>
<year>2003</year>
</date>
<body>Binalewala lamang ni Bulacan Rep. Wilfredo Villarama ang pagkalas sa People Power Coalition (PPC) ng tatlong partido pulitikal at ang implikasyon nito sa kandidatura ni Pangulong Arroyo. Ayon sa independent congressman, hindi apektado ang Lakas-Christian Democrats at ang PPC sa ginawang pagtalon ng Reporma, Aksyon Demokratiko at Promdi, dahil sa dami ng mga personalidad at indibidwal na gustong sumama sa Lakas at sa PPC. Kabilang sa mga personalidad na lilipat sa Lakas at PPC ay si Foreign Affairs Secretary Blas Ople, isa sa mga tinaguriang bantayog ng oposisyong Laban ng Demokratikong Pilipino (LDP). Ayon kay Villarama, lubos na paniniwala sa partido at pagkakaisa ng mga kasapian ang kinakailangan upang tiyakin na maipagpapatuloy ni Pangulong Arroyo ang mga nasimulan na nitong mga programa at pulisya. Anila, nagkaisa sila na hikayatin ang mga walang k na kandidato na huwag na pumalaot pa sa larangan ng pulitika upang hindi maunsyami ang mga programa at patakaran ng administrasyong Arroyo. (Ulat ni Malou Rongalerios)</body>
<link>http://www.philstar.com/Article.aspx?articleId=224644&amp;publicationSubCategoryId=92</link>
</article>
<article>
<title>Bush binastos ng 7 solon</title>
<author>Malou Rongalerios</author>
<date>
<month>October</month>
<day>19</day>
<year>2003</year>
</date>
<body>Itinuloy kahapon ng pitong Party-List solon ang bantang walkout ng lumabas sila sa loob ng plenary hall bago magsimula ang talumpati sa joint session ng Senado at House of Representatives ni US Pres. George W. Bush. Naunang lumabas ng session hall sina Bayan Reps. Loretta Ann Rosales at Mario Aguja bago pa man pumasok si Pres. Bush pero muli ang mga itong bumalik nang hindi palabasin ng House security. Nang magsimula nang magtalumpati si Bush, biglang tumayo sa kanilang puwesto sina Bayan Muna Reps. Liza Maza, Satur Ocampo at Crispin Beltran at sina Sanlakas Rep. JV Bautista at Partido ng Masa Rep. Renato Magtubo. Isang streamer na may nakasulat na &amp;quot;Mr. Bush, stop your war!&amp;quot; ang inilabas ni Bautista na agad namang nilapitan ng mga House security upang palabasin sa loob ng plenary hall. Maayos naman lumabas ang mga mambabatas at ibinigay ng maayos ang dala nilang streamer sa mga House security. Agad ding sumunod palabas ng session hall sina Rosales at Aguja. Bago pa man simulan ang joint session ay mahigpit na ang pagbabantay sa mga nabanggit na miyembro ng party-list groups. Nauna rito, naging kapansin-pansin ang suot ni Maza partikular sa foreign media dahil sa nakasulat na &amp;quot;No to US war&amp;quot; sa kanyang alampay. Namigay din ng mga peace ribbon sa mga miyembro ng Kongreso ang mga kinatawan ng Bayan Muna bago pa man simulan ang joint session. Ang peace ribbon na may larawan ng isang kalapati ay may nakasulat na &amp;quot;Legislative Against War (LAW).&amp;quot; Sa isinagawang press conference matapos ang talumpati ni Bush, sinabi ni House Speaker Jose de Venecia na alam nilang magwa-walkout ang mga party list solons dahil ipinaalam naman ito sa kanila. Siniguro ni de Venecia na hindi paparusahan ang mga nag-walkout na solons dahil sinunod naman ng mga ito ang pangakong hindi sila sisigaw at gagawin sa mapayapang paraan ang pagpaparating ng mensahe kay Bush. Inaasahan na aniya nila ang nasabing walkout matapos ang dialogue sa mga miyembro ng party-list groups. Maging si Senate President Franklin Drilon ay naniniwalang hindi dapat parusahan ang mga mambabatas dahil ginamit lamang nila sa mapayapang paraan ang nasabing okasyon upang ihayag ang damdamin sa giyerang inilunsad ni Bush sa Iraq. (Ulat ni Malou Rongalerios)</body>
<link>http://www.philstar.com/Article.aspx?articleId=224728&amp;publicationSubCategoryId=92</link>
</article>
<article>
<title>Bush tutulong sa pagdurog sa Abu Sayyaf</title>
<author></author>
<date>
<month>October</month>
<day>19</day>
<year>2003</year>
</date>
<body>Tutulong ang Amerika sa pagdurog sa terorista sa buong mundo at maging sa lokal na terorista sa Pilipinas partikular na ang bandidong Abu Sayyaf. Sa kanyang 20-minutong talumpati kahapon sa joint session ng Senado at House of Representatives, sinabi ni US Pres. George Bush na walang puwang ang terorista sa Pilipinas lalo na ang Abu Sayyaf. &amp;quot;Here in the Philippines, one face of the enemy is the Abu Sayyaf... my government and your government pursue a common objective. We will bring Abu Sayyaf to justice,&amp;quot; ani Bush na tumanggap nang mahigit 20 palakpak sa kanyang talumpati. Seryosong binigyang pansin ni Bush ang problema ng bansa sa grupong Abu Sayyaf na wala anyang kinikilalang sinuman sa pagkidnap at pagsasagawa ng krimen. Ayon kay Bush, nananatiling isang malaking banta sa Pilipinas ang Abu Sayyaf dahil bumibihag ang mga miyembro nito ng kahit sino at wala silang kinikilalang mga regulasyon at patakaran sa pagsasagawa nila ng krimen. Hiniling ni Bush sa Kongreso na mag-invest sa Philipine military upang masiguro na meron itong pondo upang magtagumpay sa paglaban sa terorista at mabigyan ng proteksiyon ang mga mamamayan. Nangako ito na magbibigay ng technical assistance at pondo sa militar. Nanawagan din si Bush sa mga mamamayan laban sa mga nagnanais mang-agaw ng gobyerno. Natutuwa aniya siya dahil hindi nagtagumpay ang nakaraang kudeta na isinagawa ng mga batang opisyal ng AFP. &amp;quot;Do not surrender your freedom to the conspiracy of the few,&amp;quot; sabi ni Bush. Isa rin sa mga ipinangako ni Bush ang pagtulong sa edukasyon ng mga batang hindi nag-aaral sa Mindanao. Mahigit na isang oras na nahuli si Bush sa nakatakda niyang alas-3:30 na talumpati. Dumating ito eksaktong alas-4:33 ng hapon kasama ang asawang si Laura Bush. Hindi dumalo sa joint sessions sina Senators Joker Arroyo, Panfilo Lacson at Serge Osme&amp;ntilde;a. Ayon sa ilang mambabatas, maliwanag na nanliligaw si Bush sa Pilipinas upang suportahan ng Arroyo government ang Amerika sa ginagawa nitong paglaban sa terorismo at sa patuloy na pananatili sa Iraq. Sinabi ni Negros Occidental Rep. Apolinario Lozada na hindi makuha ni Bush ang suporta ng malalaking bansa sa terror war na inilunsad nito kaya ang maliliit na bansa katulad ng Pilipinas ang nililigawan. (Malou Rongalerios/Lilia Tolentino)</body>
<link>http://www.philstar.com/Article.aspx?articleId=224737&amp;publicationSubCategoryId=92</link>
</article>
<article>
<title>Relasyong RP-US pinalakas</title>
<author>Lilia Tolentino</author>
<date>
<month>October</month>
<day>19</day>
<year>2003</year>
</date>
<body>Pinuri ni US President George W. Bush si Pangulong Arroyo sa katapangan nito at katatagan ng loob sa pagsugpo ng terorismo sa Pilipinas at sa pakikipagtulungan niya sa mga bansang miyembro ng ASEAN sa pagpapalaganap ng kampanya laban sa terorismo. Sa ginanap na bilateral meeting nila ni Pangulong Arroyo, partikular na binanggit ni Bush ang kasiyahan niya sa inisyatibong inilunsad ng Pilipinas para mapabuti ang kampanya laban sa pandaigdig na terorismo. Kapwa sila naghayag ng paniniwala na nagkaroon ng ibayong lakas at sigla ang relasyong RP-US dahil sa magkatuwang nilang pagsuporta sa kampanya laban sa pandaigdig na terorismo. Dahil ang problema sa terorismo ay may kaugnayan sa kahirapan, inihayag ni Bush ang pagkakaloob ng ayudang $33 milyon para sa Mindanao. Ang ayudang ito ay nakapaloob sa isang nilagdaan nang kasunduan at magsisimulang ipatupad sa 2004 hanggang 2008. Sa kanyang panig, pinasalamatan ni Pangulong Arroyo si Bush sa suportang kaloob nito sa Veteran Equity Bill na nakabinbin pa sa dalawang kapulungan ng US Congress na naglalayong madagdagan pa ang mga benepisyong tatamasahin ng mga Pilipinong beterano ng Ikalawang Digmaang Pandaigdig na naninirahan sa US. Sa kanilang pulong ni Pangulong Arroyo, inihayag ni Bush na dodoblehin ng pamahalaang Amerika ang pondong kaloob sa pagbili ng modernong kagamitan para sa Veterans Medical Center sa Quezon City. Ang naturang ospital ay napagkalooban na ng $1 milyong halaga ng mga kagamitan noong 2001. Napag-usapan din ng dalawang lider ang ginagawang hakbang ng pamahalaang Pilipinas para magkaroon ng pangmatagalang panahong kapayapaan sa Moro Islamic Liberation Front. Binati ni Bush ang Pilipinas sa nominasyon ng bansa para maging miyembro ng UN Security Council at nagpahayag siya ng tiwalang ang bansa ay makakatulong ng malaki sa kapayapaan at seguridad ng mundo. Umaasa sina Bush at Pangulong Arroyo na magpapatuloy ang magandang relasyon ng Pilipinas at Amerika lalo na sa pagsusulong ng kalayaan, kapayapaan at kampanya laban sa terorismo. Ang pagkakabilang ng Pilipinas sa limang bansang dinalaw ni Bush sa Southeast Asia ay nagpapatunay lamang na malaki ang respeto at pagpapahalaga ng US sa integridad ng bansa. (Ulat ni Lilia Tolentino)</body>
<link>http://www.philstar.com/Article.aspx?articleId=224743&amp;publicationSubCategoryId=92</link>
</article>
<article>
<title>4 PPC senators ingrato</title>
<author>Malou Rongalerios</author>
<date>
<month>October</month>
<day>19</day>
<year>2003</year>
</date>
<body>Tinawag kahapon na mga ingrato at walang utang na loob ng isang mambabatas ang apat na senador na kaalyado ng People Power Coalition (PPC) matapos ng mga itong batikusin ang Lakas-CMD. Ayon kay Davao City Rep. Prospero Nograles, dapat alalahanin nina Sen. Manuel Villar, Joker Arroyo, Ralph Recto at Francis Pangilinan na malaki ang nagawa ng Lakas-CMD sa kanilang pagkakaluklok sa puwesto noong 2001 national elections. &amp;quot;Dapat sigurong ipaalala sa kanila na ang mga kasapi ng Lakas ang nagdala sa kanila sa Senado,&amp;quot; ani Nograles. Ginawa ni Nograles ang reaksyon sa pahayag ng apat na senador na hindi pa sila nagdedesisyon kung susuportahan ang kandidatura ni Pangulong Gloria Arroyo sa 2004. Nagbanta rin ang apat na senador na sisipain ang Lakas-CMD mula sa PPC Coalition. Sinabi ni Nograles na bagaman at independent senators ang apat, sinuportahan ang mga ito ng mga miyembro ng Lakas sa buong kapuluan kabilang na ang mga congressmen, gobernador, city mayors at barangay captains. Ipinaalala pa nito na ang lahat ng senador na tumakbo sa ilalim ng PPC ay nakisakay sa machinery ng Lakas at popularidad ni Pangulong Arroyo. Hindi aniya tama na bigla na lamang nagka-amnesiya ang apat kaugnay sa naibigay sa kanilang tulong ng Lakas. Naniniwala si Nograles na isang malaking insulto sa Presidente ang naging pahayag ng apat na senador at nanawagan ito sa apat na maghinay-hinay sa mga binibitiwang pahayag sa media.(Ulat ni Malou Rongalerios)</body>
<link>http://www.philstar.com/Article.aspx?articleId=224749&amp;publicationSubCategoryId=92</link>
</article>
<article>
<title>Bantayog ni Rizal binisita ni Bush</title>
<author>Butch Quejada/Danilo Garcia/Gemma Amargo/Ellen Fernando</author>
<date>
<month>October</month>
<day>19</day>
<year>2003</year>
</date>
<body>Naging maayos ang seguridad na ipinatupad sa pagdating kahapon ni US Pres. George W. Bush para sa kanyang walong oras na state visit sa bansa. Alas-12:10 ng tanghali unang lumapag ang eroplanong kinalululanan ng official entourage ni Pangulong Bush sa Ages Hangar malapit sa Villamor Air Base. Eksaktong alas-12:20 ng tanghali naman nang mag-touch down sa Runway 06 ang Air Force One, ang presidential plane ni Pres. Bush. Kabilang sa welcoming party sina Vice President Teofisto Guingona, Foreign Affairs Secretary Blas Ople, Philippine Amb. to the US Alberto del Rosario, US Ambassador Francis Ricciardone, Lt. Gen. Nestor Santillan, commanding general ng Phil. Air Force at ilan pang matataas na opisyal ng pamahalaan. Si Pres. Bush ang ikalawang pangulo ng Amerika na nagsagawa ng state visit sa bansa, 43 taon na ang nakakaraan. Una ay si Dwight Eisenhower noong 1960. Todo higpit ang ginawang seguridad sa NAIA at nagkalat ang US Secret Service sa ramp at runway kasama ang elite forces ng PNP upang tiyakin ang seguridad ni Bush. Isinara ang air space ng NAIA dakong alas-11 ng umaga upang bigyang daan ang paglapag ng Air Force One at muli itong binuksan dakong 1:15 ng hapon para sa regular commercial flight. Mula sa NAIA ay dumiretso si Bush at First Lady Laura Bush sa bantayog ng bayaning si Dr. Jose Rizal dakong 1:30 ng hapon upang mag-alay ng bulaklak. Sinalubong ito ng 12-gun salutes ng mga miyembro ng Phil. Navy subalit tumagal lamang ito ng 5 minuto at mabilis na umalis patungo sa Malaca&amp;ntilde;ang. Nabatid na nagbago din ng ilang minuto ang schedule ni Bush matapos itong dumaan sa US Embassy sa Roxas blvd. para magpahinga sandali bago tuluyang nagtungo sa Luneta park. Sinalubong naman ni Manila Mayor Lito Atienza, asawa nitong si Beng at Gen. Ernesto Carolina, ground commander ng Navy si Bush at mga kasama nito. Mula sa Pilipinas ay takdang tumungo sa Bangkok, Thailand si Bush para dumalo sa Asia Pacific Economic Conference. (Ulat nina Butch Quejada/Danilo Garcia/Gemma Amargo/Ellen Fernando)</body>
<link>http://www.philstar.com/Article.aspx?articleId=224755&amp;publicationSubCategoryId=92</link>
</article>
<article>
<title>GMA 'inedorso' ni Bush sa '04</title>
<author>Malou Rongalerios</author>
<date>
<month>October</month>
<day>20</day>
<year>2003</year>
</date>
<body>Naniniwala ang ilang administration solons na todong suporta ang matatanggap ni Pangulong Gloria Macapagal-Arroyo mula kay US President George W. Bush sa 2004 presidential elections. Ayon sa mga mambabatas, natuwa si Bush sa kakayahan ni Pangulong Arroyo na mapanatili ang demokrasya sa Pilipinas kaya susuportahan niya ito sa kanyang kandidatura. Sinabi ni Bacolod Rep. Monico Puentevella na maituturing na isang tapik sa balikat para sa kandidatura ni Pangulong Arroyo ang pagdala sa Pilipinas ng pinaka-makapangyarihang bansa sa mundo. Ayon naman kay Surigao del Sur Rep. Prospero Pichay na makikita sa body language ni Bush na natutuwa ito at sumusuporta sa administrasyong Arroyo. Niliwanag din aniya na nais ni Bush na ipagpatuloy ang pagtulong ng Amerika sa Pilipinas sa mga darating pang panahon. Samantala, pinuri din ng mga solons ang Malaca&amp;ntilde;ang dahil sa naging maayos ang pagbisita ni Bush sa bansa. Naniniwala si Surigao del Norte Rep. Robert Ace Barbers na isang panghihikayat sa mga dayuhang negosyante ang pagdalaw ni Bush sa bansa. Sigurado aniya na dadagsa ang mga mamumuhunan sa Pilipinas dahil napatunayang ligtas magtungo sa bansa at walang nangyaring masama sa presidente ng Amerika. Pinuri din ng mga solons ang anilay mahusay na pag-estima ng Pangulo sa dumalaw na First Couple ng Amerika. Ayon kina Reps. Prospero Nograles, Puentevella, Barbers at Allan Peter Cayetano partikular na pinuri ni Bush ang pagsuporta ng Pilipinas sa pandaigdig na kampanya laban sa terorismo. Samantala, hindi lamang ang matagumpay na pagbisita sa bansa ni Pangulong Bush ang magpapasigla sa muling pagpalaot sa pulitika ni Pangulong Arroyo, kundi maging ang suportang ibinigay ng mga Filipino American na nakabase sa Estados Unidos. Ayon kay Jose Cardo, pangulo ng Filipino-American Democratic Empowerment Council, libu-libong mga kababayan na kasalukuyang naninirahan sa America ang nagtayo ng Committee to Elect GMA (USA) na nakabase sa San Francisco, California upang makatulong sa hangarin ng Pangulo na muling manilbihan sa sambayanang Pilipino. Anila, layunin ng kanilang grupo na hikayatin ang mga Pilipinong may dual citizenship na magparehistro upang makalahok sa darating na halalan. (Ulat ni Malou Rongalerios)</body>
<link>http://www.philstar.com/Article.aspx?articleId=224854&amp;publicationSubCategoryId=92</link>
</article>
<article>
<title>Loren hihirit for President</title>
<author>Rudy Andal</author>
<date>
<month>October</month>
<day>20</day>
<year>2003</year>
</date>
<body>Posibleng si Senate Minority leader Loren Legarda ang maging kalaban ni Pangulong Arroyo sa sandaling tanggihan ni action king Fernando Poe Jr. ang alok ng United Opposition na maging standard bearer sa 2004 elections. Ayon sa source kapag tumanggi si FPJ na maging standard bearer ng United Opposition ay kukumbinsihin ng mga ito si Sen. Legarda na maging panlaban ng partido para itapat kay Pangulong Arroyo. Idinagdag ng source na hihikayatin naman ng partido ang action king na tumakbo bilang runningmate ni Legarda sa darating na eleksyon kapag tuluyang tumanggi itong maging standard bearer. Anila, kapag nagkataon ay babae sa babae ang magiging labanan sa darating na 2004 presidential race sa pagitan ng Pangulo at Legarda. Naniniwala ang oposisyon na ang tambalang Loren-FPJ ang magiging unifying force sa hanay ng oposisyon na lalong magpapalakas sa partido upang mapagwagian ang halalan. Nakatakdang ihayag ni FPJ ang kanyang desisyon sa alok ng United Opposition na maging standard bearer sa susunod na linggo at gagawin ito sa mismong bayan nito sa San Carlos, Pangasinan. Magugunita na ang dalawang naging presidente ng bansa na hindi nahalal kundi naluklok sa pamamagitan ng pag-aalasa sa EDSA ay sina dating Pangulong Corazon Aquino at Arroyo. Napag-alaman sa impormante na maraming non-governmental organizations ang naghihintay na lamang kung sino ang tatakbo sa ilalim ng oposisyon upang ibuhos na ng mga ito ang kanilang pagsuporta. (Ulat ni Rudy Andal)</body>
<link>http://www.philstar.com/Article.aspx?articleId=224865&amp;publicationSubCategoryId=92</link>
</article>
<article>
<title>7 solons na nambastos kay Bush, 'di papatusin</title>
<author>Ely Saludar</author>
<date>
<month>October</month>
<day>20</day>
<year>2003</year>
</date>
<body>Walang plano ang Malaca&amp;ntilde;ang na patulan ang pitong Kongresista na nambastos kay US President George W. Bush na nag-walkout at paglalabas ng streamer habang nagtatalumpati ito sa joint session ng Kongreso sa Kamara. Ayon kay Deputy Presidential Spokesman Ricardo Saludo, itinuturing ng Palasyo na kalayaan at karapatan ng mga Kongresista ang asta na ginawa ng mga ito kay Bush. &amp;quot;Yun po ang kanilang kalayaan at malayang pagpapasya pero makikita naman ng ating kababayan at ng buong mundo na ang nakararami sa ating mambabatas at nakararami sa ating taumbayan ay naging maayos naman ang pagtanggap kung kayat hindi na dapat pansinin dahil hindi naman naging dahilan ng kahihiyan para sa bayan,&amp;quot; ani Saludo. Ikinatuwiran ni Saludo na hindi naman nakaapekto sa pagbisita ni Bush ang nasabing pagwo-walkout ng mga Kongresista. Dahil dito, sinabi ni House Speaker Jose de Venecia na malabong maparusahan ang pitong Kongresista na kinabibilangan nina Sectoral Reps. Crispin Beltran, Liza Masa, Satur Ocampo, Etta Rosales, Mario Agua, Renato Magtubo at JV Bautista. (Ulat ni Ely Saludar)</body>
<link>http://www.philstar.com/Article.aspx?articleId=224871&amp;publicationSubCategoryId=92</link>
</article>
<article>
<title>DOJ binalaan ng Supreme Court sa drug cases</title>
<author>Grace dela Cruz</author>
<date>
<month>October</month>
<day>20</day>
<year>2003</year>
</date>
<body>Binalaan kahapon ng Supreme Court (SC) ang Department of Justice (DOJ) bunga ng reklamo ng mga judges laban sa mga prosecutors na nagpapabaya sa pagtutok sa mga kasong may kaugnayan sa ipinagbabawal na droga. Ito naman ang naging dahilan upang agarang pakilusin ng DOJ ang lahat ng mga piskal at abogado sa ilalim ng naturang ahensya upang madaliin ang paghatol sa lahat ng mga kasong may kaugnayan sa ipinagbabawal na droga. Batay sa liham ni Deputy Court Administrator Christopher Lock ng SC kay Justice Secretary Simeon Datumanong noong Hulyo 22, 2003, tinawag ng SC ang pansin ng DOJ dahil pangkaraniwang reklamo na kanilang mga huwes ang kawalan ng piskal ng DOJ na tututok sa mga drug cases sa kanilang sala. Iginiit ni Lock na dapat lamang kumilos ang DOJ bunga ng kampanya ng pamahalaan laban sa mga ipinagbabawal na gamot. Tiniyak din ni Lock na nagtalaga na sila ng mga Special Courts na siyang bubusisi sa naturang mga kaso. Sinabi ni Lock na mawawalan ng silbi ang kanilang mga paghihirap kung mismong ang DOJ ay ipagwawalambahala ang kampanya ni Pangulong Gloria Macapagal-Arroyo laban sa droga. Nagpalabas naman ng Department Order 391 si Datumanong kung saan ay inaatasan nito ang mga regional, provincial, city at state prosecutors na bigyan ng prayoridad ang mga drug cases sa bansa. Inatasan din ni Datumanong si Public Attorneys Office (PAO) Chief Atty. Persida Rueda-Acosta upang pakilusin din ang kanyang mga abogado hinggil sa kampanya ng pamahalaan laban sa illegal drugs. Binigyang-diin pa ng Justice Chief na dapat bigyan ng higit na oras ang mga drug cases upang tuluyang sugpuin ang paglaganap nito sa komunidad. Ikinabahala umano ng SC ang pagkakabasura ng mga drug cases dahil na rin sa kapabayaan ng piskalya sa pagganap ng kanilang tungkulin. (Ulat ni Grace dela Cruz)</body>
<link>http://www.philstar.com/Article.aspx?articleId=224877&amp;publicationSubCategoryId=92</link>
</article>
<article>
<title>Vice President Guingona sinupalpal ng Malaca&amp;ntilde;ang</title>
<author>Ely Saludar</author>
<date>
<month>October</month>
<day>20</day>
<year>2003</year>
</date>
<body>Sinopla ng Palasyo ang banat ni Vice President Teofisto Guingona laban sa administrasyong Arroyo kaugnay ng puwersahang pagpapalayas sa mga squatters sa mga lugar na pinuntahan at nadaanan ni US President George W. Bush. Sinabi ni Deputy Presidential Spokesman Ricardo Saludo na walang nilabag na batas ang Malaca&amp;ntilde;ang sa nasabing pag-aalis ng mga squatters tulad sa Commonwealth Avenue sa Quezon City at malapit sa Ninoy Aquino International Airport. Ayon kay Saludo, sinunod naman ng pamahalaan ang batas kung saan binigyan ng malilipatang bahay ang mga iskuwater na napa-alis sa kanilang lugar. (Ulat ni Ely Saludar)</body>
<link>http://www.philstar.com/Article.aspx?articleId=224883&amp;publicationSubCategoryId=92</link>
</article>
<article>
<title>Proyekto ng MMDA sa sidewalk lilinisin</title>
<author>Lordeth Bonilla</author>
<date>
<month>October</month>
<day>20</day>
<year>2003</year>
</date>
<body>Dahil sa masangsang na amoy mula sa ihi ng tao, mahigpit na ipinag-utos ng Metropolitan Manila Development Authority (MMDA) ang paglilinis sa mga &amp;quot;hot pinks&amp;quot;, ang nagsisilbing ihian ng mga kalalakihan sa mga sidewalk na inirereklamo ng publiko. Inatasan kahapon ni MMDA General Manager Robert C. Nacianceno ang clearing operation ng MMDA na huwag lamang pagbubuhos ang gagawin nila sa mga sidewalk urinal kundi lagyan ito ng mga disinfectants at deodorant upang maalis ang mabahong amoy na dulot ng ihi ng mga kalalakihan. Sa kabila ng reklamo dulot ng mapanghing amoy na sanhi ng matinding pollution at nakakaapekto sa kalusugan, positibo ang pagtanggap dito ng pamunuan ng MMDA dahil nagagamit ng publiko ang kanilang inilagay na urinal sa mga sidewalk ng Metro Manila. Sinabi ni Nacianceno na mas madaling magsagawa ng paglilinis sa mga tinaguriang hot pinks kaysa sa mga pader na dating iniihian ng mga kalalakihan. Pinag-aaralan na rin ng MMDA ang pagtatayo ng mga palikuran para sa mga kababaihan. (Ulat ni Lordeth Bonilla)</body>
<link>http://www.philstar.com/Article.aspx?articleId=224889&amp;publicationSubCategoryId=92</link>
</article>
<article>
<title>Kaso ni Al-Ghozi ibabasura</title>
<author>Grace dela Cruz</author>
<date>
<month>October</month>
<day>20</day>
<year>2003</year>
</date>
<body>Ililibing na rin sa hukay ng Department of Justice (DOJ) ang kasong kriminal na kinasasangkutan ng napatay na Indonesian terrorist na si Fathur Rohman Al-Ghozi. Isang resolusyon ang nakatakdang ipalabas ng DOJ na tuluyang nagbabasura sa kasong frustrated murder laban kay Al-Ghozi bunga ng pagkakasangkot nito sa pambobomba sa bahay ni Philippine Ambassador to Indonesia Leonides Caday. Nagdesisyon ang DOJ na idismis na ang kaso laban kay Al-Ghozi dahil itinuturing na itong moot and academic dahil patay na ang taong kanilang uusigin. Nilinaw ng DOJ na nakasaad sa Revised Penal Code na ang pagkamatay ng isang akusado ay nangangahulugan lamang ng pagbasura rin ng demanda laban sa kanya. Magugunita na binomba ang Embahada ng Pilipinas sa Indonesia noong Agosto 1,2000 na muntik na itong ikamatay ng nasabing envoy makaraang pasabugin ang isang Suzuki van malapit lamang sa bahay nito. Kasama rin sa mga nasugatan ang driver na si Ebenheizer Willem Wonua na nooy kasama ni Caday sa loob ng kanyang sasakyan. (Ulat ni Grace dela Cruz)</body>
<link>http://www.philstar.com/Article.aspx?articleId=224892&amp;publicationSubCategoryId=92</link>
</article>
<article>
<title>Bio-weapons nasamsam</title>
<author>Joy Cantos at John Unson</author>
<date>
<month>October</month>
<day>21</day>
<year>2003</year>
</date>
<body>Naudlot ang paghahasik ng terorismo sa Mindanao makaraang salakayin ng mga operatiba ng Criminal Investigation and Detection Group (CIDG) ang safehouse ng mga teroristang kasapi ng Jemaah Islamiyah at makadiskubre dito ng bio-terror paraphernalia at ilang drum na naglalaman ng kemikal na may kapasidad na lumikha ng tetanus virus sa Cotabato. Base sa ulat, sinalakay ang JI safehouse na matatagpuan sa 3rd Street ng Don Sero District at malapit sa residente ni Ghadzali Jaafar, vice chairman for political affairs ng MILF. Nabatid pa sa ulat na ang bahay na sinalakay ay pag-aari ng isang Lolita Adanza pero sinabi ng mga opisyal ng barangay na pinaupahan naman sa walong dayuhan. Apat sa walong dayuhan ay pawang taga-Indonesia at Malaysia at ang dalawa ay kinilala lamang sa alyas na Samier at Bukhari na malimit mamataan ng mga residente na sakay ng kulay berdeng Volkswagen. Ayon kay P/Supt. Felipe Napoles, CIDGs regional chief sa Autonomous Region in Muslim Mindanao (ARMM), narekober sa kuta ng JI ang ibat ibang uri ng materyales sa paggawa ng high-tech bomb, mga dokumento ukol sa relihiyon, libro na tinatalakay ang Jihad at electronic instruments. Sa tulong ng dalawang American agents na kasama nila nang salakayin ang naturang lugar ay nasuri agad ang chemical at positibong kinumpirma na isang uri ng nakamamatay na tetanus bacteria ang mga nasamsam na sangkap. Bigo namang madakip ang mga suspek dahil walang inabutang dayuhan sa sinalakay na safehouse at pinalalagay ng mga awtoridad na kumukuha lamang ng tiyempo ang mga terorista para maghasik ng karahasan sa Mindanao at karatig pook. Pero malakas ang duda na gamitin ito sa nalalapit na kapaskuhan. Isa ang tetanus virus sa kinatatakutang weapons ng mga terorista. Maaari kasi nila itong alagaan at paramihin at gamiting pamuksa. Puwede itong ihalo sa pagkain o tubig ng kalaban. Hindi ito nakikita o nalalasahan. Ang isang nagka-tetanus ay dagliang naninigas ang panga hanggang maparalisa ang katawan, kombulsiyon hanggang ma-comatose. Ginamit ang ganitong chemical weapon noong World War II. (Ulat nina Joy Cantos at John Unson)</body>
<link>http://www.philstar.com/Article.aspx?articleId=224954&amp;publicationSubCategoryId=92</link>
</article>
<article>
<title>House arrest hirit uli ni Erap</title>
<author>Malou Rongalerios</author>
<date>
<month>October</month>
<day>21</day>
<year>2003</year>
</date>
<body>Muling binuhay kahapon ni dating Pangulong Joseph Estrada ang kahilingan na ilagay na lamang siya sa house arrest upang maalagaan ang may sakit na ina. Sa isinagawang ocular inspection kahapon ng Sandiganbayan Special Division sa Camp Capinpin, Tanay, Rizal, sinabi ni Estrada kay Senior member Associate Justice Edilberto Sandoval na payagan siyang mamalagi sa #1 Polk st., San Juan upang makita ang kanyang inang si Do&amp;ntilde;a Mary Ejercito na napabalitang may sakit. &amp;quot;I prefer to be detained in Polk street because I could be near my ailing 98-year-old mother,&amp;quot; ani Estrada. Pero sinabi ni Sandoval kay Estrada na kailangan niyang maghain ng isang mosyon kung gusto niyang makakuha ng isang special pass para maalagaan ang kanyang ina. Sinabi naman ni dating Sandiganbayan presiding Justice Manuel Pamaran na maghahain siya ng isang mosyon para sa special pass ng dating presidente. Dalawang beses nang hindi pinagbigyan ng anti-graft court ang mga naunang kahilingan ni Estrada na ilagay na lamang siya sa house arest dahil sa posibilidad umanong tumakas ito. Sinabi ni Estrada sa anti-graft court na mas gusto niya ngayon ang kulungan sa Camp Capinpin dahil nakakalabas siya at naaarawan taliwas sa sitwasyon niya sa Veterans Memorial Medical Center. Idinagdag ni Erap na ayaw na niyang makulong sa Fort Sto. Domingo sa Sta. Rosa, Laguna dahil malungkot ang nasabing lugar. (Ulat ni Malou Rongalerios)</body>
<link>http://www.philstar.com/Article.aspx?articleId=224966&amp;publicationSubCategoryId=92</link>
</article>
<article>
<title>GMA hindi inendorso ni Bush - Malaca&amp;ntilde;ang</title>
<author>Ely Saludar</author>
<date>
<month>October</month>
<day>21</day>
<year>2003</year>
</date>
<body>Kinontra ng Malaca&amp;ntilde;ang ang interpretasyon ng ilang kaalyado ng administrasyon na lumilitaw na inendorso ni US Pres. George W. Bush si Pangulong Arroyo sa 2004 presidential elections. Ayon kay Deputy Presidential Spokesman Ricardo Saludo, walang pakinabang na pulitikal na nakuha si Pangulong Arroyo sa pagbisita ni Bush sa bansa. Iginiit ni Saludo na ang nakuha ng Pilipinas sa Bush visit ay ang tulong sa mga patakaran o polisiya ng bansa sa ekonomiya at sa seguridad. Gayunman, sinabi ni Saludo na hindi siya makikipagtalo pa sa mga kapwa opisyal na naniniwalang si Mrs. Arroyo ay inindorso ni Bush sa 2004 elections. Ayon pa kay Saludo, trabaho ng mga political adviser ng Pangulo na gumawa ng mga hakbang at pahayag na may kaugnayan sa pagpapalakas ng political image ng Pangulo. Ito ay kaugnay ng pahayag ng ilang opisyal ng Palasyo at kaalyadong mambabatas na isang malinaw na pag-endorso ang nakuha ng Pangulo dahil sa pagtukoy ni Bush na isa itong strong leader. Nilinaw din ni Saludo na hindi dapat na hanapan si Bush ng espesipikong benepisyo dahil marami ng nakuhang tulong ang Pilipinas sa US bago pa man maganap ang nasabing state visit. (Ulat ni Ely Saludar)</body>
<link>http://www.philstar.com/Article.aspx?articleId=224971&amp;publicationSubCategoryId=92</link>
</article>
<article>
<title>Libel ni FG hinarap ni Ping</title>
<author>Gemma Amargo</author>
<date>
<month>October</month>
<day>21</day>
<year>2003</year>
</date>
<body>Sumipot na kahapon sa Manila Prosecutors Office si Senator Panfilo Lacson upang harapin ang kasong libelo na isinampa laban sa kanya ni First Gentleman Mike Arroyo. Dakong alas-2:30 ng hapon ng sumipot si Sen. Lacson kasama ang kanyang abugado na si Atty. Johnmuel Mendoza upang panumpaan nito ang kanyang counter-affidavit sa sala ni Prosecutor Nestor Gonzales. Sa 17-pahinang counter-affidavit ni Lacson, wala umanong elemento ng libelo kaya tinawag ito ng senador na &amp;quot;the truth and with no malice.&amp;quot; Bukod dito, sakop pa rin umano ng parliamentary immunity ang ginawang pagsasalita ni Lacson sa loob ng Senado dahilan sa ginawa niya ito sa loob ng session hall at press room ng Senate kaya lumalabas umano na paglabag sa freedom of expression at freedom of speech ang ginawang pagsasampa ng libelo sa kanya ni Mr. Arroyo. Ayon naman sa abugado nitong si Atty. Mendoza, hindi umano krimen ang pagsasabi sa media ng totoo kung saan tinutukoy nito ang pagbubunyag ng senador tungkol sa Jose Pidal accounts. Bukod kay Lacson, sinampahan din ng libelo ni Arroyo sina Cavite Rep. Gilbert Remulla at spokesman ng senador na si Lito Banayo. (Ulat ni Gemma Amargo)</body>
<link>http://www.philstar.com/Article.aspx?articleId=224979&amp;publicationSubCategoryId=92</link>
</article>
<article>
<title>Bastusan na sa Kongreso</title>
<author>Malou Rongalerios</author>
<date>
<month>October</month>
<day>21</day>
<year>2003</year>
</date>
<body>Nangangamba ang ilang mambabatas na hindi na igagalang ng mga kongresista ang liderato ni House Speaker Jose de Venecia at mismong ang institusyon ng Kongreso kung hindi paparusahan ang pitong solon na nag-walkout habang nagsasalita si US Pres. George Bush noong Sabado. Ayon kay Surigao del Norte Rep. Prospero Pichay, kahit sinong congressman ay puwede nang mag-walkout at magladlad ng banner laban sa nagsasalitang lider ng Kongreso kung walang matatanggap na parusa ang pitong party-list solons. Bagaman at nagpahayag na si de Venecia na hindi parurusahan ang pitong party-list solon, sinabi ni Pichay na lumalabas na tino-tolerate ng Kamara ang ginawa ng pito laban kay Bush. Masamang precedent aniya ang hindi pagpapataw ng parusa sa mga congressmen. Magugunitang naglabas ng streamer na may nakasulat na &amp;quot;Mr. Bush, stop your war&amp;quot; si Sanlakas Rep. JV Bautista ng magsimula nang magsalita si Bush noong Sabado. Kasama ni Bautista na lumabas ng session hall sina Bayan Muna Reps. Crispin Beltran, Satur Ocampo, Liza Maza; Akbayan Reps. Loreta Ann Rosales at Mario Aguja at Partido ng Manggagawa Rep. Renato Magtubo. Sinabi naman nina Bayan Muna Reps. Ocampo at Maza na walang karapatan ang liderato ng Kongreso na patalsikin sila sa puwesto dahil may karapatan silang huwag pakinggan ang speech ni Bush kung ayaw nila. (Ulat ni Malou Rongalerios)</body>
<link>http://www.philstar.com/Article.aspx?articleId=224984&amp;publicationSubCategoryId=92</link>
</article>
<article>
<title>Garcia 'di pa sisipain</title>
<author>Lilia Tolentino</author>
<date>
<month>October</month>
<day>21</day>
<year>2003</year>
</date>
<body>Binigyan pa ng pagkakataon ni Pangulong Arroyo si GSIS president at general manager Winston Garcia na makapagpaliwanag sa publiko hinggil sa kalagayang pampananalapi ng Government Service Insurance System bago siya gumawa ng hakbang kung sisipain ito o hindi sa puwesto. Ayon sa Pangulo, ang pagkakataon ay ibibigay niya sa pinuno ng GSIS para mabigyan naman ito ng hustisya at sa kapakanan na rin ng ipinatutupad na transparency ng gobyerno. Pero igigiit ng 1.4 milyong mga empleyado ng pamahalaan ang pagsibak na sa puwesto kay Garcia sa isang malawakang demonstrasyon at protesta sa darating na Huwebes. Ang pagpapatalsik kay Garcia ay hinihingi ng mga empleyado ng pamahalaan matapos mabigo ang GSIS na maipagkaloob sa tamang panahon ang pensiyon ng mga nagretirong kawani at salary loan ng mga miyembro ng GSIS. Wala anyang maipalabas na pondo ang GSIS dahil maaaring wala nang pera ang kaban ng GSIS. (Ulat ni Lilia Tolentino)</body>
<link>http://www.philstar.com/Article.aspx?articleId=224991&amp;publicationSubCategoryId=92</link>
</article>
<article>
<title>Fraport humingi ng dispensa</title>
<author>Rudy Andal</author>
<date>
<month>October</month>
<day>21</day>
<year>2003</year>
</date>
<body>Humingi ng paumanhin ang Fraport sa pamamagitan ng legal counsel nito na si Dr. Dietrich Stiller kay Atty. Arthur Villaraza at sa Villaraza and Angcangco law firm dahil sa pagkakadawit ng pangalan nito sa maling akusasyon. Nilinaw ni Dr. Stiller na sila ang humingi ng meeting kay Atty. Villaraza noong February 2002 upang humingi ng payo para mapatalsik ang Cheng group ng PIATCO mula sa pamamahala ng NAIA Terminal 3. Iginiit ng Fraport na ayaw makialam ng Villaraza law firm lalo kapag magiging disadvantageous ito sa Arroyo government at lalong walang katotohanan na humingi ng $20 milyon ang Villaraza para dito at lalong hindi totoo na nangangalap ng pananalapi ang Villaraza law firm para kay Pangulong Arroyo. Kasabay nito, inimbitahan ng senate blue ribbon committee na pinamumunuan ni Sen. Joker Arroyo ang Fraport na dumalo sa isasagawang pagdinig ng Senado ukol sa naging reklamo nito sa International Center for Settlement of Investment Desputes (ICSID) kaugnay sa umanoy extortion ng 3 matataas na opisyal ng Arroyo government. (Ulat ni Rudy Andal)</body>
<link>http://www.philstar.com/Article.aspx?articleId=224992&amp;publicationSubCategoryId=92</link>
</article>
<article>
<title>FPJ-Loren kasado na</title>
<author>Malou Rongalerios</author>
<date>
<month>October</month>
<day>22</day>
<year>2003</year>
</date>
<body>&amp;quot;Its now 85% sure that FPJ will run (for president). Its a powerhouse presidential team.&amp;quot; Ito ang inihayag kahapon ni Laban Rep. Bellaflor Angara-Castillo kaugnay sa malaking posibilidad na tanggapin na ni action king Fernando Poe Jr. ang alok ng oposisyon na maging standard bearer ka-tandem ni Sen. Loren Legarda. Ayon kay Rep. Castillo, halos lahat ng matataas na lider ng oposisyon at maging si Eduardo &amp;quot;Danding&amp;quot; Cojuangco ay kumukumbinsi kay FPJ na ideklara na ang kanyang kandidatura. Isang mapagkakatiwalaang source rin mula sa oposisyon ang kausap naman ni Lakas Rep. Jacinto Paras ang nagsabing &amp;quot;interesado si FPJ sa alok ng oposisyon, pero hindi pa nito maihayag sa publiko ang kanyang desisyon. Inamin ni Rep. Paras na nakikipag-usap si FPJ kay Cojuangco na siyang founder ng Nationalist Peoples Coalition (NPC), ang ikalawa sa pinakamalaking partido sa bansa. Ayon pa kay Castillo, nagkakaisa ang mga partidong kasapi ng oposisyong kinabibilangan ng Laban ng Demokratikong Pilipino (Laban), Partido ng Masang Pilipino (PMP) at PDP-Laban sa pagsuporta kay FPJ. Naniniwala si Castillo na dahil sa popularidad ni FPJ at sa malinis na pangalan nito ay siguradong itataob nito ang kandidatura ni Pangulong Arroyo. Idinagdag ni Castillo na si Senate Minority Leader Vicente Sotto III ang nakatokang kumausap kay FPJ para sa oposisyon. Posible anyang ihayag ni FPJ ang kanyang kandidatura sa mga susunod linggo. (Ulat ni Malou Rongalerios)</body>
<link>http://www.philstar.com/Article.aspx?articleId=225073&amp;publicationSubCategoryId=92</link>
</article>
<article>
<title>Lacson ididiin ng sariling affidavit</title>
<author>Gemma Amargo</author>
<date>
<month>October</month>
<day>22</day>
<year>2003</year>
</date>
<body>Magbibigay-daan lamang umano upang masampahan si Senator Panfilo Lacson ng panibagong kasong kriminal dahil sa counter-affidavit na iniharap ng senador sa Manila Prosecutors Office kaugnay sa kasong libelo na inihain ni First Gentleman Mike Arroyo laban sa kanya. Sa pre-trial conference kahapon, tinanggap ni Atty. Jesus Santos, abogado ni First Gentleman Mike Arroyo, ang mga kopya ng affidavit na isinumite ni Lacson at ng mga kapwa akusadong sina Lito Banayo at Cavite Rep. Gilbet Remulla. Si Banayo ang tumatayong spokesman ng senador at isa sa mga political adviser. Sinabi ni Santos na madali siyang makapaghahanda ng tugon sa mga affidavit nina Lacson, na kanyang papipirmahan sa Unang Ginoo pagbalik nito galing sa APEC Summit sa Bangkok, Thailand kasama ni Pangulong Arroyo. Sa kanyang isinampang habla, sinabi ni Arroyo na nilabag ng tatlong akusado ang probisyon sa libel na isinasaad ng Article 355 at Article 356 naman sa kaso ni Lacson. Malisyoso umano ang bintang ni Lacson na money laundering. Sinabi ni Arroyo na sa ilang pagkakataon tulad ng kanyang press conference noong August 19 sa labas ng senate session hall ay hindi gumanap bilang opisyal ng Senado si Lacson kundi naging plain slanderer, lie peddler at character assassin ito na may balak magpahayag ng mapanira at mga imbentong akusasyon na walang basehan laban sa kanya. (Ulat ni Gemma Amargo)</body>
<link>http://www.philstar.com/Article.aspx?articleId=225082&amp;publicationSubCategoryId=92</link>
</article>
<article>
<title>Press Usec. na umihi sa eroplano sa kalasingan, sinibak ni GMA</title>
<author>Lilia Tolentino</author>
<date>
<month>October</month>
<day>22</day>
<year>2003</year>
</date>
<body>Ipinasibak nga ba ni Pangulong Arroyo si Press Undersecretary Heraclio &amp;quot;Rocky&amp;quot; Nazareno dahil sa hindi kanais-nais nitong inasal sa eroplano habang siya ay lasing pabalik sa Pilipinas mula sa Paris? Bagamat ayaw itong kumpirmahin ni Press Secretary Milton Alingod ay kinumpirma naman niya na malilipat si Nazareno sa opisina ni Presidential Adviser on Political Affairs Hernani Braganza. Hiniling umano ni Braganza na malipat si Nazareno sa kanyang tanggapan matapos itong patawan ng &amp;quot;ban&amp;quot; ni Malaca&amp;ntilde;ang protocol officer Ambassador Marciano Paynor sa pagsama sa Presidential coverage sa labas ng bansa. Nabatid na habang pabalik na sa Pilipinas mula sa Paris si Nazareno ay napadami daw ang nainom na alak nito kaya sa pagkalasing, inakalang pumasok siya sa comfort room para umihi pero ang napuntahan niya pala ay ang emergency exit ng eroplano. Si Nazareno ang nakasama sa presidential coverage sa ginawang US state visit ni Pangulong Arroyo sa Amerika at pagbisita sa Roma at Paris, France. Ang pangyayaring ito ay nasaksihan ng protocol officer at wala daw nagawa ito para mapigilan ang natarantang opisyal ng Press Office. May nakapagsumbong naman sa Pangulo sa insidente dahilan para alisin umano ito sa puwesto. (Ulat ni Lilia Tolentino)</body>
<link>http://www.philstar.com/Article.aspx?articleId=225092&amp;publicationSubCategoryId=92</link>
</article>
<article>
<title>Malaca&amp;ntilde;ang nagmamalasakit na kay Erap</title>
<author>Ely Saludar</author>
<date>
<month>October</month>
<day>22</day>
<year>2003</year>
</date>
<body>Muling lumambot ang Malaca&amp;ntilde;ang kay dating Pangulong Joseph Estrada at ipinahayag nito ang pagmamalasakit kay Erap. Sa isang statement ni Pangulong Arroyo, nilinaw nito na hindi nito haharangin ang anumang makabubuti para sa dating pangulo maging sa kalusugan nito. Ito ang pahayag ng pangulo sa gitna ng muling hirit ni Erap na maisailalim ito sa house arrest partikular sa kanyang bahay sa San Juan upang maalagaan ang may sakit nitong ina. Ayon sa Pangulo, ang anumang desisyon para sa kapakanan at ikabubuti ni Estrada ay hindi tututulan ng Malaca&amp;ntilde;ang at ito ay ipauubaya sa kamay ng kanyang mga doktor at sa Sandiganbayan. Mariin ding pinabulaanan ng Palasyo na mayroong kasunduan na sina Pangulong Arroyo at Estrada kaugnay ng paglilipat ng kulungan nito sa Camp Capinpin. Ang PNP anya ang nakakaalam sa usapin ng seguridad ng dating pangulo habang ang Sandiganbayan ang magdedesisyon sa kapalaran ni Estrada at kung papayagan ito na maisailalim sa house arrest. (Ulat ni Ely Saludar)</body>
<link>http://www.philstar.com/Article.aspx?articleId=225100&amp;publicationSubCategoryId=92</link>
</article>
<article>
<title>Salary at policy loans sa GSIS puwede na</title>
<author>Ely Saludar</author>
<date>
<month>October</month>
<day>22</day>
<year>2003</year>
</date>
<body>Puwede nang mag-aplay ng salary at policy loan ang mga miyembro ng GSIS na naunang sinuspinde, ito ang inihayag ni GSIS president Winston Garcia sa ipinadalang statement sa Malaca&amp;ntilde;ang. Inatasan na ni Garcia ang lahat ng GSIS operating units upang madaliin ang pagpo-proseso at pagpapalabas ng lahat ng claims at loans ng mga miyembro. Nilinaw ni Garcia na tutol si Pangulong Arroyo sa pagsuspinde ng salary at policy loan applications kung kaya agad nitong sinunod ang direktiba ng Palasyo. Gayunman, iginiit ni Garcia na bagamat sinunod nito ang utos ng Pangulo na ipagpatuloy ang proseso ng pag-utang ng mga miyembro ay magpapatuloy pa rin ang reporma sa GSIS. Samantala, humingi ng paumanhin ang GSIS sa lahat ng miyembro dahil sa naranasang inconvenience na resulta ng reporma na ang layunin lamang anya ay patatagin at palakasin ang pondo ng GSIS para sa kapakanan ng mga miyembro. (Ulat ni Ely Saludar)</body>
<link>http://www.philstar.com/Article.aspx?articleId=225105&amp;publicationSubCategoryId=92</link>
</article>
<article>
<title>'Right to privacy' ni Iggy ni na uubra</title>
<author>Rudy Andal</author>
<date>
<month>October</month>
<day>22</day>
<year>2003</year>
</date>
<body>Hindi na puwedeng gamitin ni Ignacio Arroyo ang kanyang &amp;quot;right to privacy&amp;quot; matapos na magdesisyon ang mayoryang miyembro ng senate committee on constitutional amendments kaugnay dito. Sinabi ni Sen. Edgardo Angara, chairman ng komite, hindi na kikilalanin ang &amp;quot;right to privacy&amp;quot; ni Iggy Arroyo na umaming siya si Jose Pidal, sa sandaling humarap uli ito sa Senate inquiry. Walo mula sa 14 miyembro ng komite ang lumagda na ituloy ang Pidal hearing pero hindi na puwedeng igiit ni Iggy ang kanyang &amp;quot;right to privacy&amp;quot; dahil may kapangyarihan ang senado upang magsagawa ng imbestigasyon in aid of legislation. Ipinaliwanag pa ni Angara, nakasalalay dito ang isyu ng public interest kaya kapag iginiit ni Iggy ang kanyang &amp;quot;right to privacy&amp;quot; sa itatakdang imbestigasyon ng senate blue ribbon committee sa Pidal issue ay agad nilang hihilingin na balewalain na si Iggy bilang Jose Pidal, bagkus ay mas pagtuunan ng bigat ng imbestigasyon si First Gentleman Mike Arroyo na tinukoy ni Sen. Panfilo Lacson na tunay na Jose Pidal. (Ulat ni Rudy Andal)</body>
<link>http://www.philstar.com/Article.aspx?articleId=225108&amp;publicationSubCategoryId=92</link>
</article>
<article>
<title>Special award sa mga pulis sa matagumpay na Bush visit</title>
<author>Danilo Garcia</author>
<date>
<month>October</month>
<day>22</day>
<year>2003</year>
</date>
<body>Tuluyang matitikman na ng mga pulis-Maynila ang kanilang inaasam na promosyon na matagal nang nakabimbin bilang isa sa regalo sa kanila ni PNP Chief Director General Hermogenes Ebdane dahil sa matagumpay na pagbibigay ng seguridad sa pagbisita ni US President George W. Bush noong Oktubre 18. Bukod dito, sinabi ni Ebdane sa kanyang pagdalaw kahapon sa WPD-Headquarters na bibigyan niya ng Special Award ang may 3,500 na pulis-Maynila na pangunahing nagbigay ng seguridad sa pinakamakapangyarihang lider ng isang bansa sa buong mundo. Binati nito ang mga pulis dahil sa walang kaguluhang naganap na lalong maaaring sumira sa imahe ng bansa at pagkakaroon ng mababang antas ng &amp;quot;street crime&amp;quot; ng naturang araw. Dagdag pa rito na nakontrol umano nang lubusan ng mga pulis ang libu-libong militanteng grupo na nakuntento na lamang na magsagawa ng kanilang demonstrasyon sa Mendiola matapos na mabigo na makalapit kay Bush. Hindi naman nagkaroon ng karahasan sa pagitan ng dalawang magkabilang panig. Kasama rin dito ang epektibong kordon na inilatag sa Roxas Blvd. at sa kapaligiran ng Rizal Park na unang dinalaw ni Bush. Bibigyan din ni Ebdane ng katugunan ang matagal nang hinaing ng mga pulis sa mabagal na proseso ng kanilang promosyon dahil sa partisipasyon nila sa depensa sa naganap na Malaca&amp;ntilde;ang seige noong Mayo 1, 2000. (Ulat ni Danilo Garcia)</body>
<link>http://www.philstar.com/Article.aspx?articleId=225110&amp;publicationSubCategoryId=92</link>
</article>
<article>
<title>FPJ ilalampaso ni GMA</title>
<author>Lilia Tolentino at Ely Saludar</author>
<date>
<month>October</month>
<day>23</day>
<year>2003</year>
</date>
<body>Bibiguin ni Pangulong Arroyo sa pamamagitan ng kakayahan ang popularidad ng hari ng pelikulang Pilipino na si Fernando Poe Jr. para manatili pa siya sa puwesto sa loob pa ng anim na taon. Ang pahayag na ito ay kasunod ng ulat na niluluto na ng oposisyon ang tinaguriang powerhouse presidential team nina FPJ at Sen. Loren Legarda. Ayon kay Presidential Spokesman Ignacio Bunye, hindi kinakabahan ang Palasyo na makabangga si FPJ at tiwala ang Malacanang na mananalo pa rin si GMA sa 2004 dahil ang paglalabanan anya sa May 2004 ay kakayahang mamahala ng gobyerno na taglay ni Pangulong Arroyo na kapos naman ang iba pang aspiranteng presidente. Idinagdag pa ng kampo ng Pangulo na kung ang oposisyon ay may blockbuster team na Poe-Legarda, may posibilidad ding itapat ng namumunong partido ang tambalang GMA-Noli de Castro. Subalit nilinaw naman ni Bunye na hindi tinatawaran ng kampo ng administrasyon ang karapatan ng hari ng pelikulang Pilipino na sumabak sa halalan bilang standard bearer ng oposisyon. Kailangan lamang anyang tiyakin ni FPJ na kuwalipikado siya at pasado sa mga kahilingan ng Saligang Batas at Omnibus Election Code para sa mga naghahangad na kumandidatong presidente sa darating na halalan. Kasabay nito, itinuturing na isang balitang kutsero ang napaulat na kumikilos ang administrasyon upang pigilan sa pagkandidato si FPJ at inaalok ng milyong piso upang umatras sa eleksiyon at hindi na makatunggali ng Pangulo. Sinabi ni Bunye na hindi kailangang gawin ng Malaca&amp;ntilde;ang ang alok na ito dahil malaki ang paniniwala ng Pangulo sa kanyang abilidad upang pamunuan ang gobyerno at maisulong ang mga reporma sa bansa. Nanahimik din ang Malaca&amp;ntilde;ang sa isyung isang American citizen si FPJ at ang panliligaw ng Pangulo kay Legarda na bumalik sa administrasyon. (Ulat nina Lilia Tolentino at Ely Saludar)</body>
<link>http://www.philstar.com/Article.aspx?articleId=225197&amp;publicationSubCategoryId=92</link>
</article>
<article>
<title>2-weeks hingi ni FPJ kung tatakbo ba</title>
<author>Rudy Andal</author>
<date>
<month>October</month>
<day>23</day>
<year>2003</year>
</date>
<body>Ngayon na sana ihahayag ang pagiging handa ni Fernando Poe Jr. bilang presidentiable ng United Opposition, pero matapos makipag-miting kay Senate Minority Leader Vicenter Sotto III ay biglang kumabig si &amp;quot;da king&amp;quot; at humingi ng dalawang linggo upang timbangin ang kanyang mga supporter bago pa ito magdesisyon kung tatakbong presidente sa 2004 elections. Sinabi ni Sen. Sotto, ang natokahang kumausap kay FPJ, nakahanda nang tumakbo si FPJ bilang kandidato sa oposisyon, subalit nais muna nitong timbangin kung mayroon siyang matatag na suporta mula sa masa at mga kaibigan bago nito ihayag ang kanyang magiging desisyon sa alok na kalabanin si Pangulong Arroyo. Ipinaliwanag pa ni Sotto na hindi naman tuluyang tinatalikuran ni FPJ ang alok na tumakbo itong pangulo pero nais lamang nitong konsultahin muna ang kanyang mga supporter bago tuluyang ihayag ang kanyang desisyon sa loob ng 2 linggo. Iginiit naman ni Sen. Panfilo Lacson, sinuman ang mapipili ng United Opposition na maging standard bearer ay igagalang niya ito basta katanggap-tanggap ang proseso ng pagpili. Aniya, sakaling hindi siya ang maging pambato ay hindi na din siya tatakbo bilang vice president dahil hanggang 2007 pa naman ang kanyang termino bilang senador. (Ulat ni Rudy Andal)</body>
<link>http://www.philstar.com/Article.aspx?articleId=225206&amp;publicationSubCategoryId=92</link>
</article>
<article>
<title>Oposisyon nahati kay FPJ</title>
<author>Malou Rongalerios</author>
<date>
<month>October</month>
<day>23</day>
<year>2003</year>
</date>
<body>Siguradong mahahati ang oposisyon kapag itinuloy ni action king Fernando Poe Jr. ang pagtakbo sa 2004 presidential elections dahil wala ring balak umatras si Sen. Panfilo Lacson na nauna nang nagpahayag ng kanyang kandidatura. Ayon kay Davao City Rep. Prospero Nograles, ngayon pa lang ay may mga miyembro na ng oposisyon ang nagpahayag ng suporta kay Lacson matapos mapabalita ang pagtakbo ni FPJ. Pabor anya kay Pangulong Arroyo ang pagtakbo ni FPJ dahil hindi solid ang botong matatanggap ng Pangulo samantalang mahahati naman ang oposisyon. Ayon naman kay Isabela Rep. Rodolfo Albano, hindi dapat maliitin ng oposisyon ang kakayahan ni Pangulong Arroyo dahil marami na itong napatunayan at may naipapakitang track record sa publiko. Ani Albano, kung electoral records ang pagbabatayan, si Arroyo ang may hawak ng record ng pinakamataas na botong natanggap na umabot sa 15.74 milyon o 43.26 percent nang mahalal itong senador noong 1995. Kaugnay nito, sinabi ni Minority Leader Carlos Padilla na kailangan pa ring dumaan sa mahigpit na selection process si &amp;quot;da king&amp;quot; bago ito maging kandidato ng United Opposition. Hindi aniya exempted si FPJ mula sa kanilang proseso nang pagpili ng kandidato. Kailangan din aniyang kumbinsihin ni FPJ ang mga miyembro ng oposisyon na siya ang pinakamahusay na kandidato na magdadala ng tagumpay sa United Opposition. Naniniwala si Padilla na mas marami sa oposisyon ang nagpahayag ng suporta kay Lacson kaysa kay FPJ. Idinagdag naman ni House Assistant Minority Leader Gilbert Remulla na hindi dapat maging biktima ang oposisyon ng &amp;quot;showbiz mindset&amp;quot; sa pagpili ng kanilang kandidato. Sinabi pa ni Remulla na bagaman at walang masama kung pumasok sa pulitika ang isang artista, mas mabuti pa rin kung may isang &amp;quot;solid flatform&amp;quot; ang kanyang kandidato para sa 2004. (Ulat ni Malou Rongalerios)</body>
<link>http://www.philstar.com/Article.aspx?articleId=225213&amp;publicationSubCategoryId=92</link>
</article>
<article>
<title>Sa right to privacy: 'Komite ko ang masusunod - Joker</title>
<author>Rudy Andal</author>
<date>
<month>October</month>
<day>23</day>
<year>2003</year>
</date>
<body>Mananaig ang naging desisyon ng Senate blue ribbon committee kaugnay sa &amp;quot;right to privacy&amp;quot; ni Ignacio Arroyo sa Jose Pidal investigation kaysa sa anumang desisyon ng secondary committee ukol dito. Ito ang iginiit kahapon ni Sen. Joker Arroyo, chairman ng blue ribbon, kaugnay sa ipinalabas na report ni Sen. Edgardo Angara ng senate committee on constitutional amendments, revision of laws and codes, kung saan ay ayaw kilalanin ang right to privacy ni Iggy. Ayon kay Sen. Arroyo, ang blue ribbon ang lead committee sa imbestigasyon sa Jose Pidal scandal habang ang komite ni Angara at senate committee on banks ni Sen. Serge Osme&amp;ntilde;a ay pawang secondary committees. Sinabi ni Arroyo, ang mangingibabaw na desisyon ay ang report ng primary committee at ito ay ang blue ribbon kaya &amp;quot;basura&amp;quot; ang ginawang desisyon ni Angara. Aniya, malinaw na nakasaad sa ating Konstitusyon na dapat igalang at irespeto ng sinuman ang right to privacy ng isang indibidwal. Dahil dito, hinamon niya si Angara na patunayang hindi labag sa Konstitusyon ang kanyang nais mangyari na hayaan si Iggy sa kanyang right to privacy. Bukod dito, wika pa ni Sen. Arroyo, walo lamang mula sa 14 miyembro ng komite ni Angara ang lumagda sa kanyang report habang 10 naman ang pumirma sa blue ribbon report na igalang ang right to privacy ni Iggy sa susunod na magkaroon ng pagdinig sa Jose Pidal scandal. (Ulat ni Rudy Andal)</body>
<link>http://www.philstar.com/Article.aspx?articleId=225219&amp;publicationSubCategoryId=92</link>
</article>
<article>
<title>Impeachment ni Erap vs justices ibinasura na</title>
<author>Malou Rongalerios</author>
<date>
<month>October</month>
<day>23</day>
<year>2003</year>
</date>
<body>Ibinasura na kahapon ng House committee on justice ang inihaing impeachment complaint ni dating Pangulong Estrada laban kay Supreme Court Chief Justice Hilario Davide Jr. at pitong iba pang mahistrado ng SC dahil sa kawalan ng substansiya o &amp;quot;insufficiency in substance.&amp;quot; Pero hindi pa rin tapos ang problema ni Davide dahil patuloy na umuusad ang ikalawang impeachment complaint na isinusulong naman ng kampo ni businessman Eduardo &amp;quot;Danding&amp;quot; Cojuangco Jr. kung saan umaabot na sa 67 ang mambabatas na lumagda sa impeachment. Sa isinagawang pagdinig kahapon ng committee on justice kaugnay sa unang impeachment na inihain ni Estrada, 18 sa mga miyembro ng komite ang nagsabing kulang sa substansiya ang reklamo. Samantala may kinalaman ang pangalawang reklamo sa diumanoy katiwaliang nagawa ni Davide dahil sa maling paggamit ng multi-billion peso Judiciary Development Fund. Nais ni Nationalist Peoples Coalition Rep. Felix Fuentebella ng Camarines Sur na umabot sa 73 ang lagda upang makuha ang one-third ng 219 congressmen at nang maideretso na kaagad ang reklamo sa Senado. (Ulat ni Malou Rongalerios)</body>
<link>http://www.philstar.com/Article.aspx?articleId=225225&amp;publicationSubCategoryId=92</link>
</article>
<article>
<title>Soriquez umapela: Mega dike wag isisi sa akin!</title>
<author>Gemma Amargo</author>
<date>
<month>October</month>
<day>23</day>
<year>2003</year>
</date>
<body>Sa ikalawang pagkakataon muling umapela sa Sandiganbayan si Department of Public Works and Highways (DPWH) acting Secretary Florante Soriquez na alisin siya sa kaso ng maanomalyang P2.7 bilyon mega dike scam. Sa ipinadalang mosyon ni Soriquez sa Sandiganbayan 5th Division, iginiit nito na ang kaso ay hindi dapat isisi sa kanya dahil wala siyang ginagawang pakikipagsabwatan sa contractor ng Pampanga mega dike. Ipinagdiinan nito na hindi siya maaaring makipagsabwatan sa contractor dahil may overall in-charge sa construction gayong siya ay project engineer lamang ng Anti-Lahar Mt. Pinatubo Project noong 1996. Nagpahayag din ng pangamba si Soriquez na ang pagbuhay sa nasabing kaso na may pitong taon nang nakakaraan ay posibleng awayan sa loob mismo ng DPWH sa pagitan ng mga opisyal nito kung saan ilang grupo ang nagmamaniobra sa kaso at nasa likod ng black propaganda laban dito. Sinabi pa nito na mismo ang Sandiganbayan na rin ay nahihirapan na magdesisyon sa kinasasangkutang kaso ng faulty construction ng nasabing mega dike. Dapat umanong ikonsidera ang mga naunang ebidensiya laban sa kanya kung saan ay napatunayan ng prosecution at mga iniharap na testigo na abswelto siya sa nasabing anomalya. (Ulat ni Gemma Amargo)</body>
<link>http://www.philstar.com/Article.aspx?articleId=225229&amp;publicationSubCategoryId=92</link>
</article>
<article>
<title>Mass walkout vs Garcia</title>
<author>Angie dela Cruz</author>
<date>
<month>October</month>
<day>23</day>
<year>2003</year>
</date>
<body>Mag-aalsa balutan ang libu-libong manggagawa sa mga ahensiya ng pamahalaan kapag hindi inalis ni Pangulong Arroyo si GSIS Administrator Winston Garcia. Ayon sa Commission of Independent Union, magsasagawa ng mass walkout ngayon ang mga empleyado ng gobyerno bilang pagkondena sa patuloy na pananatili ni Garcia sa puwesto. Sinabi ng naturang grupo, kailangang bigyang daan ng Malaca&amp;ntilde;ang ang kanilang kahilingan dahil baka maapektuhan nito ang may 1.5 milyong workforce na hindi makakaboto pabor sa administrasyon. Ang kahilingang ito ay ipinaabot ng grupo sa kabila ng mga report na hindi maaalis sa GSIS si Garcia dahil ang tatay nito ay Lakas party president sa lalawigan ng Cebu. Gayunman, binigyang diin ng samahan na dapat bigyang pansin ang kanilang kahilingan dahil ang kapakanan ng taong-bayan ang nakataya sa usaping nabanggit. Sinasabi ng mga empleyado ng gobyerno na sa ilalim ng pamunuan ni Garcia ay hindi naibigay ang dapat na makamtam ng mga kawani. (Ulat ni Angie dela Cruz)</body>
<link>http://www.philstar.com/Article.aspx?articleId=225232&amp;publicationSubCategoryId=92</link>
</article>
<article>
<title>Davide tagilid na</title>
<author>Malou Rongalerios at Rudy Andal</author>
<date>
<month>October</month>
<day>24</day>
<year>2003</year>
</date>
<body>Matapos tumayong presiding justice sa impeachment trial ni dating Pangulong Estrada, inaasahang muling haharap sa Senado si Supreme Court Justice Hilario Davide, pero bilang isang akusado matapos magtagumpay kahapon sa House of Representatives ang pag-eendorso sa kanilang reklamong pagpapatalsik kay Davide. Bagaman at nasa tanggapan pa ni House Secretary General Robert Nazareno ang ikalawang impeachment complaint na inihain nina Camarines Sur Rep. Felix Fuentebella at Tarlac Rep. Gilbert Tedoro, ikinokonsidera nang na-impeached si Davide sa House matapos umabot na sa 87 kongresista ang nag-endorso dito. One third lamang ng kabuuang bilang ng mga mambabatas na 213 ang kailangan para maisampa ang kaso pero humigit pa ito kaya hindi na ito dadaan pa sa House committee on justice para litisin base na rin sa impeachment rules. Inaasahang agad iaakyat ang kaso sa Senado. Sa naturang impeachment, inireklamo si Davide ng corruption, culpable violation of the Constitution at pagkakanulo sa tiwala ng mamamayan dahil sa diumanoy maanomalyang paggamit ng multi-billion peso Judiciary Development Fund (JDF). Ang JDF fund ay itinatag sa ilalim ng Presidential Decree 1949 noong panahon ni dating Pangulong Ferdinand Marcos. Walumpung porsiyento ng nasabing pondo ay inilalaan para sa karagdagang allowance at benepisyo ng mga kawani ng hudikatura at ang 20 porsiyento naman ay para sa pagbili ng mga kagamitan. Pero natuklasan umano ng Commission on Audit na hindi napunta sa mga empleyado ng hudikatura ang malaking porsiyento ng pondo at sa halip ay sa pagbili ng mga luxury cars na nagkakahalaga ng P30 milyon para sa mga miyembro at opisyal ng SC. Ginamit din umano ang pondo sa pagbili ng mga kurtina na nagkakahalaga ng P5.5 milyon at sa mga furniture sa session hall ng SC na nagkakahalaga ng P8.1 milyon. Umabot din sa P34 milyon ng JDF ang ginamit sa pagtatayo ng mga bahay-bahayan sa Baguio City para gamitin ng mga SC justices. Samantala, hindi naman nakasisiguro si Justice Davide na maisasalba siya ng mga senador na kaalyado ni Pangulong Arroyo dahil maging ang mga ito ay galit din sa kanya. Ito ang ibinunyag ng isang political stategist ng isang senador na tumangging magpabanggit ng pangalan. Ayon sa source, posibleng tuluyang masibak sa puwesto si Davide kung hindi magiging solido ang majority bloc ng Senado na pinangungunahan ni Senate President Franklin Drilon. Sa sandaling maihatid ang impeachment complaint sa Senado ay ihahanda na ang pagiging impeachment court nito at ang 22 senador ang tatayong mga hukom. Araw-araw ang magiging trial puwera na lamang kung Sabado, Linggo at holiday at gaganapin ito mula alas-2 ng hapon. Sinabi ni Drilon na kahit mag-adjourn ang Senado sa darating na February 6 ay hindi maapektuhan ang pagiging impeachment court ng Mataas na Kapulungan matapos lang ang pagdinig sa reklamo laban kay Davide. (Ulat nina Malou Rongalerios at Rudy Andal)</body>
<link>http://www.philstar.com/Article.aspx?articleId=225321&amp;publicationSubCategoryId=92</link>
</article>
<article>
<title>Galamay ni Bin Laden timbog</title>
<author>Gemma Amargo</author>
<date>
<month>October</month>
<day>24</day>
<year>2003</year>
</date>
<body>Naaresto ng mga operatiba ng Bureau of Immigration (BI) ang isang Jordanian national na umanoy miyembro ng Al-Qaeda terror group sa bansa at &amp;quot;kasabwat&amp;quot; ng bayaw ni international terrorist Osama bin Laden. Kinilala ni BI Commisioner Andrea Domingo ang suspek na si Mahmoud Afif Abdeljalil, 36, na noon pang Setyembre 25, 2003 nahuli at kasalukuyang nakapiit sa BI matapos itong maaresto sa Zamboanga City. Subalit matapos ang halos isang buwan na tactical interrogation ay nadiskubre ng BI na si Abdeljalil ang siyang umanoy &amp;quot;point man&amp;quot; ni Jamal Kahalifah, isang Saudi national na ang asawa ay kapatid ni Bin Laden. Si Abdeljalil ang pumalit sa puwesto ni Khalifa at siyang namuno sa Mindanao simula ng umalis ng Pilipinas ang huli noong 1994. Ayon pa kay Domingo, si Abdeljalil ay may asawang Filipina kaya nagkaroon ito ng temporary resident visa mula sa BI noong Oktubre 1995 at nabigo itong mai-extend ng mag-expire ito noong 1998 kaya ikinokonsidera ang suspek na undocumented alien. Bukod dito, ang bahay din umano ni Abdeljalil sa Zamboanga ang ginagamit na safehouse at meeting place ng mga miyembro ng Al-Qaeda na nag-ooperate sa southern part ng Mindanao. Nagsisilbing general manager din si Abdeljalil ng isang Zamboanga-base construction firm na umanoy front ng Al-Qaeda upang maka-ipon ng pondo para sa kanilang mga aktibidad dito at sa ibang bansa. Ikalawa na si Abdeljalil na miyembro ng Al-Qaeda na nalambat ng Immigration. (Ulat ni Gemma Amargo)</body>
<link>http://www.philstar.com/Article.aspx?articleId=225328&amp;publicationSubCategoryId=92</link>
</article>
<article>
<title>Impeachment labag sa Konstitusyon</title>
<author>Gemma Amargo/Ely Saludar</author>
<date>
<month>October</month>
<day>24</day>
<year>2003</year>
</date>
<body>Lalabagin umano ng mga kongresista ang Saligang Batas sa sandaling isulong ng mga ito ang impeachment complaint kay SC Chief Justice Hilario Davide. Iginiit ni Davide na labag ito sa Article 11 section 3 paragraph 5 ng Konstitusyon kung saan nakasaad na &amp;quot;No impeachment proceedings shall be initiated against the same official more than once a period of one year.&amp;quot; Magugunita na nitong Oktubre lamang nabasura ang unang impeachment case laban kay Davide at sa pitong iba pang associate justices. Sinabi ni Davide na politically motivated ang naturang kaso dahil isang partido pulitikal lamang ang nagsumite. Sa kabila nito, tiniyak ni Dabansavide na handa niyang harapin ang anumang akusasyon laban sa kanya anumang oras at pagkakataon. Tiniyak naman ng Malaca&amp;ntilde;ang na igagalang nito ang anumang desisyon ng Kongreso kaugnay ng impeachment laban kay Davide. Sinabi ni Presidential Spokesman Ignacio Bunye na hindi manghihimasok ang tanggapan ng Pangulo sa gawain at desisyon ng Kongreso. Kasabay nito, buo pa rin ang tiwala ni Pangulong Arroyo kay Davide. (Ulat nina Gemma Amargo/Ely Saludar)</body>
<link>http://www.philstar.com/Article.aspx?articleId=225335&amp;publicationSubCategoryId=92</link>
</article>
<article>
<title>FPJ magdeklara ka na! - Ping</title>
<author>Rudy Andal</author>
<date>
<month>October</month>
<day>24</day>
<year>2003</year>
</date>
<body>Iginiit kahapon ni Sen. Panfilo Lacson kay action king Fernando Poe Jr. na magpahayag na ito kung tatakbong presidente sa 2004 elections upang hindi naman mabalam ang pagpili ng standard bearer ng United Opposition. Ayon kay Lacson, ilang linggo na lamang ang nalalabi para sa filing of certificate of candidacy subalit hanggang ngayon ay wala pang malinaw na prosesong gagawin ang United Opposition sa pagpili ng magiging standard bearer. Aniya, kung talagang gustong sumali sa selection process ng United Opposition si FPJ ay dapat magdeklara na ito at hindi iyong parang nanghuhula lamang tayo dito kung gusto ba niya o ayaw niyang sumali. Sinabi ni Lacson, anuman ang maging resulta ng isasagawang selection process at hindi man siya ang mapili bilang presidential candidate ay igagalang niya ito basta katanggap-tanggap ang proseso at hindi luto. Sakaling hindi siya mapili ay desidido pa rin itong ituloy ang kanyang presidential ambition dahil naniniwala ang senador na mas marami siyang makukuhang suporta mula sa LDP upang maging standard bearer dahil walo mula sa 11 kongresistang LDP ang pabor na siya ang maging pambato ng partido sa 2004. Hanggang 2007 pa ang termino ni Lacson bilang senador. (Ulat ni Rudy Andal)</body>
<link>http://www.philstar.com/Article.aspx?articleId=225341&amp;publicationSubCategoryId=92</link>
</article>
<article>
<title>Malaca&amp;ntilde;ang diskumpiyado sa 2-M signatures kay FPJ</title>
<author>Ely Saludar</author>
<date>
<month>October</month>
<day>24</day>
<year>2003</year>
</date>
<body>Duda ang Malaca&amp;ntilde;ang sa ipinagmamalaking 2 milyong lagda ng mga taga-suporta ni action king Fernando Poe Jr. na humihimok na kumandidato ito sa 2004. Sinabi ni Presidential Spokesman Ignacio Bunye na wala namang makapagpapatunay kung talagang may nakalap na 2 milyon na siyang pinagbabasehan ngayon kung gaano umano kalakas si FPJ. Ayon kay Bunye, mas madaling paniwalaan ang mga inilalabas na survey na pinagbabasehan kung sino ang mga malalakas na kandidato. Ipinaliwanag ni Bunye na subok ang kredibilidad ng mga survey. Samantala, hindi man direktang inamin ng Palasyo tila minaliit nito ang kakayahan ni FPJ na pamunuan ang bansa bilang pangulo. Sinabi ni Bunye na kung si Pangulong Arroyo na may karanasan sa pulitika ay gumugugol pa ng isa at kalahating taon mara magamay ang pamamalakad sa gobyerno gaano pa kaya ang mga bagitong nag-aambisyong maupo sa Malaca&amp;ntilde;ang. Mas maganda anyang gawing batayan ng mga botante ang karanasan kaysa popularidad o kasikatan ng isang kandidato. (Ulat ni Ely Saludar)</body>
<link>http://www.philstar.com/Article.aspx?articleId=225346&amp;publicationSubCategoryId=92</link>
</article>
<article>
<title>Allowances ng justices, judges aprub na</title>
<author>Lilia Tolentino</author>
<date>
<month>October</month>
<day>24</day>
<year>2003</year>
</date>
<body>Nilagdaan na ni Pangulong Arroyo ang panukalang batas na magbibigay ng special allowances na katumbas ng 100% ng kanilang basic monthly salary sa lahat ng mahistrado at hukom na nasa Court of Appeals at Regional Trial Court. Ang increase ay gagawin sa loob ng apat na taon, 25% kada taon hanggang sa makumpleto ang naturang 100% increase. Kukunin ang pondo mula sa koleksiyon ng legal fee. Kung magkakaroon ng kalabisan sa pondong nakolekta sa legal fee, gagamitin ito sa pagtataas naman ng allowance sa iba pang tauhan ng korte. Ang mga umiiral nang allowance at iba pang benepisyong tinatanggap na ng mga opisyal at tauhan ng hudikatura ay ipagpapatuloy kahit pa may bagong pamantayan sa dagdag na allowance para sa kanila. (Ulat ni Lilia Tolentino)</body>
<link>http://www.philstar.com/Article.aspx?articleId=225350&amp;publicationSubCategoryId=92</link>
</article>
<article>
<title>Kita ng Duty-Free tataas sa liquor supply deal</title>
<author>Butch Quejada</author>
<date>
<month>October</month>
<day>24</day>
<year>2003</year>
</date>
<body>Inaasahan ang pagtaas ng kita ng Duty-Free Philippines (DFP) sa mga susunod na taon matapos na maipatupad ang kontrata sa pagitan ng Colombo Management Hongkong Limited (CMH) hinggil sa pamamahagi at pagbebenta ng mga alak sa mga tindahan nito sa arrival area ng NAIA Terminal 1 at 2. Sa isang pahayag, sinabi rin ni Michael Kho, general manager ng Duty-Free Philippines na hindi lamang ang kita ng kanilang tindahan ang inaasahang aangat, kundi matitiyak din ang kasiguraduhan ng trabaho ng mahigit sa 800 empleyado nito. Bukod dito, makakatugon din ang DFP sa iba pa nitong tungkulin tulad ng pagtulong sa pagsusulong ng turismo sa bansa. Ayon pa kay Kho, tatlong taon ang kanilang pinaghintay bago ipatupad ang pinasok na kontata sa CMH ni dating GM Faustino Salud upang tiyakin na hindi magiging agrabyado ang DFP dito. Aniya, ang kasunduan ay isang magandang hakbangin para sa DFP hindi lamang sa pinansiyal na kapakinabangan nito, kundi maging sa pagtiyak ng kabuhayan ng mga empleyadong nakasalalay ang kinabukasan sa DFP. Aabot sa P270 milyon ang inaasahang kita ng DFP bukod pa sa mababawasan ang tindahan ng kinakailangang puhunan upang mapanatili ang operasyon nito. Tiniyak din ni Kho sa mga empleyado ng DFP na patuloy na gumagawa ng paraan ang liderato ng DFP upang ganap na umangat ang kita ng DFP at nang sa gayon ay mabigyan ng karampatang pagtaas sa sahod at benepisyo ang mga kawani nito. (Ulat ni Butch Quejada)</body>
<link>http://www.philstar.com/Article.aspx?articleId=225351&amp;publicationSubCategoryId=92</link>
</article>
<article>
<title>Bagong grading system ng DECS kinatigan ng Senado</title>
<author>Rudy Andal</author>
<date>
<month>October</month>
<day>24</day>
<year>2003</year>
</date>
<body>Kinatigan ng Senado ang bagong grading system na ipatutupad ng Department of Education (DepEd) para sa public school sa buong kapuluan. Umaasa si Sen. Tessie Aquino-Oreta na ang bagong grading system sa public school ay makatutulong upang mapaangat ang karunungan ng mga estudyante dito at malaman na umasenso rin ang resulta ng National Elementary Achievement Test (NEAT) at National Secondary Achievement Test (NSAT). &amp;quot;We welcome this new initiative of Secretary (Edilberto) de Jesus to improve the quality of learning and the performance of our students in public schools,&amp;quot; sabi ni Oreta. Sa ilalim ng bagong grading system na niluluto ni deJesus, mananatili sa 75% ang passing grade ng mga estudyante subalit sa mga pagsusulit, hindi na makakakuha ng 50% ang isang estudyante kung nabokya ito kundi 0% samantalang ang perfect score ay 100%. Ang final grade ng isang estudyante ay ibabase naman sa average nito sa apat na periodic grades. Naniniwala si Oreta na kung maipapatupad ito, posibleng umasenso na ang kalidad ng pag-aaral sa public school lalo na sa mga importanteng subject sa Mathematics, Science at English. (Ulat ni Rudy Andal)</body>
<link>http://www.philstar.com/Article.aspx?articleId=225352&amp;publicationSubCategoryId=92</link>
</article>
<article>
<title>NPA, Jemaah Islamiyah nagsanib</title>
<author>Lilia Tolentino at Joy Cantos</author>
<date>
<month>October</month>
<day>25</day>
<year>2003</year>
</date>
<body>Itinaas ni Pangulong Arroyo sa Order of Battle bilang numero unong kalaban ng gobyeno ang Jemaah Islamiyah (JI), kasunod ng intelligence report na nakipag-alyansa na umano ito sa New Peoples Army (NPA). Nabatid na isang Commander Teray ng NPA ang tumulong umano sa dalawang miyembro ng JI na nagtatago sa Mindanao para makapunta sa Westen Visayas region. Sa kanyang talumpati sa Organization of Foreign Correspondents Association of the Philippines, sinabi ng Pangulo na kailangang bigyang prayoridad ang pagsasanib na ito dahil malalagay sa panganib hindi lang ang Pilipinas kundi maging ang buong rehiyon. Kung datiy ang pangunahing prayoridad ng pamahalaan ay ang bantang panganib ng MILF at Abu Sayyaf, ngayon ay ang pagpasok ng JI sa pamahalaan ang dapat na bigyang pansin matapos ang bantang pagsalakay ng JI bilang pagbawi sa pagkamatay ng teroristang si Fathur Rohman Al-Ghozi at pagkakaaresto sa Cotabato kay Taufek Refke, ang hinihinalang &amp;quot;bagman&amp;quot; ng JI. Iisa umano ang itinuturing na kalaban ng dalawang grupo na walang iba kundi ang pamahalan at bukod ditoy magkasundo rin ang mga ito sa paghahasik ng terorismo bagaman itoy sa magkakaibang paraan. &amp;quot;They have the same enemy fighting for a common cause, so its possible they have inks,&amp;quot; pahayag ng militar. Minsan nang lumutang ang hinalang may sabwatan ang JI at ang MILF dahilan sa pagsasanay ng mga dayuhang terorista sa mga dating kampo ng separatistang mga rebelde pero ito ay noon pang 1999 hanggang unang bahagi ng 2001. &amp;quot;We are going into a more focused campaign against the JI, complete with a new order of battle and targets for domestic and transnational inteligence in concert with our allies,&amp;quot; anang Pangulo. Magugunita na ang NPA ay nalagay sa talaan bilang ika-34 sa hanay ng Foreign Terrorist Organization ng Estados Unidos sa buong mundo. Samantala ang Southeast Asian-based JI ay kaalyado naman ng Al-Qaeda terrorist ni Saudi billionaire Osama bin Laden, ang itinuturing na public enemy no.1 ng Amerika dahil sa pagma-mastermind umano sa World Trade Center bombing noong Setyembre 11, 2000. Pero nanawagan ang Pangulo sa publiko na huwag mataranta sa mga babalang ito ng terorista para maiwasan ang espekulasyon sa halaga ng piso na nakakaapekto ng malaki sa ekonomiya ng bansa. Anya, ang bantang ito ng JI ay kontrolado na at ang pagkataranta ng publiko ang siya lamang magiging daan para magpatuloy ang pagbagsak ng halaga ng piso laban sa dolyar. Kailangang magkaroon ng tiwala ang publiko sa kakayahan ng gobyernong masugpo ang bantang panganib ng JI lalo nat napatay na si Al-Ghozi at naaresto si Refke, dagdag ng Pangulo. (Ulat nina Lilia Tolentino at Joy Cantos)</body>
<link>http://www.philstar.com/Article.aspx?articleId=225442&amp;publicationSubCategoryId=92</link>
</article>
<article>
<title>Davide pinagre-resign na lang</title>
<author>Malou Rongalerios</author>
<date>
<month>October</month>
<day>25</day>
<year>2003</year>
</date>
<body>Ilang mambabatas ang nanawagan kahapon kay Supreme Court Chief Justice Hilario Davide Jr., na mag-resign na lamang upang maiwasan ang pagkakaroon ng Constitutional crisis. Ayon kina Davao City Rep. Prospero Nograles at Nueva Ecija Rep. Aurelio Umali, isang &amp;quot;win-win&amp;quot; solution na papabor kay Davide kung magpa-file na lamang ito ng early retirement. Ang reaksiyon ng dalawang solon ay kaugnay ng pagmamatigas umano ni Davide na sumailalim sa impeachment trial dahil labag anya ito sa Konstitusyon. Sinabi ni Nograles na siguradong magkakaroon ng Constitutional crisis kung hindi pupunta sa impeachment court si Davide dahil lalabas na hindi nito kinikilala ang kapangyarihan ng Kongreso at ang prosesong pinagdaanan ng impeachment complaint. Ayon naman kay Tarlac Rep. Gilbert Teodoro, ang pinakamabilis na paraan upang maresolba ang problemang kinakaharap ni Davide ay ang pag-alis nito sa puwesto. Ipinaliwanag ni Western Samar Rep. Eduardo Nachura, chairman ng House committee on constitutional amendments, na magkakaroon ng Constitutional crisis kapag dinala ang usapin nang pagtanggi ni Davide na sumailaim sa impeachment trial sa Korte Suprema. Naniniwala si Nachura na masyadong magiging kumplikado ang sitwasyon dahil ang lilitisin sa impeachment court ay ang Chief Justice at ang mag-i-interpret naman ay ang mga mismong mahistrado ng SC. Ayon kay Nachura, kung ang pagbabasehan ay ang Konstitusyon, isang beses lamang sa loob ng isang taon maaaring sampahan ng impeachment complaint ang isang opisyal. Pero sa impeachment rules, magsisimula lamang ang 1-year prescription ban sa sandaling maabot ang 1/3 votes ng mga miyembro ng Kongreso. (Ulat ni Malou Rongalerios)</body>
<link>http://www.philstar.com/Article.aspx?articleId=225458&amp;publicationSubCategoryId=92</link>
</article>
<article>
<title>FPJ di siguradong standard bearer</title>
<author>Rudy Andal</author>
<date>
<month>October</month>
<day>25</day>
<year>2003</year>
</date>
<body>Nilinaw kahapon ni Sen. Edgardo Angara na kahit magdeklara si action king Fernando Poe Jr. ng kanyang kandidatura sa araw na ito ay hindi awtomatikong magiging standard bearer siya ng United Opposition. Sinabi ni Sen. Angara, pangulo ng Laban ng Demokratikong Pilipino (LDP), kung magpahayag man ng kanyang kagustuhan na sumali sa 2004 presidential race si FPJ ay dadaan siya sa selection process ng United Opposition. Magkakaroon ng pagtitipon ang mga supporter ni FPJ sa araw na ito sa Cuneta Astrodome, Pasay city kung saan ay inaasahan nilang magdedeklara si FPJ kung tutuloy na ito sa pagtakbo bilang pangulo. Ayon kay Angara, maliban kay FPJ ay kabilang din sa sasailalim sa selection process upang maging standard bearer sina Senators Panfilo Lacson, Loren Legarda at Noli de Castro. (Ulat ni Rudy Andal)</body>
<link>http://www.philstar.com/Article.aspx?articleId=225459&amp;publicationSubCategoryId=92</link>
</article>
<article>
<title>Erap pinayagang dumalaw sa ina</title>
<author>Malou Rongalerios</author>
<date>
<month>October</month>
<day>25</day>
<year>2003</year>
</date>
<body>Pumayag na kahapon ang Sandiganbayan Special Division na pansamantalang makalabas ng kulungan si dating Pangulong Estrada para makapagpagamot at makadalaw sa kanyang inang si Do&amp;ntilde;a Mary na may malubhang sakit. Ipinalabas ang resolusyon matapos humarap si Dr. Lorenzo Hocson, doktor ni Estrada, sa Special Division kaugnay sa inihaing mosyon ng dating pangulo na mabisita ang kanyang ina na hindi na niya nakita mula ng makulong sa Veterans Memorial Medical Center at para na rin makapagpa-computerized tomography (CT) scan at magnetic resonance imaging (MRI) sa ibabang bahagi ng kanyang likod at tuhod. Sinabi ni Hocson sa korte na ang 98-taong gulang na si Do&amp;ntilde;a Mary ay may sakit na abdominal aneurysm na maaaring maging sanhi ng kanyang kamatayan. Delikado na anya ang kalagayan ng ina ni Estrada at posible itong mamayapa anumang oras. &amp;quot;She has three aneurysms and if a rapture occurs in three to five minutes the patient may expire,&amp;quot; ani Hocson. Hindi na rin anya makakatulong sa kasalukuyang kalagayan ni Do&amp;ntilde;a Mary ang pagsasailalim sa kanya sa operasyon dahil maaaring makasama pa ito. Alas-5 ng umaga bukas ay susunduin sa Tanay si Erap at dideretso sa bahay ng kanyang ina sa Kennedy st., San Juan. Doon na ito matutulog at kinabukasan, araw ng Lunes ay dadalhin siya sa Makati Medical Center para magpasuri na tatagal lamang ng isang oras. (Ulat ni Malou Rongalerios)</body>
<link>http://www.philstar.com/Article.aspx?articleId=225470&amp;publicationSubCategoryId=92</link>
</article>
<article>
<title>Ari-arian ni Lacson, iilitin ng US court</title>
<author>Danilo Garcia</author>
<date>
<month>October</month>
<day>25</day>
<year>2003</year>
</date>
<body>Posibleng ilitin ng korte ng California, USA ang mga bank account at ari-arian ni Senador Panfilo Lacson sa oras na lumabas ang kautusan na pumapabor sa isang negosyanteng nagreklamo nang hindi nito pagbabayad sa kontrata ng pagbili ng mga imported na posas noong ito pa ang hepe ng PNP. Inihayag kahapon ni National Bureau of Investigation (NBI) Director Reynaldo Wycoco na nasa California ngayon ang naturang ulat sa pamamagitan ng isang teleconferencing. Sinabi ni Wycoco na nakatakdang magpalabas ng ruling anumang araw ngayon ang Alameda Superior Country Court ukol sa kasong isinampa ni Blanquita Pelaez laban kay Lacson. Nabatid na nagsagawa ng isang bidding ang PNP noon kung saan nanalo dito si Pelaez na naka-base sa California. Sa Estados Unidos pa iniimport ni Pelaez ang naturang mga posas kaya dito nito isinampa ang naturang kaso. Hindi naman umano siya binayaran ni Lacson at sa halip ay ginawan pa siya ng isang umanoy pamba-blackmail. Itoy nang utusan umano siya ni Lacson na gumawa ng kuwento sa ilang mataas na opisyal noon ng PNP para mapatanggal ito sa kanilang puwesto at maiupo ang kanyang mga bataan na kanyang hindi ginawa. Dahil dito, hindi na umano siya tuluyang binayaran ni Lacson sa naunang kontrata. Inaalam pa ng korte ang kabuuang halaga na babayaran ng senador sa pagpapalabas ng kautusan kung saan dadaanin na lamang sa pag-iilit sa mga bank accounts at mga ari-arian nito ang pagbabayad. (Ulat ni Danilo Garcia)</body>
<link>http://www.philstar.com/Article.aspx?articleId=225471&amp;publicationSubCategoryId=92</link>
</article>
<article>
<title>Puwesto sa UN nakopo ng RP</title>
<author>Ellen Fernando/Lilia Tolentino</author>
<date>
<month>October</month>
<day>25</day>
<year>2003</year>
</date>
<body>Nakuha ng Pilipinas ang bakanteng puwesto (non-permanent) sa United Nations Security Council sa ginanap na assembly at botohan kamakalawa ng gabi sa botong 179 mula sa 182 kabuuang botante. Labis namang ikinalugod ni Pangulong Arroyo ang pagkakatanghal sa Pilipinas na nakapagpatingkad anya sa dangal at pagmamalaki ng sambayanang Pilipino. Sa isang pahayag, sinabi ng Pangulo na ang pagkakahalal sa Pilipinas sa pagiging hindi pirmihang miyembro ng UN at ang pagkakabilang ng bansa bilang kaalyado ng North Atlantic Treaty Organization bagaman hindi miyembro ng organisasyon, ang nakapagbigay sa bansa ng isang bentahe para makapag-ambag sa pandaigdigan na kapayapaan. &amp;quot;It is a source of national pride that 179 out of 182 countries voted for the Philippines and this shows the support, respect and prestige we have gained in the international community,&amp;quot; anang Pangulo. Sinabi pa ng Pangulo na ang respetong ito at prestihiyong ipinagkaloob ng pandaigdig na komunidad sa bansa ay resulta ng katapangan at pakikiisa ng Pilipinas sa pakikibaka kontra terorismo at paglutas sa problema ng kahirapan. (Ulat nina Ellen Fernando/Lilia Tolentino)</body>
<link>http://www.philstar.com/Article.aspx?articleId=225480&amp;publicationSubCategoryId=92</link>
</article>
<article>
<title>FPJ lehitimong Pinoy -BI</title>
<author>Ludy Bermudo</author>
<date>
<month>October</month>
<day>26</day>
<year>2003</year>
</date>
<body>Kinumpirma kahapon ni Bureau of Immigration (BI) Commissioner Andrea Domingo na isang lehitimong Filipino si action king Fernando Poe Jr. at may pasaporte ito bilang isang Pilipino. Ang pahayag ay bunsod na rin ng mga pagkwestiyon ng mga kritiko ni FPJ sa kanyang citizenship na isang isyu na makakahadlang sakaling tumakbo ito sa pagka-pangulo sa 2004. Ayon kay Domingo, hindi maaaring mabigyan ng pasaporte si FPJ kung hindi ito kinilala muna bilang Pilipino. Hawak ng BI ang dokumento bilang ebidensiya na magpapatunay na isa siyang Pilipino kayat maaari siyang tumakbo sa nasabing eleksiyon dahil may karapatan ito. At kung may duda pa anya ang mga kritiko nito sa kanyang nationality, sa Department of Foreign Affairs (DFA) na lamang umano ito busisiin. Nilinaw naman ni Domingo na sa kabila nito, isang impormante ang nagsabi na kung pagbabasehan ang family tree ni Da King, maituturing na isa itong American citizen. Nabatid na ang lolo ni FPJ ay isang black Portuguese at miyembro ng US Marines na nakapag-asawa ng Filipina na si Miranda. Sila ay nagkaanak - sina Fernando Poe Sr., ama ni FPJ at miyembro ng US Marines at artista na nakapangasawa ng Amerikana na si Elizabeth Kelly. Nagkaanak sina Poe Sr. at Kelly - sina Andy Poe, ang tunay na Fernando Poe Jr.; Ronald Allan Poe, ang tunay na pangalan ni Da King; Elizabeth at Conrad. Dito lumalabas na isang Amerikano si FPJ. Gayunman, isa pa sa titiyakin ay kung anak umano sa labas si FPJ dahil hindi umano kasal ang nanay nito sa amang Amerikano kaya malabo pa rin ang isyu sa nationality na hadlang sa posibleng pagtakbo nito sa eleksiyon. (Ulat ni Ludy Bermudo)</body>
<link>http://www.philstar.com/Article.aspx?articleId=225579&amp;publicationSubCategoryId=92</link>
</article>
<article>
<title>Ipagtanggol si Davide</title>
<author></author>
<date>
<month>October</month>
<day>26</day>
<year>2003</year>
</date>
<body>Nanawagan kahapon ang mga opisyal ng isang samahan ng mga abugado sa kapwa nila tagapagtanggol ng batas at sa sambayanan na huwag hayaang magtagumpay ang reklamong patalsikin sa puwesto si Chief Justice Hilario Davide. &amp;quot;Nananawagan kami sa kapwa namin mga abugado at sa mamamayang Pilipino na ipagtanggol ang Kataas-Taasang Hukuman laban sa mga makasariling pulitiko na nagkukunwaring mga lingkod ng bayan at ginagamit ang mass media upang sirain ang integridad at reputasyon ng Korte Suprema,&amp;quot; ayon sa resolusyong pinagtibay ng lupon ng mga opisyal ng Filipino Lawyers for Good Governance o FILGOOD. Sinabi ni Atorni Ricardo Abcede, pinuno at tagapagsalita ng grupo, isang pampulitikang panunupil ng mga mapaghiganti at masasamang pulitiko ang inihain na impeachment complaint laban sa punong mahistrado ng Kataas-taasang Hukuman ng bansa. Aniya, ang SC ang huling muog ng demokrasya kaya hindi dapat ito sumailalim sa anumang may halong pulitikal na pagsisiyasat o pakikialam ng ilang pantas na sangay ng pamahalaan. Ayon pa kay Abcede, hindi dapat dumaan sa kahihiyan at manikluhod sa iilang interesadong grupo ang Korte Suprema dahil mahalaga ang papel na ginagampanan nito sa lipunan ang ipagtanggol ang batas, sinuman ang tatamaan. (Ult ni Rudy Andal)</body>
<link>http://www.philstar.com/Article.aspx?articleId=225580&amp;publicationSubCategoryId=92</link>
</article>
<article>
<title>Noise barrage kay Davide wag suportahan</title>
<author></author>
<date>
<month>October</month>
<day>26</day>
<year>2003</year>
</date>
<body>Umapela sa publiko ang grupong Peoples Movement Against Poverty (PMAP) na huwag tangkilikin ang pinaplanong noise barrage at rally bukas para kay impeached Supreme Court Chief Justice Hilario Davide Jr. Ayon kay Lope Santos, tagapagsalita ng PMAP, ang nasabing pagkilos ay binuo ng mga grupong bahagi ng &amp;quot;civil society&amp;quot; upang palabasing malinis ang record ni Davide at di makatarungan ang pagkaka-impeach nito sa Kongreso. Ayon sa grupo, hindi anya dapat magpadala ang taumbayan sa panloloko ng civil society dahil hindi mai-impeach si Davide kung walang nakitang malinaw na basehan ang ating mga mambabatas. Ipinaalala rin nito na malaki ang pananagutan ng civil society sa mga krisis na bumabalot sa bansa. &amp;quot;Kung hindi sila nakipagsabwatan sa kampo ni Mrs. Arroyo para pabagsakin ang administrasyon ni Ginoong Joseph Estrada, walang naganap na krisis pulitikal at pang-ekonomiya sa Pilipinas. Nagtuluy-tuloy sana ang pagpapatupad ng mga pro-poor programs ni Estrada,&amp;quot; pahayag ng PMAP. Iginiit nitong dapat ay isinama pa ang civil society sa reklamo kontra kay Davide dahil pare-pareho lang umanong nilabag ng mga ito ang Saligang Batas.</body>
<link>http://www.philstar.com/Article.aspx?articleId=225593&amp;publicationSubCategoryId=92</link>
</article>
<article>
<title>Sen. Arroyo sinupalpal sa sabwatang GMA-Danding</title>
<author>Lilia Tolentino/Malou Rongalerios</author>
<date>
<month>October</month>
<day>26</day>
<year>2003</year>
</date>
<body>Umalma kahapon ang Malaca&amp;ntilde;ang sa akusasyon ni Senador Joker Arroyo na nakipagsabwatan umano si Pangulong Arroyo sa kampo ni businessman Eduardo &amp;quot;Danding&amp;quot; Cojuangco Jr. upang umusad ang impeachment complaint laban kay Supreme Court Chief Justice Hilario Davide Jr. Ayon kay Presidential Spokesman Ignacio Bunye, ang bintang na ito ni Senador Arroyo ay walang basehan at hindi makatarungan dahil hindi nanghihimasok ang Pangulo sa problema ng hudikatura at lehislatura. Sa pahayag ni Sen. Arroyo, isinakripisyo si Davide sa kasong impeachment na ang pangunahing pakay ay masigurong mananalo ang Pangulo sa 2004 elections, matiyak na mananatili kay Cojuangco ang kontrol sa P100-bilyong shares of stocks sa San Miguel Corp. at masigurong hindi mabubuwag ang alyansa ng Lakas at Nationalist Peoples Coalition (NPC). Sinabi ni Bunye na walang pakialam ang Pangulo sa impeachment case at ang posisyon nito ay pabayaang umusad ang proseso para naman maidepensa ni Davide ang sarili sa isasagawang imbestigasyon. Sinabi naman ni House Speaker Jose de Venecia na dapat kondenahin ng lahat ng miyembro ng Lakas ang akusasyon ni Sen. Arroyo. Maliwanag naman aniya na sinuportahan ng mga mambabatas na nagmula sa ibat ibang partido ang inihaing impeachment complaint laban kay Davide kaya hindi maaaring sabihin na nagsasabwatan ang NPC at Lakas upang umusad lamang ang ikalawang reklamo. Hindi anya kinausap ni Pangulong Arroyo ang sinumang mambabatas na miyembro ng Lakas upang iendorso ang pagpapatalsik kay Davide. Magugunita na naisulong ang second impeachment sa pamamagitan ng suporta ng 87 kongresita kaugnay ng reklamong technical malversation sa pondo ng Judicial Development Fund na sa halip mapunta sa kapakinabangan ng 25,000 empleyado ng korte ay nagastos sa pagbili ng mga mamahaling kotse, pagpapatayo ng bahay bakasyunan at upisina ng mga SC justices. (Ulat ni Lilia Tolentino/Malou Rongalerios)</body>
<link>http://www.philstar.com/Article.aspx?articleId=225594&amp;publicationSubCategoryId=92</link>
</article>
<article>
<title>Kamatayan sa militar at pulis na sangkot sa kidnap-for-ransom</title>
<author>Joy Cantos</author>
<date>
<month>October</month>
<day>26</day>
<year>2003</year>
</date>
<body>&amp;quot;Kung kailangang barilin siya, babarilin siya dahil wala namang sinisino itong kampanya natin.&amp;quot; Ito ang mariing babala kahapon ni PNP Chief Gen. Hermogenes Ebdane Jr. kaugnay na rin ng pinalakas na anti-kidnapping campaign ng pamahalaan matapos na italaga bilang Anti-KFR si dating Defense Secretary Angelo Reyes. Ayon kay Ebdane, kamatayan ang maaaring kaharapin ng sinumang tiwaling pulis at sundalo na masasangkot sa gawaing kriminal partikular na ang kidnap-for-ransom (KFR). Binigyang diin ni Ebdane na ipatutupad nila ang mahigpit na krusada laban sa mga KFR groups dahil sa tumitinding reklamo partikular na ng Chinese community na labis na apektado at kadalasay siyang target ng mga big-time kidnapping syndicate. Sinabi ni Ebdane na hihintayin pa ng liderato ng PNP ang Implementing Rules &amp;amp; Regulations (IRR) hinggil sa bagong anti-kidnapping super body ngayong si Reyes ang itinalaga bilang pangunahing magsu-supervise sa mga operasyon ng Police Anti-Crime Emergency Response (PACER) at Anti-Crime Task Force (ACTAF) ng AFP. (Ulat ni Joy Cantos)</body>
<link>http://www.philstar.com/Article.aspx?articleId=225604&amp;publicationSubCategoryId=92</link>
</article>
<article>
<title>Ipadala ng maaga ang mga sulat</title>
<author>Ellen Fernando</author>
<date>
<month>October</month>
<day>26</day>
<year>2003</year>
</date>
<body>Dahil sa inaasahang pagdagsa ng mga sulat at parcels ngayong kapaskuhan, hinikayat kahapon ng Philippine Postal Corporation (PPC) ang publiko na maagang magpadala ng sulat, Christmas cards at parcels upang matiyak na makararating sa kinauukulan sa takdang panahon. Kung maaari, ani Villanueva, kailangang naipadala na ang mga sulat bago sumapit ang Dec. 8 nang maiwasan ang Christmas rush. Tiniyak ni Villanueva na makararating sa takdang panahon ang mga sulat dahil na rin sa malawak na mail network nito at pagdaragdag ng mechanized facilities sa Central Mail Center sa Pasay City. May karagdagan ding 40 bagong mail vans na makatutulong sa mobilisasyon ng mga sulat sa ibat ibang panig ng Pilipinas. Pinaalalahan din ni Villanueva ang publiko na mapanganib ang paglalagay ng pera sa sulat. Sa halip ay makabubuting gamitin ang money order system sa pagpapadala ng salapi. (Ulat ni Ellen Fernando)</body>
<link>http://www.philstar.com/Article.aspx?articleId=225606&amp;publicationSubCategoryId=92</link>
</article>
<article>
<title>MILF kumalas na sa JI</title>
<author>Joy Cantos</author>
<date>
<month>October</month>
<day>26</day>
<year>2003</year>
</date>
<body>Malaki ang maitutulong ng pangakong pagbawi ng suporta ng mga rebeldeng Moro Islamic Liberation Front (MILF) na dati nitong ipinagkakaloob sa mga teroristang Jemaah Islamiyah (JI) para umusad na ang peace talks sa pagitan ng pamahalaan at MILF. Ayon kay AFP Public Information Office chief Lt. Col. Daniel Lucero, malaki ang papel sa nalalapit na paghaharap sa negotiating table ng GRP at MILF peace panels para sa ikatatagumpay ng peace talks kung tuluyan nang mapuputol ang suporta ng MILF sa grupo ng JI. Sinabi ni Lucero na nararapat lamang na tumalima ang MILF sa kanilang pangako upang patunayan din ng nabanggit na grupo ang kanilang sinseridad sa pakikipag-usap sa gobyerno. Binanggit ng opisyal na ilan sa mga umanoy suportang ibinibigay ng MILF sa JI ay ang pagkakaloob ng training sa mga ito at pagbibigay ng impormasyon na kakailanganin ng teroristang grupo sa isang partikular nilang operasyon. Inaasahang magsisimulan umusad ang negosasyong pangkapayapaan sa unang linggo ng susunod na buwan. (Ulat ni Joy Cantos)</body>
<link>http://www.philstar.com/Article.aspx?articleId=225611&amp;publicationSubCategoryId=92</link>
</article>
<article>
<title>Solons aastras sa impeachment</title>
<author>Rose Tamayo, Ely Saludar at Rudy Andal</author>
<date>
<month>October</month>
<day>27</day>
<year>2003</year>
</date>
<body>Babawiin ni Caloocan City 2nd District Congressman Edgar &amp;quot;Egay&amp;quot; Erice ang pagpirma nito hinggil sa inihaing impeachment laban kay Supreme Court (SC) chief Justice Hilario Davide Jr. sa Mababang Kapulungan ng Kongreso. Inaasahang marami pang kongresista ang babawi sa kanilang pirma sa impeachment complaint kasunod ng pagkumbinsi sa kanila ng partidong Lakas-CMD. Ayon kay Erice, nagkamali umano siya nang pumirma sa nasabing complaint subalit hindi pa umano huli ang lahat para ituwid ang kanyang pagkakamali. Sinabi ni Erice na miyembro ng Liberal Party na bagamat binabawi niya ang kanyang pirma laban kay Davide ay naniniwala pa rin siya na may naganap na anomalya sa Judicial Development Fund (JDF) ng SC ngunit hindi pa umano niya matukoy kung sino ang may kagagawan nito. Sinabi naman ni Presidential adviser Heherson Alvarez, spokesman ng Lakas-CMD na agad silang magsasagawa ng pagpupulong upang kumbinsihin ang mga kapartidong kongresista na iatras ang kanilang pirma sa impeachment laban kay Davide. Niliwanag ni Alvarez na hindi nagkaroon ng konsultasyon at minadali ang pagpapapirma sa mga kongresista. Ang pahayag ni Alvarez ay tugon sa gitna ng tila panunukso ni House Speaker Jose de Venecia na mahirap ng mapigilan ang impeachment laban kay Davide dahil hindi ito dumaan sa normal na proseso o sa House Committee on Justice at sa halip ay sa pamamagitan ng pagkalap ng 1/3 na pirma na awtomatikong maisasalin ang kasong impeachment sa Senado para sa paglilitis. Samantala, nilinaw ng Malaca&amp;ntilde;ang na hindi sisipot si Pangulong Gloria Macapagal-Arroyo sa ipapatawag na emergency meeting ng administration party na Lakas-CMD. Ayon naman kay Presidential spokesman Ignacio Bunye, malinaw ang posisyon ng pangulo na hindi makikialam sa kasong impeachment laban kay Davide at ito ay isang panloob na usapin ng hiwalay na sangay ng gobyerno. Kasabay nito, mariing pinabulaanan ni Bunye na ginagapang ng Malaca&amp;ntilde;ang ang mga kongresista upang hindi matuloy ang pagsampa ng impeachment kay Davide sa Senado. Ito ay kaugnay ng ulat na sinisikap ni Presidential adviser on legislative affairs Gabriel Claudio na paatrasin ang mga kongresista na sumusuporta sa impeachment. Magdaraos ngayong araw ng caucus ang mga senador bilang paghahanda sa kanilang pagiging senator-judges sa impeachment trial laban kay Davide sa sandaling isampa ng Kamara ang articles of impeachment sa Senado. Sinabi ni Senate president Franklin Drilon na walang pagbabagong sistema sa dating ginampanang papel ng mga senador bilang mga hukom sa Estrada impeachment. Si Drilon ang tatayong presiding officer ng impeachment court habang ang mga senador ang aaktong senator-judge sa sandaling simulan ang impeachment trial laban kay Davide. (Ulat ni Rose Tamayo, Ely Saludar at Rudy Andal)</body>
<link>http://www.philstar.com/Article.aspx?articleId=225709&amp;publicationSubCategoryId=92</link>
</article>
<article>
<title>Pagtanggal sa listahan ng foreign terrorist sa CPP-NPA, pinag-aaralan</title>
<author>Ely Saludar</author>
<date>
<month>October</month>
<day>27</day>
<year>2003</year>
</date>
<body>Nagsasagawa ng masusing pag-aaral ang Malaca&amp;ntilde;ang kung susuportahan nito ang bansang Norway kaugnay ng pagsusulong na maalis ang Communist Party of the Philippines-New Poeples Army (CPP-NPA) sa listahan ng mga foreign terrorists sa United States at Europe. Ayon kay Presidential spokesman Ignacio Bunye, sa ngayon ay nais ng pamahalaan na manumbalik na ang peace talks sa pagitan ng mga rebeldeng komunista at gobyerno. Pero nilinaw ni Bunye na hindi dapat na gawing kondisyon ang pag-aalis ng CPP-NPA sa listahan ng US laban sa mga terorista. Samantala, ipinaabot ng Malaca&amp;ntilde;ang ang pasasalamat nito sa Norway dahil sa bukod sa pagsuporta sa usapang pangkapayapaan ay payag ito na magsilbing third party facilitator. Nauna rito, nais ng pamunuan ng National Democratic Front (NDF) na maalis muna ang CPP-NPA sa listahan ng mga foreign terrorist organizations sa US at Europe bago ibalik ang pakikipag-usap sa pamahalaan. (Ulat ni Ely Saludar)</body>
<link>http://www.philstar.com/Article.aspx?articleId=225725&amp;publicationSubCategoryId=92</link>
</article>
<article>
<title>Erap bumisita sa inang maysakit</title>
<author>Joy Cantos</author>
<date>
<month>October</month>
<day>27</day>
<year>2003</year>
</date>
<body>Magkahalong galak at kalungkutan ang sumalubong kahapon kay dating Pangulong Joseph Estrada sa pagbisita nito sa kanyang tahanan para dalawin ang kanyang ina na dumaranas ng malubhang karamdaman sa San Juan kahapon ng umaga. Sinabi ni Police Security and Protection Office (PSCPO) director P/Chief Supt. Prospero Noble na dakong alas-9 ng umaga nang samahan ng kanyang mga tauhan si Erap mula sa detention nito sa headquarters ng Armys 2nd Infantry Division (ID) sa Tanay, Rizal patungo sa tirahan ng ina nito na si Do&amp;ntilde;a Mary, 96, sa San Juan. Ang dating Pangulo ay isinakay sa isang private chopper na pag-aari ng negosyanteng si Lucio Tan na dumating pasado alas-9 lamang ng umaga sa kanilang lugar. Sinalubong ang dating Pangulo ng kanyang pamilya at ng mga residente ng San Juan kabilang ang mga matatanda na hindi magkamayaw sa tindi ng tuwa at di rin napigilan ang mapaluha matapos na muling makita ang kanilang idolo. Ayon kay Noble, pinahintulutan ang dating Pangulo ng Sandiganbayan na mabisita ang kanyang ina na nakaratay kaugnay sa grabe nitong sakit na aneurism. Magdamag lamang aniya na mananatili si Erap sa San Juan at ngayong araw ay ibabalik na rin ito sa Camp Capinpin. (Ulat ni Joy Cantos)</body>
<link>http://www.philstar.com/Article.aspx?articleId=225726&amp;publicationSubCategoryId=92</link>
</article>
<article>
<title>Palasyo dedma sa puwersa ni FPJ</title>
<author>Ely Saludar/Edwin Balasa at Rudy Andal</author>
<date>
<month>October</month>
<day>27</day>
<year>2003</year>
</date>
<body>Hindi pinansin ng Malaca&amp;ntilde;ang ang pagpapakita ng malakas na puwersa ng kampo ng hari ng pelikulang Pilipino na si Fernando Poe Jr. (FPJ). Ito ay kaugnay sa pagdagsa ng mga taga-suporta ni FPJ sa Cuneta Astrodome na dinaluhan nito subalit hindi pa pormal ang pagdedeklara ng &amp;quot;da king&amp;quot; ng kanyang kandidatura sa pangpanguluhan sa 2004 elections. Ayon kay Presidential spokesman Ignacio Bunye, bagamat nagdeklara na si Pangulong Arroyo ng kanyang kandidatura ay ayaw daw nito na maistorbo ng pulitika ang kanyang tungkulin bilang pinuno ng bansa. Ang pananahimik ng Malaca&amp;ntilde;ang ay taliwas naman sa pang-iingay ng kapartido ng pangulo kung saan agad ng nilalait si FPJ at minamaliit ang kakayahan nito. Sinabi ni Presidential adviser at Lakas-CMD spokesman Heherson Alvarez na may karapatan si FPJ na kumandidato subalit dapat ay suriing mabuti ng publiko ang kakayahan nito upang pamunuan ang bansa. Ayon naman sa Food, Peace and Justice Volunteers Brigade (FPJVB), inaasahan nilang magdedeklara si FPJ ng kanyang kandidatura pagkatapos ng paggunita ng Araw ng mga Patay. Sinabi ni Boots Cadsawaan, chairman ng Filipino for Peace Justice for President Movement (FPJPM), naniniwala siya na hindi bibiguin ng &amp;quot;da king&amp;quot; ang kanyang mga tagasuporta. Aniya, isang motorcade sa Mindanao ang kanilang isasagawa na lalahukan ng 500 volunteers upang ipakita ang pagsuporta nila sa aktor. Ayon sa source sa kampo ng oposisyon, posibleng magdeklara si Poe bilang opisyal na kandidato ng United Opposition matapos itong makipagpulong kay Senate Minority leader Tito Sotto III. Makikipagpulong si Sotto kay Poe sa darating na Nobyembre 4-5 at kung makukumbinsi ng senador na tumakbo bilang presidente si FPJ ay gagawin ang pagdedeklara sa Luneta Grandstand, dalawang linggo matapos ang nasabing pulong. Kung matutuloy na kumandidato bilang pangulo ang aktor posible umanong magbigay na si Senador Panfilo Lacson na tatakbo na lamang bise presidente at magiging runningmate na lang ito ng action king. Inihayag naman ni Senator Aquilino Pimentel na bagamat popular si FPJ ay magiging hadlang dito ang kawalan ng karanasan nito sa usapin ng public administration. Aniya, kaibigan niya si FPJ pero hindi puwedeng isantabi ang kawalan nito ng karanasan sa public administration kumpara kay dating Pangulong Estrada na nagsilbi muna bilang alkade ng San Juan, senador at bise presidente bago naging pangulo ng bansa noong l998 elections.(Ulat nina Ely Saludar/Edwin Balasa at Rudy Andal))</body>
<link>http://www.philstar.com/Article.aspx?articleId=225735&amp;publicationSubCategoryId=92</link>
</article>
<article>
<title>Sin sumuporta kay Davide</title>
<author>Ludy Bermudo</author>
<date>
<month>October</month>
<day>27</day>
<year>2003</year>
</date>
<body>Nagpahayag ng kanyang suporta si dating Manila Archbishop Jaime Cardinal Sin kay chief justice Hilario Davide Jr. Ipinaliwanag ni Sin na tiwala siya sa katapatan, integridad at sinseridad ni Davide sa paglilingkod sa taumbayan dahil matagal niyang kilala ang katauhan nito at ng bayan. Sinariwa ni Sin ang mga ginampanang tungkulin ni Davide partikular bilang dating aktibong participant ng l986 Constitutional Commission (ConCom) sa panahon ng Edsa 1, kung saan nakatulong ito sa pag-organisa ng transitional government, kinilala siyang distinguished at outspoken member ng Batasang Pambansa sa rehimeng Marcos, ibinalik niya ang tiwala ng publiko sa electoral process nang umupong chairman ng Commission on Elections (Comelec) na nagpatunay na may hustisya sa sistema ng hudikatura. Dahil dito, hinikayat ang buong nananampalataya sa relihiyong Katoliko na magkapit-bisig sa pagdarasal upang malagpasan ng Punong mahistrado ang nararanasang pagsubok sa kanyang buhay. &amp;quot;Let us pray that he (Davide) may stand firm and come out stronger,&amp;quot; ani Sin. (Ulat ni Ludy Bermudo)</body>
<link>http://www.philstar.com/Article.aspx?articleId=225737&amp;publicationSubCategoryId=92</link>
</article>
<article>
<title>Metro judges welga</title>
<author>Lordeth Bonilla at Gemma Amargo</author>
<date>
<month>October</month>
<day>28</day>
<year>2003</year>
</date>
<body>Posibleng maapektuhan ang mga kasong dinidinig ngayon sa mga korte, matapos maglunsad kahapon ng &amp;quot;mass leave&amp;quot; ang mga judges upang suportahan si Supreme Court Chief Justice Hilario Davide sa kinakaharap nitong impeachment at upang isalba ang hudikatura sa bansa. Binoykot ng may 20 huwes sa Makati Regional Trial Court at anim sa Metropolitan Trial Courts ang kanilang mga hearing at nagkaisa na hindi sila didinig ng mga kaso hanggat hindi natatapos ang gusot sa Judiciary lalu na ang kinakaharap na kontrobersiya ni Justice Davide. Nakiisa rin ang mga huwes sa Muntinlupa, Pasig at Para&amp;ntilde;aque at nagmotorcade papuntang Kongreso bilang pagpapakita ng kanilang suporta kay Davide. Nabatid kay Executive Judge Sixto Marella Jr., ng Makati City RTC Branch 138, tutol sila sa impeachment kay Davide, dahil kapag nangyari ito ay mawawalan na ng tiwala ang publiko sa sistema ng hudikatura. Ang welga sa Makati ay sinabayan rin ng malawakang kilos-protesta sa harapan ng tanggapan ng Korte Suprema sa Padre Faura, Maynila na dinaluhan ng daan-daang mga hukom, abogado at empleyado ng hudikatura. Nagpahayag din ng buong suporta kay Davide ang Metro Manila Mayors League at hindi lamang ang mga huwes dito sa Maynila magkakaroon ng pag-aaklas kundi maging sa ibat ibang korte sa buong bansa. Bilang bahagi ng protesta, naglagay ng black armband at nagsuot ng itim na damit ang mga huwes at empleyado habang sumisigaw tangan ang mga placard na may nakasulat na &amp;quot;Save Davide, Save Judiciary.&amp;quot; Nangako naman ang mga ito na matapos lamang ang gusot sa judiciary ay babalik na sila sa kanilang mga trabaho at kanilang titiyakin na magtutuluy-tuloy na ang pagdinig ng mga kasong hawak nila. At kung kinakailangan anyang mag-overtime sila matapos lang ang pagresolba ng mga kasong nasa sala nila ay kanilang gagawin. (Ulat nina Lordeth Bonilla at Gemma Amargo)</body>
<link>http://www.philstar.com/Article.aspx?articleId=225834&amp;publicationSubCategoryId=92</link>
</article>
<article>
<title>Pres. GMA nakialam na</title>
<author>Ely Saludar/Lilia Tolentino/Grace dela Cruz</author>
<date>
<month>October</month>
<day>28</day>
<year>2003</year>
</date>
<body>Nangangamba si Pangulong Arroyo sa pag-iral ng diktadurya at destabilisasyon kung hindi nito pipigilan ang impeachment laban kay Supreme Court Chief Justice Hilario Davide. Sa isang pahayag pagkaraang dumalo sa misang ginanap sa Korte Suprema bilang suporta kay Davide, sinabi ng Pangulo na minabuti niyang kausapin sina Justice Davide, Speaker Jose de Venecia at dating Ambassador Danding Cojuangco, para maiwasan ang pagkakaroon ng Constitutional crisis. Ayon sa Pangulo, kapag humantong sa krisis ay maaaring magkaroon ng puwang ang destabilisasyon at samantalahin ang sitwasyon. Dahil dito ay gagamitin ni Pangulong Arroyo ang lahat ng paraan upang huwag maiakyat ang articles of impeachment sa Senado. Bagaman anya ang isang Pangulo ng bansa ay kailangang manatiling neutral sa usaping ito na nagsasangkot sa dalawang kahiwalay na institusyon ng pamahalaan, naaayon din sa tungkulin ng Pangulo ang paghahanap ng solusyon sa problema alang-alang sa kapakanan ng bansa. Kinikilala aniya ng Ehekutibo ang magkakahiwalay na kapangyarihan ng tatlong sangay ng pamahalan pero ang kanyang inaalala ay ang magiging epekto nito sa kabuhayan at katatagang pulitikal ng bansa. Hindi anya kailangan ng bansa ang panibagong trauma na mula sa impeachment trial sa kaso ni dating Pangulong Estrada. Ayon sa Pangulo, dahil sa impeachment trial ay nagresulta ito upang magkawatak-watak ang sambayanang Pilipino. Nilinaw ng Pangulo na tungkulin niya na huwag payagang humantong sa Constitutional crisis kaya nakialam na ito sa problema sa pagitan nina Davide at ng Kongreso. Kumpiyansa ang Malaca&amp;ntilde;ang na mapapatay nito ang kasong impeachment laban kay Davide upang huwag matuloy ang paglilitis. Kasamang dumalo ng Pangulo sa misa sina National Security Adviser Roilo Golez, Justice Sec. Simeon Datumanong at Presidential Spokesman Ignacio Bunye. (Ulat nina Ely Saludar/Lilia Tolentino/Grace dela Cruz)</body>
<link>http://www.philstar.com/Article.aspx?articleId=225845&amp;publicationSubCategoryId=92</link>
</article>
<article>
<title>Tita Cory lumusob sa Kongreso</title>
<author>Malou Rongalerios</author>
<date>
<month>October</month>
<day>28</day>
<year>2003</year>
</date>
<body>Personal na nagtungo kahapon sa House of Representatives si dating Pangulong Cory Aquino upang suportahan si Supreme Court Chief Justice Hilario Davide at magbabala na siguradong magkakaroon ng Consitutional crisis kung hindi tatapusin sa maayos na paraan ang impeachment complaint. &amp;quot;I want to voice my concern about a potential Constitutional crisis that may arise from this complaint, should this issue not be settled with dispatch and to the satisfaction of the parties concerned,&amp;quot; ani Aquino. Sinabi pa ni Aquino na hindi pa nakakabangon ang ekonomiya ng bansa sa naganap na Oakwood mutiny at lalo lamang lulubha ang problema kung magkakaroon ng isa pang krisis. Nanawagan din ang dating presidente sa lahat ng mga mambabatas na pag-isipang mabuti ang nasabing reklamo laban kay Davide. Kabilang sa mga nagtungo sa Kongreso upang ipakita ang suporta kay Davide sina Raul Roco ng partidong Aksiyon Demokratiko, Renato de Villa ng Promdi, Philippine Bar Association, Edsa Shrine Community, Couples for Christ at People Power 2 Movement. (Ulat ni Malou Rongalerios)</body>
<link>http://www.philstar.com/Article.aspx?articleId=225851&amp;publicationSubCategoryId=92</link>
</article>
<article>
<title>Sotto napikon sa mga solon na umatras sa impeachment</title>
<author>Rudy Andal/Lilia Tolentino/Malou Rongalerios</author>
<date>
<month>October</month>
<day>28</day>
<year>2003</year>
</date>
<body>Inakusahan kahapon ni Senate Minority Leader Vicente Sotto III na walang mga &amp;quot;bayag&amp;quot; ang mga kongresista matapos umatras ang mga ito sa inihaing impeachment complaint laban kay SC Chief Justice Hilario Davide. At dahil na rin sa ginawang pag-atras ng mga kongresista sa kanilang reklamo laban kay Davide, walang kinahinatnan ang ginawang caucus ng mga senador kahapon na ipinatawag ni Senate President Franklin Drilon. &amp;quot;Wala silang mga bayag! Matapos silang pumirma sa impeachment complaint laban kay Justice Davide ay bigla silang mag-aatrasan,&amp;quot; wika ni Sen. Sotto. Ayon kay Sen. Sotto, wala nang dapat pag-usapan ang mga senador sa magiging proseso at sistema dahil nga umatras na ang mga kongresista. Wala na ring saysay ang ipadadalang transmittal ng impeachment complaint ng Kamara dahil bahagi lamang ito ng procedures at hindi na rin ito maaaksiyunan ng Senado bilang impeachment court dahil kaakibat nito ang liham ng Nationalist Peoples Coalition (NPC) congressmen kung saan ay nakasaad na iniaatras na rin nila ang complaint laban sa Chief Justice. Sinabi naman ni Sen. Drilon, sakaling matuloy ang impeachment proceedings ang gagamitin nilang procedures ay ang resolution 68 na ginamit noon ng Senado bilang impeachment court laban sa inihaing reklamo kay dating Pangulong Estrada. Naunang bumawi ng kanyang pirma si Caloocan City 2nd District Rep. Edgar Erice. Sinundan ito ng pag-urong rin ng suporta sa resolusyong impeachment sina Manila Rep. Ernesto Nieva; Baguio Rep. Mauricio Domogan; Muntinlupa Rep. Rufino Biazon; Sanlakas Rep. JV Bautista at Partido ng Manggagawa Rep. Renato Magtubo. Nadagdag din sa listahan sina Manila Rep. Harry Angping; Masbate Rep. Fausto Seachon; Deputy Speaker for Luzon Moises Espinosa at nakatakda ring lumagda ngayong araw sina Iloilo Rep. Augusto Syjuco; House Minority Leader Carlos Padilla; Negros Occidental Rep. Generoso Alvarez at Leyte Rep. Eduardo Veloso. (Ulat nina Rudy Andal/Lilia Tolentino/Malou Rongalerios)</body>
<link>http://www.philstar.com/Article.aspx?articleId=225858&amp;publicationSubCategoryId=92</link>
</article>
<article>
<title>Discount sa pasahe ng mga estudyante ipatupad - Oreta</title>
<author>Rudy Andal</author>
<date>
<month>October</month>
<day>28</day>
<year>2003</year>
</date>
<body>Hiniling kahapon ni Sen. Tessie Aquino-Oreta sa mga transport group na ipatupad nito ang pagkakaloob ng 20 percent discount sa pasahe ng mga estudyante upang hindi naman makadagdag sa pasanin ng mga magulang at mag-aaral. Sinabi ni Sen. Oreta, malaking tulong ang pagbibigay ng fare discount sa mga mag-aaral upang makabawas sa kanilang gastusin lalo ngayong tumataas ang lahat ng bilihin kabilang ang kanilang mga school expenses. Wika pa ni Oreta, dapat tularan ng iba pang transport groups ang pagkakaloob ng 20% discount ng Integrated Metro Bus Operators Association sa pangunguna ni Claire dela Fuente, dahil malaking tulong ito sa mga magulang at estudyante upang mabawasan ang gastusin sa araw-araw. &amp;quot;It will mean a lot to families where every centavo counts if transport groups cooperate with the government in granting fare discounts to students,&amp;quot; wika pa ng mambabatas na umakda ng may 230 education-friendly laws. Naunang hiniling ng mga transport group na magpalabas ng panibagong ID ang Department of Education upang kilalanin ng mga bus conductors at jeepney drivers subalit sinabi ng DepEd na ang school ID ay sapat na upang bigyan sila ng diskuwento sa pasahe. Idinagdag pa ni Oreta, ang bawat sentimo na matitipid ng estudyante ay magagamit na nito na pambili ng kanilang meryenda sa paaralan o pambili ng ibang gamit sa school. (Ulat ni Rudy Andal)</body>
<link>http://www.philstar.com/Article.aspx?articleId=225863&amp;publicationSubCategoryId=92</link>
</article>
<article>
<title>Erap iko-confine,may multiple slip disc</title>
<author>Malou Rongalerios</author>
<date>
<month>October</month>
<day>28</day>
<year>2003</year>
</date>
<body>Hindi nakabalik kahapon sa Camp Capinpin, Tanay, Rizal si dating Pangulong Estrada at sa halip ay idineretso ito sa Asian General Hospital sa Alabang, Muntinlupa City matapos matuklasan sa Makati Medical Center na mayroon siyang multiple slip disc. Uuwi na sana si Estrada kahapon makaraang bisitahin ang inang si Do&amp;ntilde;a Mary sa tahanan nito sa San Juan subalit nakitaan ito ng mga bukol sa likod bukod pa sa lumalalang kondisyon sa tuhod nito na dahilan ng pagsakit ng kanyang balakang. Lubha anyang delikado ang lagay ni Estrada dahil maaaring maparalisa ang dalawang paa nito kaya inirekomenda ng mga doktor na sumuri sa kanya sa Makati Med na agad itong isailalim sa examination. Wala namang nagawa ang mga bantay ni Estrada kundi sumunod. Sinabi ni Sandiganbayan chief sheriff Eduardo Urieta na hindi na kailangan pang maghintay ng pormal na desisyon mula sa Sandiganbayan Special Division dahil kailangang masunod ang rekomendasyon ng mga doktor na sumuri kay Estrada sa MMC. Ayon naman kay Special Prosecutor Dennis Villa-Ignacio, hindi tinututulan ng prosecution ang bigalang pagkaka-confine ni Estrada sa ospital sa kondisyong maipapaliwanag ito ng maayos ng kanyang doktor sa korte. (Ulat ni Malou Rongalerios)</body>
<link>http://www.philstar.com/Article.aspx?articleId=225868&amp;publicationSubCategoryId=92</link>
</article>
<article>
<title>Pushers sa barangay durugin - GMA</title>
<author>Lilia Tolentino</author>
<date>
<month>October</month>
<day>29</day>
<year>2003</year>
</date>
<body>Bilang na ang araw ng mga pusher sa bawat barangay sa buong Pilipinas matapos ideklara ni Pangulong Arroyo ang &amp;quot;all out war&amp;quot; laban sa mga sindikato ng droga sa buong kapuluan. Sa ginawang paglulunsad ng mas pinaigting na kampanya laban sa droga sa Araneta Coliseum, Quezon City sinabi ng Pangulo na hindi hihinto ang kanyang pamahalaan hanggat hindi nalilipol ang mga drug pusher sa bawat barangay sa buong bansa. Ang proklamasyon ay direkta ring babala sa mga tinaguriang kotong cops at protektor ng illegal drugs sa mga barangay kasabay ng pagpapalabas ng P2 bilyong pondo para lalo pang mapaigting ang mas pinalakas na kampanya. Nagbanta laban sa mga kotong cops na nakikinabang sa drugs si Gen. Edgar Aglipay, task force commander, PNP AID-SOTF na hindi palulusutin ang sinumang mapag-alamang kasapi sa sindikato ng droga. Tiniyak ni Aglipay na walang sasantuhin mula sa mga pulis na inirereklamong nagpapalaya sa mga arestadong pushers na hindi dumaan sa tamang proseso at kanilang kakasuhan at maaaring mauwi sa pagkakulong sa sinumang protektor ng illegal na droga. Inutusan din ng Pangulo ang pagpapakilos ni DILG Sec. Joey Lina sa Barangay Anti-Drug Abuse Councils (BADACs) upang higit na paigtingin ang drug clearing operations. Nangako ang Pangulo na dadalhin niya ang laban sa illegal na droga sa pinto ng bawat Pilipino kung kinakailangan. Nanumpa sa harap ng Presidente ang mahigit-kumulang sa 5,000 representante ng barangay mula sa ibat ibang lugar sa Metro Manila na patuloy ang kanilang pakikiisa sa pamahalaan laban sa droga. Ayon sa talaang ipinahayag ni Undersecretary Anselmo Avenido Jr., director-general ng Philippine Drugs Enforcement Agency (PDEA), may 1.8 milyong Pilipino ang nalululong sa droga at mahigit 1.6 milyon naman ang paminsan-minsan ay tumitikim nito. Nangako ang mga representante ng mga barangay na tutulong sila sa pulisya sa pamamagitan ng pagmamatyag at pagsuplong sa mga pinaghihinalaang pushers sa loob ng kanilang barangay. Inamin din ng pamahalaan na hindi naging matagumpay ang mga nakaraang kampanya laban sa droga sa dahilang hindi tuluy-tuloy ang mga barangay clearing operations. Ayon kay Undersecretary Efren Fernandez, executive director ng Dangerous Drugs Board (DDB), mas magiging epektibo ang naturang kampanya ng Pangulo dahil mas lalong mabubuksan ang kamalayan ng mamamayang Pilipino sa salot na naidudulot ng illegal na droga hindi lang sa katawan kundi sa buong pamilya. Maaalalang ang kampanya laban sa droga ay siyang binanggit ni President Arroyo sa kanyang State of the Nation Address sa harap ng Kongreso noong nakaraang Hulyo. Kasalukuyang nagpapatayo na ang Arroyo government ng mga karagdagang rehabilitation centers kung saan maaaring gamutin ang mga nalulong sa illegal drugs. (Ulat ni Lilia Tolentino)</body>
<link>http://www.philstar.com/Article.aspx?articleId=225957&amp;publicationSubCategoryId=92</link>
</article>
<article>
<title>'Status quo' order ipinalabas ng SC sa impeachment vs Davide</title>
<author>Grace dela Cruz/Rudy Andal</author>
<date>
<month>October</month>
<day>29</day>
<year>2003</year>
</date>
<body>Nagpalabas kahapon ng &amp;quot;status quo&amp;quot; order ang Supreme Court (SC) en banc kung saan ipinapatigil ang pagsusulong sa impeachment complaint laban kay Chief Justice Hilario Davide. Sa 2-pahinang resolution, inatasan din ng SC ang Office of the Solicitor General na magsumite ng kanilang komento sa loob ng 5 araw upang talakayin kung dapat na magpalabas ng TRO laban sa mga kongresistang nais magsulong ng impeachment complaint. Maging ang mga kongresista na nagsusulong ng impeachment case ay pinagsusumite din ng kanilang komento na hindi lalampas sa November 3. Itinakda ang pagsasagawa ng oral argument sa November 5. Bunga nito, hindi muna puwedeng umakto bilang impeachment court ang Senado dahil sa biglang pag-adjourn ng sesyon ng Kamara kahapon kaya walang naganap na transmittal ng articles of impeachment. Inihayag kahapon ni Senate President Franklin Drilon, hihintayin muna ng Senado ang transmittal bilang bahagi ng procedures saka lamang aakto ito bilang impeachment court. Ayon kay Drilon, bibigyan ng 10 araw ng impeachment court si Justice Davide upang sagutin ang complaint saka pagkakalooban naman ng 5 araw ang prosecution panel ng Kamara na sumagot sa naging reply ng Chief Justice. Sakaling mai-transmit ng Kamara ang articles of impeachment sa pagpapatuloy ng sesyon nito sa November 10 ay dito na aaksiyon ang Senado bilang impeachment court at susundin ang isinasaad ng resolution 68 ukol sa procedures ng impeachment proceedings kung saan ang Senate president ang magiging presiding officer habang ang mga senador ang aakto bilang mga hukom. Wika pa ni Drilon, kahit nag-adjourn ang Kamara at magbabalik lamang sa sesyon sa November 10 ay hindi kinakailangan na sumunod dito ang Senado bagkus ay itutuloy nito ang sesyon hanggang October 30 upang talakayin ang mahahalagang bagay tulad ng budget at iba pang panukala na kinakailangang bigyan ng prayoridad bago magbakasyon ang Senado. (Ulat nina Grace dela Cruz/Rudy Andal)</body>
<link>http://www.philstar.com/Article.aspx?articleId=225969&amp;publicationSubCategoryId=92</link>
</article>
<article>
<title>Accreditation ng Namfrel giit</title>
<author>Rudy Andal/Danilo Garcia</author>
<date>
<month>October</month>
<day>29</day>
<year>2003</year>
</date>
<body>Hiniling kahapon ni Sen. Ramon Magsaysay Jr. sa Comelec na ikonsidera nito ang kanilang desisyon ukol sa accreditation ng National Movement for Free Elections (Namfrel) sa pagsasagawa ng quick count sa darating na 2004 elections. Sinabi ni Sen. Magsaysay, maging si Pangulong Arroyo ay kumbinsido na kinakailangan natin ang isang election watchdog tulad ng Namfrel upang masiguro na magiging malinis at malaya ang darating na halalan. Ayon kay Magsaysay, hindi kayang tawaran ng Comelec ang kakayahan ng Namfrel na naging citizens arm sa halalan mula pa noong 1986 kahit na sumailalim ngayon sa computerization ang nasabing komisyon. Reaksiyon ito ni Magsaysay matapos magdesisyon ang Comelec en banc sa pamumuno ni Chairman Benjamin Abalos Sr. na huwag payagan ang Namfrel na magsagawa ng quick count sa darating na 2004 elections. Pinayagan lamang ng Comelec ang Namfrel na tumulong sa komisyon sa public information at voters education campaign sa darating na eleksiyon subalit hindi upang magsagawa ng kanilang sariling quick count tulad ng mga nakaraang halalan. Sa panig naman ng Comelec, binabawalan nito ang Namfrel na maglabas ng kanilang resulta sa mga telebisyon, radyo at mga pahayagan ng kanilang partialy tally ng mga balota sa pagtatapos ng 2004 national elections upang hindi magkaroon ng kalituhan sa publiko. Sinabi ni Abalos na ang naturang hakbang ay upang maging malinaw sa publiko ang magiging resulta ng eleksiyon kung sino talaga sa mga kandidato ang nanalo. Binanggit nito na sa mga nakalipas na halalan, madalas na nagtatalo ang Comelec at Namfrel dahil sa magkaibang datos na kanilang hawak dahil sa magkaibang sistema ng kanilang pagbibilang. Sa kabila nito, bibigyan pa rin ng Comelec ang Namfrel ng kanilang 4th copy ng mga election returns ngunit hindi na nila bibigyan ng accreditation para magsagawa ng sarili nilang quick count. (Ulat nina Rudy Andal/Danilo Garcia)</body>
<link>http://www.philstar.com/Article.aspx?articleId=225974&amp;publicationSubCategoryId=92</link>
</article>
<article>
<title>Military takeover</title>
<author>Malou Rongalerios</author>
<date>
<month>October</month>
<day>29</day>
<year>2003</year>
</date>
<body>Nagsimula na ang pinangangambahang Constitutional crisis dahil sa bangayan ng Kongreso at Korte Suprema na posibleng maging dahilan upang i-takeover ng militar ang gobyerno. Ito ang naging babala kahapon ng mga mambabatas na labis na nabigla sa ipinalabas na &amp;quot;status quo&amp;quot; order ng SC kaugnay sa impeachment complaint laban kay Chief Justice Hilario Davide at sa kabiguang madala ang articles of impeachment sa Senado. Ayon kina Negros Occidental Rep. Apolinario Lozada at Isabela Rep. Giorgidi Aggabao, hindi malayong maglunsad ng isang kudeta ang militar at gawin nilang dahilan ang pagsasalba sa bansa mula sa Constitutional at economic crisis. (Ulat ni Malou Rongalerios)</body>
<link>http://www.philstar.com/Article.aspx?articleId=225981&amp;publicationSubCategoryId=92</link>
</article>
<article>
<title>Budget ng DFA haharangin ni Drilon</title>
<author>Rudy Andal</author>
<date>
<month>October</month>
<day>29</day>
<year>2003</year>
</date>
<body>Hindi palulusutin ni Senate President Franklin Drilon ang budget ng Department of Foreign Affairs (DFA) para sa susunod na taon hangga't hindi nagsasagawa ng reporma ang nasabing ahensiya sa pagpapatupad ng Dual Citizenship Act. Ito ang tahasang sinabi ni Sen. Drilon matapos hindi maayos na maipatupad ang Dual Citizenship Act ng DFA na inaasahang magdadala ng karagdagang P2.5 bilyon sa pananalapi ng ating kaban. Ayon kay Drilon, hanggang hindi binabago ng DFA ang kanilang posisyon ukol sa pagpapatupad ng Dual Citizenship Act ay hindi niya papayagang ipasa ng Senado ang budget nito na nagkakahalaga ng P4.5 bilyon. Aniya, hindi tama ang ginawang patakaran ng DFA ukol sa pagpapatupad ng Dual Citizenship Act kung saan ay nais nila na maging pre-requisites na magparehistro bilang absentee voters bago magparehistro sa Dual Citizenship. Wika pa ni Drilon, aabot sa P2.5 bilyon ang maipapanik na pananalapi sa ating kaban mula sa processing fees sa Dual Citizenship subalit dahil sa ipinapatupad na prosesong ito ng DFA ay mawawala ito. Idinagdag pa ng senador na nag-expire na ang pagpaparehistro para sa absentee voters nitong September 30 at hindi dapat ito ang gamiting batayan para makapagparehistro sa Dual Citizenship. (Ulat ni Rudy Andal)</body>
<link>http://www.philstar.com/Article.aspx?articleId=225986&amp;publicationSubCategoryId=92</link>
</article>
<article>
<title>Mga Senador binalaan ni GMA sa Air Treaty</title>
<author>Rudy Andal</author>
<date>
<month>October</month>
<day>29</day>
<year>2003</year>
</date>
<body>Nagbabala kahapon ang mga senador na labag sa Konstitusyon sakaling ipatupad ni Pangulong Arroyo ang 1982 RP-US Air Transport Agreement nang hindi ito niraratipikahan ng Mataas na Kapulungan. Ito ang nagkakaisang pahayag nina Sen. Manuel Villar, chairman ng committee on foreign relations at Sen. Joker Arroyo, chairman ng committee on public services, sakaling balewalain ni Pangulong Arroyo ang Senado upang isumite ang RP-US air treaty sa ratipikasyon nito. Ayon kina Senators Serge Osme&amp;ntilde;a III, Robert Jaworksi at Ralph Recto, maliwanag ang isinasaad ng ating Konstitusyon partikular sa section 4 at 21 ng article 7 na ang kapangyarihan na aprubahan o ibasura ang anumang kasunduan ay nasa Senado at hindi sa Executive Department. Wika ni Sen. Recto, kahit nag-lapsed ang taning upang maipatupad nitong September 30 ang nasabing kasunduan ay maikukunsiderang imbalido ito kung hindi ito niratipikahan ng Senado sang-ayon sa ating Saligang Batas. (Ulat ni Rudy Andal)</body>
<link>http://www.philstar.com/Article.aspx?articleId=225990&amp;publicationSubCategoryId=92</link>
</article>
<article>
<title>Noli hihirit for president sa 2004</title>
<author>Rudy Andal</author>
<date>
<month>October</month>
<day>30</day>
<year>2003</year>
</date>
<body>Nagdesisyon na umano si Sen. Noli &amp;quot;Kabayan&amp;quot; de Castro na tumakbo bilang presidente sa darating na 2004 elections matapos magsagawa ito ng konsultasyon sa kanyang mga supporter. Sinabi ni Sen. Edgardo Angara, pangulo ng Laban ng Demokratikong Pilipino (LDP), na isang mapagkakatiwalaang source ang nagsabi sa kanya na kamakalawa pa ng gabi umano nagpasya si Sen. de Castro na lumahok sa presidential race sa 2004. Bagamat wala pang pormal na pahayag si de Castro sa kanyang planong kumandidato sa pagka-pangulo, sinabi ng source na kung pagbabasehan umano ang mga provincial tours na isinasagawa ngayon ni de Castro ay senyales na ito ng kanyang maagang pangangampanya. Gayunman, hindi lang malinaw kung sa oposisyon o bilang independent tatakbo si de Castro. Kasama si de Castro sa short list bilang standard bearer ng United Opposition. Ayon naman kay de Castro, kuryente ang source ni Angara at sa ngayon ay undecided pa siya. Bukod kay de Castro, wika pa ni Angara, nasa listahan rin ng posibleng maging standard bearer sina action king Fernando Poe Jr., Danding Cojuangco, Sen. Panfilo Lacson, Sen. Gringo Honasan at Sen. Aquilino Pimentel Jr. Sinabi naman ni Sen. Pimentel hindi pupuwedeng maging kandidato ng oposisyon si de Castro dahil ito ay nasa panig ng administrasyon. Wika pa ni Pimentel, siguro ay pupuwedeng maging running mate siya ni Pangulong Arroyo o maging standard bearer siya ng People Power Coalition (PPC) o Lakas at kumbinsihin na lamang niya si GMA na tumakbo bilang vice-president niya. (Ulat ni Rudy Andal)</body>
<link>http://www.philstar.com/Article.aspx?articleId=226083&amp;publicationSubCategoryId=92</link>
</article>
<article>
<title>Status quo ng SC susuwayin ng House</title>
<author>Malou Rongalerios</author>
<date>
<month>October</month>
<day>30</day>
<year>2003</year>
</date>
<body>Hindi papayag ang Kongreso na utusan ng Korte Suprema at itutuloy pa rin ang pagpapasa ng articles of impeachment sa Senado. Ito ang nabuong kasunduan kahapon sa isinagawang limang oras na caucus sa Edsa Shangri-la sa Mandaluyong City ng mga lider ng Kamara na kumakatawan sa lahat ng partido sa Kongreso. Mismong si House Speaker Jose de Venecia ang nagpahayag na isasantabi nila ang status quo order na ipinalabas ng SC at itutuloy ang pagdadala ng articles of impeachment sa Senado base na rin sa nakasaad sa Konstitusyon. Nagkasundo rin ang mga mambabatas na hihilingin nila kay Pangulong Arroyo na magpatawag ng isang special session bago sumapit ang Nobyembre 10 kung kailan regular na magbabalik ang sesyon ng Kongreso. Bagaman at hindi na kailangan pang pagbotohan ang pagdadala ng articles of impeachment sa Senado base na rin sa nakuha nitong one-third na lagda, sinabi ni de Venecia na dadaan pa rin ito sa matinding debate sa plenaryo. Nakasaad sa rules of impeachment na sa sandaling malagdaan ng one-third na bilang ng mga mambabatas ang isang impeachment complaint ay maaari na itong dalhin sa Senado para sa paglilitis. Sinabi naman ni Camarines Sur Rep. William Felix Fuentebella, isa sa mga nagsampa ng impeachment complaint laban kay Supreme Court Chief Justice Hilario Davide, dismayado ang mga mambabatas na lumagda sa impeachment complaint sa biglang pag-adjourn ng sesyon noong Martes na naging dahilan upang hindi madala ang impeachment complaint sa Senado. Maliwanag aniya na minanipula ng liderato ng Kongreso ang biglaang adjournment ng sesyon. Pero sinabi din ng solon na pinag-iisipan nila ang lahat na legal na paraan upang madala ang articles of impeachment sa Senado sa muling pagbubukas ng sesyon. Nagkasundo ang mga mambabatas na nagsusulong ng impeachment sa ginawa nilang caucus kahapon na kuwestiyunin ang hurisdiksiyon ng Supreme Court sa House of Representatives kaugnay sa ipinalabas na status quo order. (Ulat ni Malou Rongalerios)</body>
<link>http://www.philstar.com/Article.aspx?articleId=226091&amp;publicationSubCategoryId=92</link>
</article>
<article>
<title>Senado pumalag sa oral argument</title>
<author>Rudy Andal</author>
<date>
<month>October</month>
<day>30</day>
<year>2003</year>
</date>
<body>Igigiit ng Senado sa isusumiteng manipestasyon nito sa Supreme Court na hindi na kailangan na humarap sila sa itinakdang oral argument ng High Tribunal sa November 5 dahil ang reklamo laban sa Senado ay &amp;quot;premature&amp;quot; dahil ang impeachment complaint ay hindi pa naita-transmit sa kanila at nasa Kamara pa lamang. Ayon kay Senate President Franklin Drilon, walang dapat ipaliwanag ang Senado sa isasagawang oral argument sa Nov. 5 dahil wala pa sa kamay ng Mataas na Kapulungan ang articles of impeachment dahil nag-adjourn ang Kamara kamakalawa. Aniya, seryosong usapin ang ginawang pagpapalabas ng injunction ng SC at kung hindi ito mareresolbang mabuti ay baka umabot ito sa pagkakaroon ng constitutional crisis. Wika pa ni Drilon, hindi ang Senado kundi ang Kamara ang dapat magpaliwanag sa isasagawang oral argument sa SC dahil nasa kanilang hurisdiksiyon pa rin ang impeachment complaint matapos mabigong ma-transmit ito kahapon hanggang sa mag-adjourn ito. (Ulat ni Rudy Andal)</body>
<link>http://www.philstar.com/Article.aspx?articleId=226098&amp;publicationSubCategoryId=92</link>
</article>
<article>
<title>Davide impeachment: 'Tigil-putukan' muna</title>
<author>Malou Rongalerios</author>
<date>
<month>October</month>
<day>30</day>
<year>2003</year>
</date>
<body>Hiniling ng mga pinuno sa Mababang Kapulungan sa magkabilang panig na gamitin ang bakasyon ng Kongreso upang magnilay-nilay at magmuni-muni sa kani-kanilang posisyon kaugnay sa kontrobersiyang dulot ng reklamong patalsikin sa puwesto si Chief Justice Hilario Davide. &amp;quot;Tigil-putakan muna. Wala munang bangayan para mapag-isipan natin ang tamang solusyon sa problema at nang maiwasan ang pagkakaroon ng constitutional crisis sa bansa,&amp;quot; panawagan nina Reps. Prospero Pichay Jr. (Surigao del Sur), Prospero Nograles (Davao city) at Monico Puentevella (Bacolod) sa mga kapwa nila mambabatas at sa kampo ni Davide. Anila, nararapat lamang na tigilan muna ng magkabilang panig ang pagbibigay ng mga maanghang at maiinit na pahayag sa panahon ng bakasyon upang mabawasan ang tensiyong dulot ng kontrobersiya. Ayon pa kay Pichay, chairman ng house committee on national defense, sakaling magkaroon man ng katanggap-tanggap na solusyon sa problema, hindi dapat ito sumentro lamang sa pagbawi ng mga kongresista sa kanilang pirma sa reklamo, dapat din kilalanin ng Korte Suprema ang kapangyarihan ng Kongreso na magsagawa ng imbestigasyon at magsulong ng isang reklamong pagpapatalsik. Naniniwala naman si Puentevella na magiging mabunga para sa magkabilang panig ang dalawang linggong bakasyon upang muling pag-aralan ang kani-kanilang posisyon dahil ang ekonomiya ng bansa ang biktima sakaling walang makitang solusyon sa problema. Sa panig naman ni Nograles, tanging ang Senado lamang ang makapagbibigay solusyon sa suliranin dahil ang impeachment complaint ay isang pampulitikang aspeto at lagpas na sa kapangyarihan ng hukuman na magrebisa. (Ulat ni Malou Rongalerios)</body>
<link>http://www.philstar.com/Article.aspx?articleId=226102&amp;publicationSubCategoryId=92</link>
</article>
<article>
<title>Constitutional crisis tiniyak</title>
<author>Grace dela Cruz</author>
<date>
<month>October</month>
<day>30</day>
<year>2003</year>
</date>
<body>Tiniyak ni election lawyer Romulo Macalintal na magkakaroon ng constitutional crisis sa bansa sa sandaling hindi sundin ng Kongreso ang naging kautusan ng Supreme Court na status quo o pagtigil sa anumang hakbang sa pagsusulong ng impeachment complaint laban kay Chief Justice Hilario Davide. Ayon kay Macalintal, sa sandaling magmatigas ang Kongreso na suwayin ang naturang kautusan ng SC ay matutuloy ang kinakatakutang constitutional crisis sa bansa. Ang pahayag ay ginawa ni Macalintal kaugnay sa pahayag ng opposition party sa Kongreso na isusulong pa rin ng mga ito ang impeachment laban sa punong mahistrado. Nilinaw ni Macalintal na wala naman umanong malalabag sa batas kung gawin ng Kongreso ang pagsusulong ng impeachment sa Senado sa kabila ng nasabing kautusan ng SC. Ngunit lalo lamang umanong gugulo ang kasalukuyang sitwasyon sa bansa dahil hindi umano malalaman kung sino ang susundin sa pagitan ng dalawang sangay ng gobyerno na ngayon ay nagbabanggaan. Sinabi ni Macalintal na mas makabubuti kung gagalangin na lamang ng Kongreso ang ipinalabas na kautusan ng SC at hintayin na lamang kung ano ang magiging hatol hinggil sa legalidad ng pagsusulong ng ikalawang impeachment. Kasabay nito, sinabi din ni Macalintal na dapat lamang na muling busisiin ng Kongreso ang porma ng ikalawang impeachment sa kabila ng naunang pahayag ng Kongreso na sufficient in form ang nasabing reklamo. Iginiit ni Macalintal na depektibo ang naturang complaint makaraang hindi nakapasa sa constitutional requirement ang porma nito na dapat ay 1/3 ng Kongreso ang siyang tumatayong complainant. Sinabi ni Macalintal na lumalabas na sina Congressmen William Felix Fuentebella at Gilbert Teodoro lamang ang complainant at hindi ang mahigit 90 bilang ng mga kongresista na bumoto dito dahil lumalabas na sila ay nag-endorso lamang. Nilinaw pa ni Macalintal na hindi ibinibilang bilang complainant ang mga kongresista na nag-endorso lamang. (Ulat ni Grace dela Cruz)</body>
<link>http://www.philstar.com/Article.aspx?articleId=226107&amp;publicationSubCategoryId=92</link>
</article>
<article>
<title>Erap, operasyon na lamang sa Amerika ang pag-asa</title>
<author>Malou Rongalerios</author>
<date>
<month>October</month>
<day>30</day>
<year>2003</year>
</date>
<body>Operasyon na lamang sa ibang bansa ang tanging lunas upang maayos ang torn ligaments sa kaliwang tuhod ni dating Pangulong Estrada kaya posibleng maghain muli ito ng mosyon sa korte upang makapunta sa Amerika. Ito ang sinabi kahapon ni Dr. Lorenzo Hocson, personal na doktor ni Estrada kaugnay sa mga sakit na nararanasan ngayon ng dating pangulo. &amp;quot;I am hoping that the court will seriously consider his condition and he will be permitted to have his surgery abroad,&amp;quot; ani Hocson. Kabilang si Hocson sa mga doktor na tumitingin kay Estrada sa Asian Hospital and Medical Center sa Alabang, Muntinlupa City kung saan naka-confine ang dating presidente simula pa noong Lunes ng hapon. Natuklasan na may multiple slip disc sa lumbar section at torn ligaments sa kaliwang tuhod ni Estrada. Lalo anyang lalala ang sakit ni Estrada kung hindi ito maooperahan. Magugunitang hindi pinayagan ng korte nang hilingin ng kampo ni Estrada noong nakaraang taon na ipaopera ang tuhod nito sa US dahil sa posibilidad na tumakas ito. (Ulat ni Malou Rongalerios)</body>
<link>http://www.philstar.com/Article.aspx?articleId=226111&amp;publicationSubCategoryId=92</link>
</article>
<article>
<title>Mga pulitiko na utak sa kidnap tugisin - GMA</title>
<author>Lilia Tolentino at Joy Cantos</author>
<date>
<month>October</month>
<day>31</day>
<year>2003</year>
</date>
<body>Determinado si Pangulong Arroyo na madurog ang mga big-time kidnap-for-ransom syndicates na aktibong nag-ooperate sa bansa kaya inutos na tugisin maging ang mga pulitikong hinihinalang nasa likod ng naturang krimen. Sa direktiba ng Pangulo kay ex-Defense Secretary Angelo Reyes, bagong hirang na chairman ng National Anti-Kidnapping Task Force (NAKTAF), pinatutukan nito ang mga pulitiko na kasabwat ng mga kidnapper at kung kinakailangan ay gamitin ang buong puwersa ng NAKTAF. Limang &amp;quot;principal groups&amp;quot; ang tinukoy ng pamahalaan na kumikilos ngayon at sangkot dito ang mga politiko na nagmamadali nang makalikom ng pondo para sa nalalapit na eleksiyon. Gayunman ay tumangging magbigay ng detalye hanggat di nasasakote ang mga kidnappers at mga mastermind ng mga ito. Sinabi naman ni Reyes na upang mapabilis ang pagdurog sa tinutugis na grupo ng mga kidnapper ay nakahanda silang magkaloob ng reward sa mga informer para sa ikadarakip at prosekusyon ng mga opisyal at miyembro ng sindikato. Sa rekord, may 83 kaso ng kidnapping ang naitatala kada buwan ngayong taon kung saan ang pagtaas ay kapansin-pansin. &amp;quot;Statistically, we know that on election years, about one year before elections, there is an increase in the incidence of kidnapping. We cant say it is political. We might say that (during) elections, a lot of money is circulating,&amp;quot; pahayag ni Reyes. Pinuna rin ni Reyes na mataas ang insidente ng kidnapping sa Metro Manila mula Enero hanggang Oktubre. Ayon kay Reyes, walang sasantuhin ang kanilang operasyon at ultimong mga scalawags mula sa hanay ng mga awtoridad na sangkot sa kidnap-for-ransom ay hindi paliligtasin. Binigyang diin ni Reyes na mas maigting na ngipin ng batas ang kakaharapin ng mga kidnappers mula sa pag-aresto sa mga ito hanggang sa mapatawan ng kaukulang kaparusahan. Ang NAKTAF ay itinatag matapos na maalarma ang administrasyon sa pagtaas ng kidnapping ngayong taon kumpara sa rekord na 63 noong nakaraang taon.(Ulat nina Lilia Tolentino at Joy Cantos)</body>
<link>http://www.philstar.com/Article.aspx?articleId=226209&amp;publicationSubCategoryId=92</link>
</article>
<article>
<title>Cottages ng SC sa Baguio, bagong tourist attraction</title>
<author>Malou Rongalerios</author>
<date>
<month>October</month>
<day>31</day>
<year>2003</year>
</date>
<body>Sasamantalahin ng mga mambabatas ang dalawang linggong All Souls Day break at magtutungo ang mga ito sa Baguio City upang tingnan ang kontrobersiyal na Supreme Court cottages na ipinatayo at ipina-renovate ni Chief Justice Hilario Davide sa halagang P34.7 milyon. Ayon kay Catanduanes Rep. Joseph Santiago, nais makita ng mga kongresista ang American-style log cabins na siguradong dadayuhin ng mga local tourists upang makita ang kontrobersiyal na structure na ipinatayo gamit ang Judiciary Development Fund (JDF). &amp;quot;Ito na ang pinakabagong tourist attraction sa summer capital ng bansa,&amp;quot; ani Santiago. Sinabi pa ni Santiago na ilang kongresista na ang nagkansela ng kanilang trip sa Hong Kong at Bangkok at sa halip ay magsisipagpunta na lamang sa Baguio upang tingnan ang napakamahal na cottages. Nais umano ng mga kongresista na maranasang uminom sa sinasabing gold-plated faucet na inilagay sa Supreme Court cottages. Idinagdag ni Isabela Rep. Rodolfo Albano na kung ihahambing ang Speakers cottage sa kontrobersiyal na cottages ng SC ay siguradong magmumukhang squatter ang una. &amp;quot;Mukhang bahay ng squatter ang Speakers cottage kung ihahambing mo doon,&amp;quot; ani Albano. (Ulat ni Malou Rongalerios)</body>
<link>http://www.philstar.com/Article.aspx?articleId=226216&amp;publicationSubCategoryId=92</link>
</article>
<article>
<title>JDV nagka-insomnia sa impeachment</title>
<author>Malou Rongalerios</author>
<date>
<month>October</month>
<day>31</day>
<year>2003</year>
</date>
<body>Inamin ni House Speaker Jose de Venecia na ilang gabi na siyang hindi makatulog dahil sa impeachment complaint laban kay Chief Justice Hilario Davide. Sa panayam sa radyo, sinabi ni de Venecia na ginagawa niya ang lahat ng paraan upang maresolba ang problema sa pamamagitan ng diplomasya. &amp;quot;Well, it is really a big problem because I am caught between the devil and the deep blue sea,&amp;quot; pahayag ni de Venecia. Idinagdag nito na tungkulin niyang ipagtanggol ang political at territorial integrity ng Kongreso at pinabulaanan ang ulat na hindi na niya kontrolado ang sitwasyon. Sa halip, ipinagmalaki ni de Venecia na maging si Senate President Franklin Drilon ay sumuporta sa kanyang panukala na kilalanin ang fiscal autonomy ng SC at huwag bulatlatin ang libro ng SC kundi ang libro lamang ng Judicial Development Fund. Handa na aniya ang Kamara sa pagharap sa isasagawang hearing ng SC sa Nobyembre 5 kaugnay sa impeachment complaint ni Davide. (Ulat ni Malou Rongalerios)</body>
<link>http://www.philstar.com/Article.aspx?articleId=226222&amp;publicationSubCategoryId=92</link>
</article>
<article>
<title>Pagbibitiw ni GMA di solusyon</title>
<author>Ely Saludar</author>
<date>
<month>October</month>
<day>31</day>
<year>2003</year>
</date>
<body>Nilinaw ng Malaca&amp;ntilde;ang na hindi solusyon sa kasalukuyang problema sa bansa ang pagbibitiw sa tungkulin ni Pangulong Arroyo at maituturing na self-serving ang panukalang ito ni dating Senador Francisco Tatad. Ito ay kaugnay ng panawagan ni Tatad na dapat ay mag-resign na ang Pangulo gayundin ang lahat ng mahistrado ng Korte Suprema at sa halip ay magtatag ng isang pansamantalang gobyerno hanggang sa pagdadaos ng 2004 presidential elections. Sa kabila nito, minabuti ng Palasyo na manahimik sa panawagang magbitiw kaugnay ng paninisi sa Pangulo sa patuloy na paglala ng problema ng bansa kabilang ang away ng Kongreso at Korte Suprema. Sinabi ni Deputy Presidential Spokesman Ricardo Saludo na hindi obligasyon ng Palasyo na magbigay ng komentaryo sa lahat ng usapin. (Ulat ni Ely Saludar)</body>
<link>http://www.philstar.com/Article.aspx?articleId=226228&amp;publicationSubCategoryId=92</link>
</article>
<article>
<title>Pier bantay-sarado sa Undas</title>
<author>Danilo Garcia/Gemma Amargo</author>
<date>
<month>October</month>
<day>31</day>
<year>2003</year>
</date>
<body>Mahigpit ngayon ang pagbabantay ng pamunuan ng Philippine Coast Guard (PCG) sa mga pier sa bansa upang maiwasan ang overloading na pangunahing sanhi ng mga sakuna sa pagdagsa ng mga tao na uuwi sa kani-kanilang probinsiya sa selebrasyon ng Todos Los Santos. Sinabi ni PCG spokesman Lt. Arman Balilo, na bukod sa mga pier sa Maynila, binabantayan rin nila ang mga daungan sa ibat-ibang bahagi ng bansa. Masusi nilang minomonitor ngayon ang kopya ng record book ng mga pasahero at crew ng isang barko upang malimitahan ang sakay nito na base lamang sa kapasidad. Bukod pa dito ang pagbabantay sa mga maliit na lantsa na bumibiyahe naman sa mga probinsiya patungo sa ibat ibang isla partikular na sa lugar ng Visayas. Inamin naman ni Balilo na hindi rin ganap ang kanilang pagbabantay dahil sa mga kolorum na mga bangkang de motor na ibinibiyahe sa mga liblib na lugar na hindi na sakop ng monitoring ng Coast Guard sa mga pantalan. Samantala, nakakalat na rin ang mga pulis ng WPD at mga K-9 bomb sniffing units sa pagbabantay sa ibat ibang bus terminals sa Maynila laban sa posibleng atake ng terorismo. Idineklara rin ng DOH ang white alert sa lahat ng ospital sa kamaynilaan bilang paghahanda sa All Saints Day. Gayundin ay nagbabala si Dayrit sa publiko na huwag bumili ng mga pagkain sa mga kalsada upang maiwasan ang pagkakaroon ng sakit na diarrhea o pagkalason sa pagkain at sa halip ay magdala na lamang ng sarili nilang pagkain at inumin. Hindi umano sigurado ang publiko kung malinis ang kanilang mga pagkain na mabibili sa kalye na malapit sa sementeryo at sa loob nito. (Ulat nina Danilo Garcia/Gemma Amargo)</body>
<link>http://www.philstar.com/Article.aspx?articleId=226233&amp;publicationSubCategoryId=92</link>
</article>
<article>
<title>Malampaya gas project delikado sa terorista</title>
<author>Rudy Andal</author>
<date>
<month>October</month>
<day>31</day>
<year>2003</year>
</date>
<body>Inamin kahapon ni Defense Undersecretary Feliciano Gacis na hindi malayong maging target ng mga terorista ang Malampaya Gas project sa Palawan tulad ng ginawa sa World Trade Center sa New York dahil wala tayong mga gamit at kakayahan para matunugan ito sakaling gumamit ang mga terorista ng air attack. Sinabi ni Usec. Gacis ng dumalo ito sa budget hearing ng DND at AFP sa Senado, walang interceptor aircraft ang militar para hadlangan ang anumang balakin ng mga terorista na atakihin ang Malampaya sa pamamagitan ng aerial attack. Aniya, ang dalawang M-520 helicopters na dapat ay magsisilbing bantay sa nasabing proyekto ay kasalukuyang ginagamit para sa ating counter-insurgency activities kaya wala tayong sasakyang panghimpapawid na nagsisilbing tanod sa Malampaya. Bukod dito, wika pa ng opisyal, wala rin umanong pondong inilaan ang pamahalaan sa ilalim ng pambansang budget para sa seguridad nito. Idinagdag pa ni Gacis, kailangan na magkaroon tayo ng seguridad sa nasabing gas project at magtatanod lalo na kung gabi upang mahadlangan sakaling may banta dito. (Ulat ni Rudy Andal)</body>
<link>http://www.philstar.com/Article.aspx?articleId=226237&amp;publicationSubCategoryId=92</link>
</article>
</data>