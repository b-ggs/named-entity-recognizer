<?xml version="1.0" encoding="ISO-8859-1" ?>
<data>
<article>
<title>EDITORYAL  Wanted: Mahuhusay na English teachers</title>
<author></author>
<date>
<month>August</month>
<day>01</day>
<year>2006</year>
</date>
<body>MARAMING sinisisi si bagong DepEd Secretary Jesli Lapus kung bakit maraming estudyante ang bobo ngayon sa English. Isa sa mga sinisisi niya ngayon ay ang mga pelikulang English na isinasalin at dina-dubbed sa Filipino at ipinalalabas naman sa mga telebisyon. May masamang epekto umano ang mga pelikulang English na isinalin sa Filipino sa language skills ng mga estudyante. Bubuo raw ng grupo si Lapus ng mga educators para pag-aralan ito. Gusto ni Lapus na mabalik ang &amp;quot;glory days&amp;quot; na tinitingala ang mga Pilipino sa husay sa pagsasalita sa English. Bago pa ang paninisi ni Lapus sa mga inaakala niyang dahilan ng pagkabobo ng mga estudyante sa English, ipinagpauna na niyang sinabi na ibabalik ang English bilang primary medium ng instruction sa mga eskuwelahan. Palalakasin daw ang English kagaya noong dekada 70. Gayunman mananatili raw ang Filipino bilang subject at ito pa rin ang gagamitin sa pagtuturo ng Math at iba pang subject. Ano pa kaya ang isusunod na sisisihin ni Lapus kaya maraming bobong estudyante sa English? Hindi kaya sisihin na rin niya ang text messaging kung saan pawang Filipino ang gamit sa pagti-text at pinaikli pa? Hindi kaya sisihin na rin niya ang pagkakaroon ng mga websites na pawang tungkol sa Filipino ang mababasa? Hindi masama ang hangarin ni Lapus na maibalik ang husay ng mga Pilipino sa pagsasalita ng English pero hindi rin naman dapat niyang isisi sa paggamit ng Filipino kaya nawala ito. Ang mas dapat pagsikapan ni Lapus ay kung paano makapagha-hire ng mga teachers na mahusay sa English. Masakit malaman subalit ang kawalan ng mga gurong may kasanayan sa English ang problema ngayon. Paano huhusay sa pagsasalita ng English ang mga bata kung ang magtuturo ay wala namang kasanayan dito. Dapat din munang isipin ni Lapus kung mayroon bang sapat na budget ang DepEd para makapag-hire ng mga teachers na mahusay hindi lamang sa English kundi pati na rin sa Science at Math? Masyadong mababa ang suweldo ng mga guro kaya naman marami ang nagsisipag-aplay na domestic helper o caregiver sa ibang bansa. Mas may kinabukasan sila sa ibang bansa kaysa magturo rito na kakarampot ang suweldo. Hindi dapat isisi sa mga English movies na isina-Filipino ang kabobohan ng mga estudyante kundi sa kawalan ng kakayahan ng DepEd na makakuha ng mahuhusay na English teachers.</body>
<link>http://www.philstar.com/Article.aspx?articleId=350466&amp;publicationSubCategoryId=94</link>
</article>
<article>
<title>Si SPO1 Prades ang nanalong kolektor ni Sr. Supt. Ric Padilla</title>
<author>BANAT NI BATUIGAS Ni Bening Batuigas</author>
<date>
<month>August</month>
<day>02</day>
<year>2006</year>
</date>
<body>Si SPO1 Prades pala ang nanalo sa bidding ng mga kolektor ng lingguhang intelihensiya sa Southern Police District (SPD). Mula noong Lunes kasi, nag-ikot na si Prades sa mga operators ng pasugalan, putahan at mga bold show at sinabing siya na ang tangga ng intelihensiya ng opisina ni SPD director Sr. Supt. Ric Padilla. Ang balita, nagsumite ng listahan niya si Prades at mga kalaban niya at ang una ang nagwagi dahil mas malaki ang kanya. Umabot kaya sa P200,000 na pinaglalawayan ng mataas na opisyal ng SPD? Hindi ko alam dahil hindi ko naman nasilip ang listahan ni Prades. Ang pangamba sa ngayon ng mga gambling lords at operators ng bold shows at putahan, baka abot-langit ang magiging intelihensiya nila dahil pipilitin ni Prades na abutin ang P200,000 na quota. Maliban pa riyan ang personal na lingguhan niya, he-he-he! Sobrang buwenas talaga si Prades, no mga suki? Matagal na ang pamamayagpag niya ah. Kung buwenas si Prades, aba sobrang buwenas lalo ni Ely Fontanilla, ang over-all collector ng intelihensiya ni CIDG director Dir. Jesus Versoza sa jueteng. Kung si Prades kasi eh piyaet-piyaet lang ang lakad dahil wala namang jueteng sa SPD, si Fontanilla naman ay tiba-tiba dahil mas malaki ang intelihensiya sa jueteng. Kaya kapag natuloy ang impeachment laban kay President Arroyo, dapat ipatawag si Fontanilla dahil siya ang susi para mapatunayan na bukas na bukas ang jueteng sa ngayon. Dapat din sigurong kumbinsihin at gawing witness ni Lingayen-Dagupan Arch. Oscar Cruz si Ely Fontanilla tulad ng ginawa niya kay whistleblower Wilfredo Boy Mayor na may busal na ang bibig sa ngayon dahil sa royalty niya sa jueteng, he-he-he! Double kara pala si Boy Mayor. Lumalabas tuloy na pera-pera lang ang lakad niya, di ba mga suki? Inaalam ko pa kung paano napadikit si Fontanilla kay Versoza sa PRO4-A. Kung ang CIDG ang bagman ng PNP chief, ibig sabihin niyan, si Fontanilla rin ang susi sa bulsa ni Dir. Gen. Oscar Calderon. Kaya mas buwenas si Fonta- nilla kesa kay Prades. Sa ngayon naman, nagtayo ng Special Opera-tions Group (SOG) ang tropa ng Doberman ni Padilla na si Elmer Nepomuceno para suportahan si Prades. Sweet and sour ang lakad nila niyan tiyak. Ang ibig kong sabihin, kapag hindi pumayag ang ilegalista na itaas ang lingguhang intelihensiya, itong SOG ang uupak o mangri-raid. At maaari ring ang intelihensiyang makakalap ng SOG ay pandagdag din doon sa listahan ni Prades para makupo ang P200,000 weekly target ng SPD. Kaya si Nepomuceno ay magtatago sa likod ng SOG para hindi lumutang ang pangalan niya. Kasi nga, takot ang mga ilegalista ng SPD sa Doberman, he-he-he. Aamuyin kong maigi si Nepo- muceno. At bunga sa kaliwat kanang pagpakilala, aba usap-usapan sina Prades at SOG sa kahit saang sulok ng SPD. Maging ang P200,000 weekly intelihensiya ay paksa rin ng usapan ng mga pulis sa Manila Police District (MPD). Sino ang source ng balita ko? Yan ang tanong na dapat arukin nina Prades at Doberman este Nepomuceno. At tiyak, alam nila ang sagot diyan. Abangan!</body>
<link>http://www.philstar.com/Article.aspx?articleId=350635&amp;publicationSubCategoryId=94</link>
</article>
<article>
<title>Malalim na ang sugat...</title>
<author>CALVENTO FILES Ni Tony Calvento</author>
<date>
<month>August</month>
<day>02</day>
<year>2006</year>
</date>
<body>MATAGAL NA ALITAN ang namagitan sa biktima at sa suspek. Sa tagal na kinimkim ay lumalim nang lumalim na ang sugat hanggang sa naburyo ang suspek at pinagbubugbog nito ang biktima. Inilahad ni Nenita de Guzman ng Bacoor, Cavite ang umanoy pagkakapaslang ng asawa nitong si Julio. Inggit ang sinasabi umanong galit ng suspek na si Benjamin Nicasio sa biktima. Hindi naman malaman kung ano ang bagay na ikinakainggit nito. Kadalasan sa tuwing malalasing ang suspek ang pinagbabalingan nito ay ang biktima. Kilala umanong mahilig sa alak at madalas maghamon ng away sa tuwing ito ay nasa impluwensiya ng alak ang suspek. Marami na rin umano itong kinasasangkutang gulo dahil na rin sa pagiging manginginom nito. Inireklamo na rin umano ni Julio ang suspek matapos itong batuhin ng bato nang minsang malasing ito. &amp;quot;Pinabarangay namin ang suspek pero nang tanungin namin kung bakit niya ginawa yun, wala naman siyang maisagot,&amp;quot; sabi ni Nenita. Sa pangyayaring ay naging madalas na umanong kursunadahin ni Benjamin si Julio. Hindi na lamang umano pinapansin ni Julio ang ginagawang panggugulo ng suspek sa kanya upang huwag na lamang lumala ang gulo. Mabait at mahusay naman makisama sa kapwa ang biktima subalit kapag ito ay nakainom hindi na kayang awatin pa ni Nenita ang asawa . &amp;quot;Hindi namin alam kung ano ang dahilan ng pagkainis niya kay Julio gayung ang iba namin mga kapitbahay ay kasundo naman ng asawa ko,&amp;quot; sabi ni Nenita. Ika-22 ng Setyembre 2002 naganap ang umanoy pamamaslang sa biktima. Umalis ng bahay si Nenita para mamalengke. Habang ang asawa naman nito ay nasa labas ng bahay at kainuman ang ilang mga kaibigan. Nakabalik na si Nenita sa kanilang bahay at naghahanda ng kanilang hapunan nang may tumatawag sa kanyang kapitbahay. &amp;quot;Ibinalita sa akin na binubugbog daw ang asawa ko kaya agad ko itong pinuntahan pero pagdating ko sa lugar na pinangyarihan ng krimen ay wala na roon ang asawa ko,&amp;quot; salaysay ni Nenita. Ayon umano sa mga nakasaksi sa pangyayari, may dalang bote ng alak ang suspek nang komprontahin nito ang biktima. Nagkaroon ng mainit na pagtatalo sa pagitan nina Julio at Benjamin. Hinamon ng suspek ang biktima ng suntukan hanggang sa nagpang-abot ang mga ito. Subalit dahil sa kalasingan umano ng biktima ay hindi na nito nagawang makalaban pa sa suspek &amp;quot;Nakainom na rin ang asawa ko nang araw na yon. Siguro ay pinagtripan na naman siya ng suspek. Pinalo daw ng bote ang ulo ng asawa ko. Maaaring sinamantala na niya ang pagkalasing nito kaya pinagsusuntok din niya ito,&amp;quot; kuwento ni Nenita. Wala umanong nagtangkang tumulong at umawat habang nag-aaway ang dalawa dahil sa takot na madamay pa sila. Bugbog-sarado ang inabot ng biktima hanggang sa bumagsak ito sa semento. &amp;quot;Hindi na raw nakuhang tumayo ng asawa ko habang wala ring tigil sa pambubugbog ang suspek sa kanya,&amp;quot; sabi ni Nenita. Matapos ang insidente ay mabilis na tumakas ang suspek mula sa pinangyarihan ng krimen. Sinugod naman sa ospital ang biktima subalit binawian na rin ng buhay habang ito ay nilalapatan ng lunas. &amp;quot;Dahil sa pagkakabagok ng ulo ng asawa ko sa sementeo ang sanhi ng pagkamatay nito,&amp;quot; sabi ni Nenita. Agad namang nireport ni Nenita sa himpilan ng pulisya ang nangyaring krimen. Naghain ito ng reklamo laban sa suspek. Kasong Homicide ang isinampa laban kay Benjamin. Nagkaroon ng preliminary investigation at mariin naman nitong itinanggi ang akusasyon laban sa kanya. Aksidente lamang umano ang nangyari na sinasabi nitong dahilan sa nangyaring krimen. &amp;quot;Pumabor naman sa amin ang resolution ng kasong ito. Pero hanggang ngayon ay hindi pa rin nahuhuli ang suspek. Wala naman kasalanan sa kanya ang asawa ko para gawan niya ng masama,&amp;quot; hinagpis ni Nenita. Hangad ni Nenita na mabigyan ng hustisya ang nangyari sa kanyang asawa. Hindi pa rin nahuhuli ang suspek sa pagpaslang sa biktima. Umaasa na lamang ang mga kaanak ni Julio na pagbabayaran ng suspek ang ginawa nitong krimen. Para sa may mga problema sa lupa maaari kayong magsadya sa aming tanggapan tuwing araw ng Huwebes. Mayroong representative mula sa Land Registration Authority na magbibigay ng advice sa inyo. Para sa lahat ng biktima ng karahasan, krimen at mga legal problems, maaari kayong tumawag sa 6387285 o di kayay sa 6373965-70. Maaari din kayong magtext sa 09213263166 0 09198972854. Ang aming tanggapan ay sa 5th Floor City State Center Bldg., Shaw Blvd., Pasig City. Abangan ang ibat ibang isyung tatalakayin sa aming radio program HUSTISYA PARA SA LAHAT kasama si DOJ Secretary Raul Gonzalez at ang inyong lingkod, tuwing Sabado alas-7 hanggang alas-8 ng umaga sa DWIZ 882 am band. * * * E-mail address: tocal13@yahoo.com</body>
<link>http://www.philstar.com/Article.aspx?articleId=350648&amp;publicationSubCategoryId=94</link>
</article>
<article>
<title>Kailan magwawakas ang krisis sa enerhiya</title>
<author>AKSYON NGAYON Ni Al Pedroche</author>
<date>
<month>August</month>
<day>03</day>
<year>2006</year>
</date>
<body>ANG gusot sa Middle East ay naglulubha. Dahil diyan, di mapigilan ang pagtaas sa halaga ng petrolyo. Patuloy nagre-research ang Department of Energy (DOE). Humahanap ng alternatibong mapagkukunan ng enerhiya. Ang target. makalaya ang bansa sa pagkakatali sa langis nang kahit 60 percent lang sa taong 2010. Plano ng DOE na gamitan ng natural gas ang mga ireretirong planta ng kuryente na gumagamit ng krudong langis. Dalawang oil-based power plants na may kapasidad na 860 MW ang ireretiro sa 2009 at 2010. Magandang panimula iyan. Puntirya ng DOE ang paggamit ng natural gas supply sa dagdag na 300 hanggang 500 MW sa Luzon grid. Mahalaga iyan sa mga panahong posibleng kulangin ng supply ng kuryente. Ang Luzon grid ay tinatayang mangangailangan ng 1,990 MW sa darating na mga taon. Magandang oportunidad ito sa mga investors. Naniniwala ang DOE na daragsa ang mga foreign investors sa programa. Kasama sa mga naghayag ng interes dito ang Toyo Engineering Corp. (TEC), isang malaking korporasyon sa Japan na may kinalaman sa engineering service for petroleum, natural gas, petrochemical oil refineries. Handa diumano itong magbuhos ng hanggang P60 bilyon. Big deal. Akma ang prospect na ito sa Alternative Fuels Program ni Energy Sec. Raphael Lotilla para gamitin sa paggawa ng petrolyo ang mga sangkap na sagana ang bansa.Tinatayang may 900,000 kada taon ang pangangailangan ng mga local government agencies ang inatasang gumamit ng CME o bio-fuels sa kanilang sasakyang diesel sa bisa ng memorandum order na ipinalabas noon pang 2004. Kaya inaabangan natin (at sanay maisabatas na) ang Biofuels Act ng Senado na nagtatakda ng paggamit ng 1 porsyentong CME para mabawasan ang inaangkat nating krudong langis. Kung ang mga mauunlad na bansa gaya ng Amerika ay gumagamit ng ganitong uri ng petrolyo, bakit tayo hindi pa? Ang Brazil ay nangunguna ngayon sa produksyon ng bio-ethanol at ang petrolyo sa bansang itoy hanggang 25 porsyento ang halong ethanol. Kung magiging independent ang Pilipinas sa inaangkat na langis, taumbayan ang giginhawa. Lulusog ang ekonomiya at hindi tayo makukuba sa mayat-mayang pagtaas sa presyo ng petrolyo. Kaya ipanalangin natin ang siyento-porsyentong tagumpay ng DOE sa programa nitong tumuklas ng alternatibo sa krudong langis. Email me: alpedroche@philstar.net.ph</body>
<link>http://www.philstar.com/Article.aspx?articleId=350804&amp;publicationSubCategoryId=94</link>
</article>
<article>
<title>Doktor na nagkasakit habang naglilingkod</title>
<author>IKAW AT ANG BATAS Ni Atty. Jose C. Sison</author>
<date>
<month>August</month>
<day>05</day>
<year>2006</year>
</date>
<body>NAGSIMULA ang serbisyo ni Rona bilang residenteng doktor sa government hospital noong January 1, 1979. Makalipas ang 11 taon, nahirang siya bilang Medical Officer III. Dahil sa kanyang trabaho, nalantad ang katawan niya sa maraming sakit kaya noong 1994, nagsimula nang magkaroon si Rona ng alta presyon. Sariling paggamot ang kanyang ginawa sa tulong na rin ng kanyang asawa. Noong 1998, nakaranas naman si Rona ng matinding pagkapagod at kawalan ng gana sa pagkain na nagdulot ng pagbaba ng kanyang timbang. Sa takot ni Rona na malubha na ang kanyang sakit, dinala siya ng kanyang asawa sa ospital. Sa unang pagsusuri ay napag-alamang may problema siya sa bato kaya inirekomendang sumailalim siya sa hemodialysis dalawang beses isang linggo. Hindi nagtagal, naging konklusyon na nasa huling estado na si Rona ng sakit na chronic glomerulone- phritis. Batay sa sertipiko ng doktor ni Rona, ang sanhi ng kanyang karamdaman ay streptococcal infection. Noong March 1, 1999, sumailalim si Rona sa isang kidney transplant kung saan ang kanyang donor ay ang kapatid na lalaki. Noong September 16, 1999, hiniling ni Rona sa GSIS ang kanyang benepisyo sa ilalim ng PD 626 o Employees Compensation Act. Subalit hindi ito iginawad ng GSIS. Sinang-ayunan ito ng Employees Compensation Commission at ng Court of Appeals dahil (1) ang sakit daw ni Rona ay hindi kabilang sa listahan ng occupational diseases at (2) hindi naipakita ng medikal na paliwanag na ang sanhi ng sakit ni Rona ay mula sa mga kondisyon ng kanyang trabaho. Bukod dito, hindi rin pinatunayan ni Rona na ang kanyang sakit ay dulot ng panganib sa kondisyon ng kanyang trabaho. Tama ba ito? MALI. Ang matagal na serbisyo ni Rona sa nasabing ospital ay nagdulot sa kanya ng panganib na mahawa ng sakit at makakuha ng germs at bacteria na dahilan ng pagkakaroon niya ng glomerulonephritis. Walang duda na ang matagal na oras niyang inilalagi sa ospital ang dahilan upang magkaroon ng impeksyon mula sa streptococcus bacterium na isang probabilidad nang pagkakaroon ng malubhang glomerulonephritis . Ayon sa &amp;quot;increased risk theory&amp;quot;, kinakailangan lamang ang substantial evidence sa isang may katwirang isipan upang suportahan ang isang konklusyon. Hinihingi ng batas na sapat na ang trabaho ay may koneksyon sa sakit at hindi na kinakailangan ang direktang relasyon nito. Ang paghingi ng benepisyo ay sapat nang batay sa probabilidad na dahilan at hindi batay sa tiyak na dahilan. Ang Workmens Compensation Law ay patuloy na pumapabor sa mga manggagawa. Ito ay isinasaad din ng 1987 Constitution. Kaya, dapat na bayaran ng GSIS si Rona ng Compensation benefits sa ilalim ng PD 626, as amended (Castor-Garupa etc. vs. Employees Compensation Commission, et al. G.R.158268, April 12, 2006).</body>
<link>http://www.philstar.com/Article.aspx?articleId=351166&amp;publicationSubCategoryId=94</link>
</article>
<article>
<title>EDITORYAL  Supermaids</title>
<author></author>
<date>
<month>August</month>
<day>07</day>
<year>2006</year>
</date>
<body>KUNG hindi nagkagiyera sa Lebanon at inevacuate ang mga Pinay domestic helpers doon, hindi siguro maiisip ni President Arroyo dapat ay mga de-kalidad na domestic helpers ang ipadala sa ibang bansa. Mga domestic helpers na may sapat na kaalaman tungkol sa first aid, evacuation sa panahon ng sunog, disaster at iba pang skills. Sasanayin umano ng Technical Education and Skills Development (TESDA) ang mga DH. Ang pagkakaroon ng mga bagong kaalaman ng mga DHs ang magiging daan para magkaroon sila nang malaking suweldo. At sabi ng Presidente, kapag may sapat nang kaalaman ang mga DH, tatawagin nga silang &amp;quot;supermaids&amp;quot;. Ang mga &amp;quot;supermaids&amp;quot; ang ipapadala ng Pilipinas sa mga bansang nangangailangan ng maid. Maganda ang balak na ito para sa mga DHs. Dapat magkaroon ng ibang kaalaman ang mga Pinay DHs at hindi lamang sa paglilinis ng bahay, pag-aalaga ng bata, paglilinis ng kotse, pagtatabas ng damo kundi pati na rin sa mga biglaang pangangailangan. Noon pa sana ito naisip ng pamahalaan para nabawasan ang mga Pinay DH na madaling pinauuwi ng kanilang amo dahil sa kawalan ng nalalaman. May mga Pinay na hindi maintindihan ang instructions ng kanilang amo kaya naman mali ang ginagawa. Kahit DH, nararapat na mag-aral ng English para naman magkaintindihan. Nararapat din namang turuan ng self defense sakali at pagtangkaan siyang gahasain ng kanyang manyakis na amo. Kagaya ng nangyari kay Sarah Balabagan na tangkang gahasain ng among Arabo. Napatay ni Sarah sa saksak ang amo. Naabsuwelto si Sarah. Kung may kaalaman sa pagtatanggol sa sarili, makaliligtas sa kapahamakan ang mga DH. At kung marunong sila ng self defense, masasabing &amp;quot;supermaids&amp;quot; sila. Pero kahit na nga gaano pa kahusay ang &amp;quot;supermaids&amp;quot; kung wala rin namang sapat na proteksiyon ang gobyerno, wala ring mangyayari. Kahit pa may kaalaman sa maraming bagay ang Pinay at hindi naman binibigyan ng sapat na pagkalinga ng embahada, wala rin ang mga pagsasanay. Ang mahalaga ay mayroong tutulong sa mga &amp;quot;supermaids&amp;quot; sa bansang kanilang pinagtatrabahuhan. Sakali mang pinagmalupitan sila ng amo, mayroon agad sasaklolo. Hindi kagaya ng nangyari kay Flor Contemplacion na noong bibitayin na lamang saka nalaman ng buong mundo.</body>
<link>http://www.philstar.com/Article.aspx?articleId=351453&amp;publicationSubCategoryId=94</link>
</article>
<article>
<title>Panloloko sa US visa inuusisa ng embassy</title>
<author>SAPOL Ni Jarius Bondoc</author>
<date>
<month>August</month>
<day>08</day>
<year>2006</year>
</date>
<body>DAHIL sa pambababae ng isang opisyal ng gobyerno, at sa pagpapalaglag sa America ng baby ng nabuntis na kalaguyo, masisira ang pangalan ng Pilipinas. Kasi, iniimbestigahan na ng US embassy ang paggamit ng mga pekeng official documents para makakuha ng US visa ang magka-pares. Ang opisyal ay si Romeo German, head executive assistant ng Department of Transportation and Communications, at ang babae ay si Maria Waneza Dy, umanoy secretary niya sa DOTC. Nung Hunyo 22, 2006, may inisyu na travel order para pumunta ang dalawa sa America hanggang Agosto 1, 2006. Ang biyahe ay para umano sa &amp;quot;confidential assignments&amp;quot; at &amp;quot;official functions&amp;quot;. May pirma pa ni DOTC Sec. Leandro Mendoza, pero malinaw na pinulot lang ito sa computer files. Ang travel allowance raw nila, na manggagaling sa intelligence funds ni Mendoza para exempted sa Commission on Audit, ay $400 a day kay German at $159 a day kay Dy. At para maniwala ang US embassy sa visa application, pumirma rin si Assistant Sec. Noel Cruz ng certificate of employment na kesyo kawani ng DOTC si Dy, miski hindi naman. Lumipad patungong San Francisco, California sina German at Dy noong Hulyo 18, via Philippine Airlines flight PR-104. Tumira sila sa Hilton Garden Inn (2000 Bridge Pointe Circle, San Mateo, CA). Dapat nakauwi na sila ngayon. Wala sila ni isang &amp;quot;confidential assignment&amp;quot; o &amp;quot;official function&amp;quot; na inatupag. Ang sabi lang ng ama ng babae ay ipalalaglag daw ang sanggol ni Dy dahil masyadong bata nabuntis. Kuwenta tumanggap si German mula sa DOTC ng $6,000, at si Dy ay $2,226. Idagdag pa rito ang tig-$1,000 na round-trip airline tickets, business class, kabuuang $11,826  o tumataginting na P626,778  ang winaldas ng dalawa. Napag-alaman sa DOTC na hindi lang ngayon bumiyahe sa abroad ang dalawa. Nagpunta sila sa Singapore at Kuala Lumpur noong Abril 26, 2006, at umuwi nung Mayo 1, ayon sa records ng Bureau of Immigration. Ang baon nila noon ay galing din sa DOTC intelligence funds.</body>
<link>http://www.philstar.com/Article.aspx?articleId=351573&amp;publicationSubCategoryId=94</link>
</article>
<article>
<title>Uminom nang maraming tubig</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>August</month>
<day>08</day>
<year>2006</year>
</date>
<body>MAHALAGA ang tubig sa katawan. Ito ay pampalinis ng dugo at tinatanggal ang toxins sa katawan. Sa mga may sakit sa bato, lubhang mahalaga ang pag-inom ng tubig. Dapat ay dalawa hanggang tatlong litro ng tubig ang inumin araw-araw. Sinabi ni Dr. Rene Mendoza, isang urologist na importanteng uminom nang maraming tubig lalo ang mga may kidney problems. Ipinapayo niya ang pagkain ng balance diet at bawasan ang pagkain ng sobrang maprotina gaya ng mani, chicharon at iba pang lamang-loob gayundin ang iba pang pagkain na isinasawsaw sa patis na sobrang maalat at mamantika. Ipinayo ni Dr. Mendoza na ang nilagang dahon ng sambong at banaba ay mabuting inumin. Nagpapabuti umano ito sa pag-ihi pero kailangan pa ring ma-ultrasound para matiyak na hindi lumalaki ang kidney stones. Kapag lumala ang kidney stones, umaabot ito sa 5-to-6 centimeters ang laki. Sabi ni Dr. Mendoza na ang kulay ng ihi ay nagbabago lalo na kapag may ibat ibang gamot na iniinom kaya dapat na maraming tubig din ang inumin para maging malinis ang ihi. Ipinapayo niya na magpakuha ng urine test at huwag hintaying makaramdam ng mas grabeng sakit na nararanasan kapag umiihi at lalo na kapag ang ihi ay may kahalo nang dugo.</body>
<link>http://www.philstar.com/Article.aspx?articleId=351588&amp;publicationSubCategoryId=94</link>
</article>
<article>
<title>Pakapalan ng mukha at patapangan ng apog</title>
<author>PANAGINIP LANG Ni Nixon T. Kua</author>
<date>
<month>August</month>
<day>10</day>
<year>2006</year>
</date>
<body>MERON daw bilyun-bilyong piso para sa mga Super projects pero ayaw gastusan at ilikas ang libu-libong overseas Filipino workers sa Lebanon sa pag-aakalang magkakaroon ng tigil-putukan sa pagitan ng Israel at Hezbollah. Nang mailikas na ang ibang mga dayuhan at ultimo mga Lebanese na may ibang pupuntahan tsaka palang kumilos ang ating mga &amp;quot;kagalang-galang&amp;quot; at &amp;quot;Super mapagmahal&amp;quot; na opisyal pero tipid pa rin dahil kesa isakay ng isang buhos sa mga barkong tatawid lang mula sa Beirut hanggang sa mga karatig na bansa ay ninais silang ibiyahe sa pamamagitan ng mga bus. Kesa mag-charter ng buong eroplano, dinaan sa pasingit singit ang ating mga kababayan kaya nagmistulang mga sardinas sa relocation center ang mga tinaguriang bayani, mabuti na lang tumulong ang International Organization for Migration (IOM) na nagbayad ng ilang chartered flights na nag-uwi sa ating mga bayaning OFW. Kesa tulungang dito na magsipaghanap ng buhay upang hindi malagay sa panganib, pambubugbog, panggagahasa, pang-aapi at iba pang uri ng pang-mamaltrato, pinaaalis na agad. Gagawin daw SUPER Maid pakulo ni Madam Senyora Donya Gloria - mas bagay siguro Super Bigasan na siyang tanging plano sa lahat ng Pinoy upang patuloy na makapagpadala pauwi ng dolyar na tanging dahilan bakit nananatiling humihinga ang ating ekonomiya. Sa Lebanon naman, ilang biyahe pa ang naisagawa at sa awa ng Diyos, walang bus na tinamaan ng ligaw na bombang umuulan sa Lebanon pero binomba ng Israel ang kanilang ruta kaya muling nabalam ang paglikas nila. Inisip muli ang sinasabi ng karamihan at ginamit ng ibang mga bansa sa paglikas sa kanilang mga mamamayan - ang sea route - kaso tinitipid pa rin ang mga kababayan nating dapat ilikas na ng mabilisan - gagamitin daw ng dalawang Philippine Navy vessel na kailangang gastusan ng daang milyon. Katanungan muna, laking pera na naman yan na mas maganda sana ibayad na ng direkta sa mga barkong mas maayos at mas matibay sa Middle East dahil hindi malayong lumubog lamang ang Philippine Navy vessel kasama ng daang milyong pisong gagastusin. Happy na naman sila maliban sa mga super maids at sambayanan. Pero buong tapang na pinagmamalaki nila na intact daw ang pera na susundan pa ng katakut-takot na press releases ng Malaca&amp;ntilde;ang na &amp;quot;alalang-alala&amp;quot; raw si Madam Senyora Donya Gloria sa kapakanan ng ating mga kababayan sa Lebanon. Wow na Super pang pag-aalala ang ginagawa nila, no wonder binabagyo tayo at puro hangin na lamang, sa Malaca&amp;ntilde;ang pa galing pero matindi nito ni ayaw nila ilantad ang libro, ayaw nilang humarap sa imbestigasyon kung nasaan talaga ang bilyun-bilyong pisong salapi ng mga OFW. Inuulit ko, pera na galing sa pawis at dugo ng mga OFW na ang nakikinabang ay mga linta at sipsip. Samantala, patuloy lang sila sa pag-iisyu ng statements na nag-aalala, kumikilos, gumagawa ng paraan. Patuloy na pambobola, panloloko at pagsisinungaling habang patuloy na ninanakaw, hinuhuthot at pinipiga at sinisipsip ultimo dugo ng mga tinaguriang bayani ng bayan. Nais pang maniwala tayo dahil marangal daw sila, mapagmahal at mapag-alala. Kakaiba talaga, gusto nating magmura pero bawal dahil binabasa rin tayo ng mga bata kaya paalala ko na lang ang tawag sa mga walang kuwentang tao na tanging alam ay magpahirap sa kapwa. Makapal ang Mukha, Matapang ang Apog  yan ang tawag sa Parola, Blumentritt, Divisoria at sa buong bansa ng ating mga matatanda. * * * Napunta na rin lang po kayo sa mga super bakit di na lang tayo mangunsulta sa mga super mangkukulam o kaya ay tamaan na lang sila ng mga super kulog, super kidlat para matanggal ang pagkaka-super glue nila. kasi kahit super banat di sila mabakbak dahil namanhid na sa sobrang kapit. -- 09215661287; Dapat ay super kapal ang tawag sa kanila kasi di sila nahihiya sa mga pinaggagagawa nila.  09103871310; Nagsasabi ang Malaca&amp;ntilde;ang ng mga super projects e hindi nga maitaas o madagdagan ang sahod ng govt employee? Plastic.  09217117720; Pakibatikos mo na rin ang mga Super kurakot na immigration officer sa clark airport. Ang sisiba nila, hindi pinapayagan ang mga pasaherong makaalis papuntang Macau kung walang lagay. Grabe na talaga diyan sa atin - +8536114600; Galing galing naman ng Philippines, Super talaga noon wow ngayon super nga talaga. Iyan ang ating pangulo super liit pero mataas pa ang pangarap para saan para kanino ba? ganyan lang ang buhay for life. Sona matupad ang pangarap para bayan. Sona baba ng bilihin ngayon. Sona madagdagan na ang suweldo across the board ng mga manggagawa para super ligaya ng mga mahihirap. Sona bawasan ang tax ng mga manggagawa.  09269250390. * * * Para sa anumang reaksyon o kumento, e-mail sa nixonkua@yahoo.com o mag-text sa 09272654341.</body>
<link>http://www.philstar.com/Article.aspx?articleId=351936&amp;publicationSubCategoryId=94</link>
</article>
<article>
<title>EDITORYAL - OWWA, di Coast Guard ang dapat mamroblema</title>
<author></author>
<date>
<month>August</month>
<day>11</day>
<year>2006</year>
</date>
<body>MABUTI na lamang at nakapag-isip ang gobyerno sa balak na pagpapadala ng dalawang barko ng Philippine Coast Guard para sunduin ang mga Pinoy workers sa Lebanon. Naisip ang delikadong kasasapitan ng dalawang barko kapag naglalayag na. Naisip din ang malaking gastos na kahaharapin kapag yumaot ang mga barko. Naisip din na madadala ba kaya lahat ng mga barko ang lahat ng OFWs sa Beirut. Maraming naisip na imposible kaya ang desisyon, huwag ituloy ang voyage ng BRP Batangas at BRP Pampanga  ang dalawang barko ng Coast Guard. Ang planong paglalayag ng dalawang barko ay orihinal na plano mismo ng hepe ng Coast Guard. Maaari raw gamitin ang dalawang barko nila. Mabuting ideya na ang hangarin ay makatulong sa paglilikas ng mga OFW pero hindi naman naisip kung gaanong panganib at gastos ang susuungin. Baka sa gastos sa fuel ng dalawang barko ay mahirapan ang gobyerno at mas mura pa kung aarkila nang mas malaking barko. Hindi kaya naisip ng pinuno ng Coast Guard ang ganitong mga problema at ura-urada ay prisintado. Ayon sa mga may nalalaman sa paglalayag, mahihirapan ang dalawang barko kapag nagdaraan na sa Indian Ocean sapagkat masasalubong ang mga nagngangalit na bagyo. At dahil maliit ang dalawang barko, paglalaruan lamang ang mga ito ng malalaking alon at hangin. Umanoy may taas na 10 palapag na building ang alon sa Indian Ocean kapag may bagyo. Tiyak na hindi makararating sa Lebanon ang dalawang barko. Dudurugin sila ng kalikasan. Gagastos nang malaki ang pamahalaan kung natuloy ang balak. At bukod sa gastos, maaari pang may magbuwis ng buhay sakali at makasagupa ng bagyo sa laot sa kanilang paglalayag. Kaya ang mangyayari, nagkagastos na ay nalagasan pa ng buhay. Sa halip na mamroblema ang Coast Guard sa pagsundo sa mga OFW, ipaubaya nila ito sa Overseas Workers and Welfare Administration (OWWA). Ang OWWA ang dapat mamroblema sa OFWs sapagkat sila ang naghahawak ng pera na kinakaltas sa mga umaalis na workers. Sinabi naman nila na intact ang pera at nakalaan ito sa repatriation ng mga OFW. OWWA ang may responsible sa paglilikas ng mga OFW at wala nang iba pa. Sila ang dapat magpasan ng problema.</body>
<link>http://www.philstar.com/Article.aspx?articleId=352103&amp;publicationSubCategoryId=94</link>
</article>
<article>
<title>Estilo ng pagpapasahod ng isang security agency</title>
<author>BAHALA SI TULFO Ni Ben Tulfo</author>
<date>
<month>August</month>
<day>11</day>
<year>2006</year>
</date>
<body>KAKAIBA ang modus ng isang security agency na natuklasan ng BITAG kung saan ay estilo na lokohin ang mga pobreng security guard. Ang estilong tinutukoy ng BITAG ay ang paraan ng pagpapasahod ng LTD Security Agency sa mga kawawang sekyu. Nung una, tanging pagka-delay ng kanilang mga sahod at SSS at PhilHealth remittances ang reklamo ng mga kawawang sekyu. Pumunta sila sa tanggapan ng BITAG. Sa pag-iimbestiga ng BITAG, natuklasan namin ang modus sa tulong na rin ng mga dokumentong dinala nila sa BITAG. Ang mga dokumento ay naglalaman ng mga katibayan kung paano lokohin ang mga sekyu sa kanilang sahod. Ang tinutukoy ng BITAG ay ang overtime ng mga kawawang sekyu na mahigit na sa anim na taong naninilbihan sa LTD Security Agency ay wala man lamang nakuhang bayad sa sobrang pag-duty. Ang sabi raw sa kanila ng accounting department, wala raw binibigay na overtime pay ang mall kung saan sila nakatalaga. Pero nang makita namin ang kopya ng payroll ng mga sekyu, galing daw iyon mismo sa isang empleyadong nasa accounting department ng LTD Security Agency. Ang ginagawa ng mga taong magpapasahod sa mga sekyu, pagpapatungin ang dalawang papel pero sa likod nakalagay ang halaga ng overtime sa halip na sa harap ng papel. Pagdidikitin ang dalawang papel na ang nakalabas lang ay yung bahaging pipirmahan ng sekyu. Kayat pagpirma ng sekyu, lusot ang security agency. Sa madaling salita, kahit hindi nakuha ng sekyu ang overtime pay, kayang-kaya nilang ipaglaban na nakuha dahil may pirma ang pobreng sekyu. Malinaw na panloloko ang ginagawa ng LTD Security Agency pero hindi pa rin inaalis ng BITAG na ang kalokohang ito ay maaaring lingid sa kaalaman ng may-ari o kung sinumang nagpapatakbo ng security agency na ito. Dahil ang kapritsuhang itoy maaaring gawa-gawa lang ng ibang malilikhaing empleyado ng LTD Security Agency. Magsilbi sana itong babala sa pamunuan ng LTD Security Agency. Ituwid nyo ang maling gawain na ito hanggat may panahon pa. Kapag BITAG na ang kumilos at nag-imbestiga sa reklamong ito, mananagot kayo!</body>
<link>http://www.philstar.com/Article.aspx?articleId=352111&amp;publicationSubCategoryId=94</link>
</article>
<article>
<title>Panawagan</title>
<author>ALAY-DANGAL Ni Fr. Jose C. Blanco, S.J.</author>
<date>
<month>August</month>
<day>11</day>
<year>2006</year>
</date>
<body>ISANG buwan na ang nakararaan mula nang sumiklab ang labanan sa pagitan ng Hezbollah at Israel, na nagdulot ng matinding krisis sa Middle East. Sangkot ang Lebanon, Israel at Palestine at marami ang nangangamba na mapapadawit pa ang ibang mga bansa gaya ng Syria, Saudi Arabia, Iran at Iraq. Ang ibat ibang gobyerno ng mga bansa sa mundo, kasama na ang Pilipinas, ay nananawagan sa tigil-putukan. Ganoon din ang panawagan ng ibat ibang pandaigdigang pribadong mga samahan na umaapila na itigil ang labanan. Ilan sa mga grupong ito ay ang Nonviolent Peaceforce, Amnesty International at United Religions Initiative. Ang Nonviolent Peaceforce ay nagsasagawa ng mga pagvi-vigil, pananalangin (tuwing 2:00 ng hapon hanggang 5:00 ng hapon, araw-araw, mula pa noong Agosto 2, sa harapan ng State Department ng United States at tuwing Sabado sa harapan ng White House) at pag-aayuno sa ibat ibang panig ng US. Ang kanilang motto: Ihinto ang patayan, simulan ang usapan. At nakisama at nakiayon din sa panawagan ang Amnesty International. Ang United Religions Initiative naman ay nanawagan sa pagtataguyod ng isang pandaigdigang pag-aayuno. Ang krisis sa Gitnang Silangan ay may mahabang kasaysayan. Ganoon din sa Sri Lanka. Ngunit ganoon pa man, hindi maikakaila ang libu-libong mga tao  bata, matanda, babaet lalaki  ang nangamamatay dahil sa gantihan, paninisi sa isat isa at sa paggiit ng sari-sariling kadahilanan upang gumamit ng karahasan. Sa sitwasyon ng krisis, walang mas mabisang paraan kundi ang pairalin ang katahimikan, mag-usap ang mga panig na may sigalot sa isat isa at daanin ang anumang sigalot sa mga mapayapang paraan. Dapat nating alalahanin na sa digmaan walang nananalo. Ang lahat ay talunan, pagkat marami ang namamatay; ang mga kabahayan, imprastraktura, kabuhayan, kalakaran ng lipunan ay nangasisira. &amp;quot;Walang daan sa kapayapaan. Ang kapayapaan ang daan.&amp;quot; Ang aming samahang AKKAPKA-CANV ay nakikiisa sa panawagan ng tigil-putukan sa Middle East, Sri Lanka at sa Jolo. At kami rin ay patuloy na mananalangin at mag-aayuno para sa kapayapaan sa Pilipinas at sa buong mundo.</body>
<link>http://www.philstar.com/Article.aspx?articleId=352123&amp;publicationSubCategoryId=94</link>
</article>
<article>
<title>Wake-up call sa Ombudsman</title>
<author>AKSYON NGAYON Ni Al G. Pedroche</author>
<date>
<month>August</month>
<day>12</day>
<year>2006</year>
</date>
<body>DAPAT aksyonan nang maagap ni Ombudsman Merceditas Gutierrez ang reklamo ng katiwalian sa isang opisyal ng tanggapan. A person of moral rectitude like her should do this with dispatch para pangalagaan ang dangal ng kanyang pinamumunuang ahensya. Hindi masisisi ang United States kung pagdudahan ang anti-corruption drive ni Presidente Arroyo bago ibigay ang go-signal sa pagre-release ng P1 bilyong ayuda sa pagsugpo ng katiwalian. Kunsabagay, nasa kaban na ng bayan ang tulong pinansyal. Pero ang instruksyon ng United States Agency for International Development (USAID) sa Department of Finance ay hintayin munang malinis ng Office of the Ombudsman ang bakuran laban sa lahat ng katiwalian bago i-release ang salapi. P2 bilyon ang kabuuang pondo. Ang aid na mula sa US ay tinumbasan ng pamahalaan ng panibagong P1 bilyon. Ang Ombudsman ang taga-siyasat at taga-usig ng mga tiwaling opisyal ng pamahalaan. Ngunit kung ang impresyon ditoy pinaghaharian din ng katiwalian, natural na pagdudahan ito ng donor country. Mismong mga kawani ng tanggapan ang umapela kay Ombudsman Merceditas Gutierrez na maagap nang aksyonan ang mga kaso ng katiwalian sa ahensya. Kasama sa mga kasong pinaaapura ay ang kay Deputy Ombudsman Orlando Casimiro na siyang in-charge sa mga tanggapan ng militar at mga law enforcement agencies. Nag-email na sa atin si Casimiro para sabihing itoy lumang paratang na isinampa noon pang isang taon na naaksyonan na diumano. Pero ayon sa mga insiders, wala pang malinaw na resulta ang imbestigasyon kay Casimiro. Si Casimiro ay kaalyado umano ni ex-President Estrada na aspirante para pumalit diumano kay Overall Dep. Ombudsman Margarito Gervacio. Nauna siyang kinasuhan ni graft investigator Gilbert Bueno sa sinasabing &amp;quot;unexplained wealth&amp;quot;. Ani Bueno, Setyembre pa last year nang isampa ang kaso pero wala pang aksyon, taliwas sa sinabi ni Casimiro sa kanyang email. Ayon kay Bueno, bigla na lang na-remand ang kaso sa Internal Affairs Bureau nang &amp;quot;walang due process.&amp;quot; Walang masama kung umaksyon ang Ombudsman sa kaso sa pamamagitan ng malalimang pagsisiyasat para palutangin ang totoo. Dapat pa ngang i-welcome ito ni Casimiro para malinis ang kanyang pangalan. Ang importantey huwag mabalam ang paggalaw ng inilaang pondo, lalo na ang donasyon ng USAID sa pagsugpo ng katiwalian. Email me at alpedroche@philstar.net.ph.</body>
<link>http://www.philstar.com/Article.aspx?articleId=352275&amp;publicationSubCategoryId=94</link>
</article>
<article>
<title>Sorry na lang kayo, wala na kayong silbi!!!</title>
<author>PANAGINIP LANG Ni Nixon T. Kua</author>
<date>
<month>August</month>
<day>12</day>
<year>2006</year>
</date>
<body>MARAMING heneral at ibang mga senior officials ng military ang pilit na pinalayas sa kanilang mga tahanan diyan sa dating Fort Bonifacio kahit na may pending pang kaso sa Korte Suprema. Nanalo sila sa regional trial court pero inapila ng administrasyon ang kaso sa Court of Appeals kung saan muli silang nagwagi pero kesa sundin na lang ito ng administrasyon ni Madam Senyora Donya Gloria ay inakyat ito sa Korte Suprema. Ngayon namang nasa Korte Suprema na ay hindi man lang hintayin ang kaso at parang mga asong tinaboy ang mga retiradong mga opisyal na apparently wala nang silbi sa administrasyon ni Madam Senyora Donya Gloria. Kasama sa mga tinaboy na parang mga aso si dating AFP Chief of Staff Gen. Benjie Defensor na naging Commanding General din ng Philippine Air Force at nakababatang kapatid ni Senadora Mirriam Defensor Santiago. Personal ko hong kilala yang si Benjie na alam kong professional na officer at bagamat dapat ay makihalo sa pulitika dahil sa kanyang kapatid ay nanatiling apolitical. Imposible rin itong pinalalabas ni Lt. Gen. Romeo Tolentino ng Philippine Army na binastos sila nito dahil wala ho sa karakter ni Benjie ang mambastos lalo na ng kapwa sundalo at lalong wala sa karakter niya ang pagpilitan ang sarili dahil hindi siya magiging si Gen. Defensor kung hindi siya proud. Bagamat matagal ko nang hindi nakikita si Benjie, sure ako he is the same proud person who values his pride and honor. Gaya ni Benjie ay tinukoy din sa isang ayaw daw umalis si kasalukuyang Department of Interior and Local Government Undersecretary and retired Major Gen. Melchor Rosales. Si Mel ho na nanggaling din sa Philippine Air Force ay Baron ng klase niya nang magtapos sa Philippine Military Academy. Kilala ko siya at maging ng mga beteranong media men na nag-cover the Defense at Air Force na &amp;quot;one of the boys.&amp;quot; Kilala siya bilang isang honorableng opisyal na hindi babaluktutin ang isang bagay o gagawa ng isang bagay na sisira sa kanyang pangalan. Ngayon, sinasabi nina Tolentino na ayaw daw niya umalis sa kanyang tahanan at pinagdududahan pa kung totoo raw na nasunog ang kanyang tahanan noong 1992. Malabo namang masyado ito, dahil ultimo ako na nagkokober sa airport at air force noong panahong yun ay alam na nasunugan si Mel at natupok lahat pati personal niyang gamit. Alam ko na marami nga ang tumulong kay Mel pero kulang ito kaya napilitan siyang ubusin ang sarili niyang saving at sa misis niya at nangutang pa upang ipatayo muli ang kanilang bahay. Kung si Gen. Defensor ay kakilala ko, si Mel ay masasabi kong malapit na kaibigan bagamat matagal ko na siyang hindi nakita o nakausap. Huli ko siyang nakausap ay noong kaarawan ni kasamang Roy Sinfuego ng Manila Bulletin. Saglit lang ang aming pag-uusap. Garantisadong hindi siya magsisinungaling kung tungkol lang sa tahanan niyang yan lalo na sa sunog na nangyari. Alam ko ang natupok niyang bahay. Wala sa ugali ni Mel na magsinungaling o magpalusot lalo na kung apektado ang kanyang pangalan, maybahay at pamilya. Katotohanan ay nagtaka nga ako nung ma-appoint si Mel na DILG undersecretary pero natuwa ako dahil kahit paano ay meron ding matino sa administrasyong ito. Lagi ngang nasa isip ko kung hanggang kailan sila tatagal. Bukod sa hindi pa lumalabas ang desisyon ng Korte Suprema ay inagaw na agad nina Tolentino ang tahanan ng mga retiradong mga opisyal na umaabot sa mahigit 100. Halata tuloy na alam nilang talo sila muli kaya puwersahan nilang pinalayas ang mga dati nilang mga opisyal. Ang Palasyo naman ng Malaca&amp;ntilde;ang, ang Department of National Defense at ang Armed Forces of the Philippines ay buo ang support kina Tolentino at ni minsan ay hindi dininig ang pakiusap ng mga retired at apparently useless ng mga opisyal. Sabagay, hindi na nakapagtataka, kung mga aktibong heneral pa ang mga yan na maaaring mag-withdraw ng support (kasama si Benjie Defensor sa gumawa nito nung panahon ni dating Pangulong Erap at malamang pinagsisisihan niya na ito) gagawin kaya ito sa kanila. Kung may say pa sila sa mga sundalo o pulis na maaaring umalma laban kay Madam Senyora Donya Gloria puwede kaya silang pagtabuyan. Kaso wala na kayong mga silbi, pinakinabangan na kayo at nakuha na ng Malaca&amp;ntilde;ang ang nais kaya sorry na lang kayo. Gen. Esperon, Gen. Tolentino, Gen. Mayuga at iba pang mga heneral tandaan nyo good lang kayo habang kailangan kayo, pag useless na kayo, wala na kayong silbi sa kanila, alsa balutan na kayo at palalayasin na rin kayo. * * * Dh po ako sa HK, sana la na OWWA kasi pinagkakaperahan lang yan. in fairness kargo din kami dapat ng gobyerno kasi Pilipino din kami. Kahit no OWWA funds dapat bigyan kami ng tulong. Sa pagpulbos ng NPA naglabas si Arroyo ng malaking pondo so bakit sa rescue sa Lebanon hindi. Instant millionaire na sina dela cruz at balabagan, herp pa ang dating nila, dapat maging parehas sila sa lahat ng ofws - +85296439892; Kawawa naman ang Pilipinas, super hirap na dahil ang mga nanunungkulan ay puro mga super kurakot, super sinungaling, super plastic at super pa kung magpahirap ng mamamayan. Super dikit kasi ke Super Glue. Mga buwitre  09064315560; Hanga ako sa katapangan mo, sana marami ng tao katulad mo para matigil na ang mga walang hiya, makapal ang mukha na mga mangungurakot sa kaban ng bayan  09186866669. * * * Para sa anumang reaksyon o kumento, e-mail sa nixonkua@yahoo.com o mag-text sa 09272654341.</body>
<link>http://www.philstar.com/Article.aspx?articleId=352293&amp;publicationSubCategoryId=94</link>
</article>
<article>
<title>Ano ang dapat gawin kapag may arthritis?</title>
<author>WHATS UP DOC? Ni Dr Tranquilino Elica&amp;ntilde;o Jr.</author>
<date>
<month>August</month>
<day>13</day>
<year>2006</year>
</date>
<body>SUMULAT sa akin si Mr. Rodante Santos, 40 taong gulang at nagtatanong tungkol sa arthritis. Nakararamdam daw siya ng pamamanhid ng kanyang hinlalaki lalo na sa umaga. Pero hindi naman gaanong masakit. Naghihinala siya na iyon ay arthritis. Maaari ko raw bang ipaliwanag kung ano ang arthritis at kung ano ang mga uri nito. Sabihin ko rin daw ang mga bawal na pagkain sa may arthritis. Para sa kaalaman mo Rodante at sa iba pang nagtatanong tungkol sa arthritis, ito ay may dalawang uri: ang osteoarthritis at ang rheumatoid. Ang osteoarthritis ay pinaniniwalaang degenerative disease na na-develop dahil sa pagkapunit ng cartilage sa kasu-kasuan. Ang cartilage o &amp;quot;gristle&amp;quot; ang nagpo-provide ng malambot na surface sa mga buto para mag-slide at maayos ang paggalaw. Kapag ang cartilage ay napunit o na-damaged, mag-kikiskis ang mga buto at mararamdaman ang grabeng sakit at paninigas lalo na kung malamig ang panahon. Sa mga may osteoarthritis, nararapat magbawas ng pagkaing mayaman sa mantika, mga processed foods, matatamis at maalat. Dagdagan ang pagkain ng sariwang gulay at prutas. Lahat ay maaaring magkaroon ng rheumatoid arthritis. Karaniwang namamaga sa mga may rheumatoid arthritis ang mga kasu-kasuan ng daliri sa kamay at mga paa. Karaniwang nagkakaroon nito ay mga taong may edad 25 at 55. Makatutulong nang malaki ang regular exercise sa mga may arthritis.</body>
<link>http://www.philstar.com/Article.aspx?articleId=352483&amp;publicationSubCategoryId=94</link>
</article>
<article>
<title>Marami bang alagang bulati ang inyong anak?</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>August</month>
<day>13</day>
<year>2006</year>
</date>
<body>ISA sa mga pinuproblema ng mga magulang ay ang pagkakaroon ng bulati ng kanilang mga anak. Mayroong mga magulang na hindi alam ang gagawin o kung paano pupuksain ang mga parasites sa kanilang mga anak. Karaniwang nagkakaroon ng bulati ang mga batang naka-exposed sa maruming kapaligiran. Ang mga itlog ng bulati ay nasa maruming lupa. Kapag naglaro ang mga bata sa lupa, didikit ang mga itlog sa kanilang kamay at kung hindi sila maghuhugas ng kamay sa oras ng pagkain, tiyak na ang itlog ng bulati ay mapupunta sa kanilang bituka. Kaya nararapat na panatilihing malinis ang katawan at kapaligiran para maiwasan ang mga bulati. Madali namang makilala ang mga batang may alaga sa kani- lang tiyan. Ang mga bata ay karaniwang malalaki ang tiyan at namumutla, matamlay, mabagal lumaki, la-ging sumasakit ang tiyan at bumababa ang timbang. Sabi ng mga doktor, ang mga batang may bulati ay mahina ang performance sa klase. Imulat sa mga bata ang ugaling pagsasabon at paghuhugas ng mga kamay bago kumain lalo na kung dumumi. Laging pagsuutin ng tsinelas ang mga anak. Laging alagaan at linisin ang mga kuko ng mga anak. Kumunsulta sa doktor para maturuan ng tamang paggamot sa mga bulati. Hindi ito dapat ipagwalambahala ng magulang.</body>
<link>http://www.philstar.com/Article.aspx?articleId=352686&amp;publicationSubCategoryId=94</link>
</article>
<article>
<title>EDITORYAL  Mahigpit ngayon maluwag na bukas</title>
<author></author>
<date>
<month>August</month>
<day>15</day>
<year>2006</year>
</date>
<body>NAALARMA ang maraming bansa nang pumutok ang balita na siyam na eroplanong biyaheng United States galing sa Britain ang pasasabugin noong Biyernes. Liquid bomb umano ang gagamitin. Naatrasado ang maraming flight sa London airport sapagkat isa-isang nirekisa ang mga bagahe. Biglang ibinawal ang pagdadala ng anumang likido sa eroplano. Inilagay sa transparent plastic bag ang lahat ng mga bitbit ng pasahero. Kabilang ang Pilipinas sa naalarma. Agad na naghigpit sa Ninoy Aquino International Airport (NAIA) at ipinagbawal din ang likido sa lahat ng mga aalis na pasahero. Isa-isang hinalungkat ang mga dala-dalahan. Maski ang mga tubig para sa gatas ng sanggol ay masusing siniyasat. Kahit na naidaan na sa x-ray machine ang mga bagahe, ipinaamoy pa sa mga sniffing dog para walang kawala ang mga liquid bomb. Hindi rin naman nagpatalo ang Metro Rail Transit (MRT) at Light Rail Transit (LRT) at nag- higpit din kaagad. Bawal na rin ang mga likido sa mga pasahero. Ultimong gel ay bawal na rin. Ang mga may bitbit na tubig, kahit na matanda ay hindi pinapayagang maipasok ang mineral water na nasa plastic. Ipinainom na sa pasahero bago sumakay sa MRT. Iyon daw ang utos sa kanila. Nararapat lamang ito lalo pa nga at lubhang delikado ang liquid bomb ayon sa mga bomb expert. Mas malakas daw kumpara sa mga bombang ginagamit ng mga terorista. Mas malawak ang pinsa-lang ginagawa at mas marami ang namamatay. Dapat lamang maghigpit ang mga awtoridad sapagkat maraming beses na silang nalusutan. Ang una at pinaka-matinding pambobomba ay nangyari sa LRT-Blumentritt station noong Dec. 30, 2000 kung saan maraming namatay. Sinundan ng pambobomba sa isang barko habang naglalayag sa Manila Bay noong 2004 na marami ring pasahero ang namatay. Sinundan ng pambobomba sa isang pampasaherong bus noong Feb- ruary 14, 2005 na apat katao ang namatay. Malagim din ang mga pambobomba sa ilang seaport sa Mindanao. Nararapat lang maghigpit lalo pat delikado ang liquid bomb. Ang tanong ay kung hanggang kailan ang paghihigpit na ipinatutupad ng mga awtoridad. Pangmatagalan ba ito at maging bahagi na ng araw-araw na gawain o ngayon lamang panahong ito na mainit ang isyu tungkol sa pambobomba? Ningas-kugon uli?</body>
<link>http://www.philstar.com/Article.aspx?articleId=353010&amp;publicationSubCategoryId=94</link>
</article>
<article>
<title>Ang kaibigan kong basagulero...</title>
<author>CALVENTO FILES Ni Tony Calvento</author>
<date>
<month>August</month>
<day>16</day>
<year>2006</year>
</date>
<body>DAPAT NA MAGING MAINGAT sa taong pinapapasok natin sa ating bahay. Kung minsan, kahit na gaano man kalapit sa atin ito at ituring na kapamilya ay posible ring makapanakit sayo. Ganito ang istoryang inilahad ni Anita Teodoro ng Taguig ang kanilang problema hinggil sa taong matapos nilang pakitaan ng kabutihan ay nagawa pa nitong pagtangkaang patayin ang biktimang si Alvin. Mayo 2004 nang patirahin ng mga Teodoro si Ernesto dela Cruz. Naawa ang mag-asawang Anita at Alvin dahil wala umano itong matutuluyan sapagkat nasa probinsiya ang mga kaanak nito. &amp;quot;Duguan siya nang magpunta sa amin, walang suot na tsinelas at ang sabi niya sa amin napaaway daw siya. Naawa kami kaya ang sabi namin ay sa bahay na lang namin siya tumuloy,&amp;quot; kuwento ni Anita. Magmula nang kupkupin nila si Ernesto, marami na umano itong kinasasangkutang gulo. Madalas nila itong pinagsasabihan sapagkat tahimik silang namumuhay sa kanilang lugar subalit hindi naman nito pinakikinggan ang kanilang mga payo. Dumating din ang oras na hindi na lamang nila pinapansin ang mga ginagawa nito. &amp;quot;Lagi na lang siyang may nakakaaway lalo na kapag lasing. Hindi naman nagkulang ang asawa ko na payuhan siya pero bale-wala lang sa kanya ito,&amp;quot; sabi ni Anita. Gayunpaman nananitili pa ring magkaibigan sina Alvin at Ernesto. Natulungan din umano ni Alvin ang kanyang kaibigan na ipasok ito sa pinapasukan nitong construction. Ika-29 ng Agosto 2005 pasado alas-6 ng hapon, magkasabay umuwi sina Alvin at Ernesto galing sa kanilang trabaho. &amp;quot;Pagkadating nila sa bahay ilang minuto pa lang ang nakakalipas nang dumating naman si Jaime, kaibigan ng asawa ko. Nag-inuman sila sa bahay namin,&amp;quot; sabi ni Anita. Nagyaya umano si Jaime na mag-inuman bagay na tinanggihan umano ni Alvin dahil abala pa ito sa pag-aalaga ng bata. Hanggang sa ang niyaya na lamang nito ay ang suspek. Dahil sa magkaibigan din sina Jaime at Ernesto, sila na lamang ang nagharap sa inuman. &amp;quot;Nagpaalam si Alvin na pupuntahan nito ang kanyang kumpare. Ayaw kasi niyang uminom kaya yon na lamang ang paraan niya para makaiwas,&amp;quot; ayon kay Anita. Natagalan si Alvin sa bahay ng kaibigan kaya minabuti ng asawa nitong si Anita na sundan ito. Pagkauwi naman ng mag-asawa ay tapos nang mag-inuman sina Jaime at Ernesto. Nakauwi na si Jaime habang si Ernesto naman ay naabutan na lamang nilang nakaupo dahil sa labis na kalasingan nito. Kung hindi aalalayan ay hindi ito makakalakad mag-isa. &amp;quot;Sinabihan siya ni Alvin na matulog na siya at magpahinga dahil nga maaga ang pasok nila bukas. Hindi naman na sumagot si Ernesto,&amp;quot; kuwento ni Anita. Hinanda umano ni Alvin ang tutulugan ni Ernesto. Inalalayan nito ang kaibigan patungo sa higaan nito pagkatapos noon ay magpapahinga na rin silang mag-asawa. &amp;quot;Pagkatalikod ng asawa ko hindi niya alam na kumuha na pala si Ernesto ng kutsilyo. Pagkatapos ay walang awa niya itong pinagsasaksak,&amp;quot; salaysay ni Anita. Nagmamakaawa ang biktima sa suspek na huwag siyang saksakin subalit hindi naman nito pinakinggan ang kanyang pagmamakaawa. Hindi rin nagawang awatin ni Anita ang suspek dahil sa takot nitong siya naman ang balingan nito. Matapos gawin ang krimen, mabilis na tumakas ang suspek. Walong saksak ang tinamo nito sa ibat ibang bahagi ng katawan. Dinala agad nila ito sa ospital upang malapatan ng karampatang lunas ang biktima. &amp;quot;Malala ang naging kalagayan ng asawa ko pero sa kabutihang palad naman ay ligtas siya,&amp;quot; pahayag ni Anita. Agad ding inireport ni Anita ang insidente sa himpilan ng pulisya. Kasong attempted homicide ang isinampa ng pamilya ng biktima laban sa suspek. Subalit hindi na rin ito nagpakita pa at wala na ring balita tungkol dito. &amp;quot;Hangad kong mabigyan ng hustisya ang nangyari sa asawa ko. Umaasa din akong pagbabayaran niya ang kanyang ginawa. Nararapat lang na pagdusahan niya sa bilangguan ang ginawa niyang krimen,&amp;quot; pagwawakas ni Anita. Para sa lahat ng may problema sa lupa, maaari kayong magsadya sa aming tanggapan tuwing araw ng Huwebes. Mayroong representative mula sa Land Registration Authority na magbibigay ng advice sa inyo. Para sa lahat ng biktima ng karahasan, krimen at mga legal problems, maaari kayong tumawag sa 6387285 o di kayay sa 6373965-70. Maaari din kayong magtext sa 09213263166 0 09198972854. Ang aming tanggapan ay sa 5th Floor City State Center Bldg., Shaw Blvd., Pasig City. Abangan ang ibat ibang isyung tatalakayin sa aming radio program HUSTISYA PARA SA LAHAT kasama si DOJ Secretary Raul Gonzalez at ang inyong lingkod, tuwing Sabado alas-7 hanggang alas-8 ng umaga sa DWIZ 882 am band. * * * E-mail address: tocal13@yahoo.com</body>
<link>http://www.philstar.com/Article.aspx?articleId=353223&amp;publicationSubCategoryId=94</link>
</article>
<article>
<title>EDITORYAL  Maraming batang Pinoy ang di-nag-aaral at nababakunahan</title>
<author></author>
<date>
<month>August</month>
<day>17</day>
<year>2006</year>
</date>
<body>MASAKLAP malaman ang katotohanan na maraming batang Pinoy sa kasalukuyan ang hindi nag-aaral at hindi rin naman nababakunahan. At ang ganitong nangyayari sa bansa ay hindi nakaliligtas sa mga mapanuring mata ng Asian Development Bank (ADB). Sabi ng ADB, parami nang parami ang mga bata sa Pilipinas na hindi nag-aaral at ang masaklap pa ay hindi nababakunahan. Wala nang laman ang kanilang ulo ay wala pa ring proteksiyon ang kanilang katawan sa sakit. Ganito na ba talaga kahirap ang bansa at hindi na maibigay ng gobyerno sa mamamayan ang serbisyong dapat ay tamasahin ng bawat isa? O sadyang wala nang panahon ang gobyerno para rito sapagkat masyado nang kinain ng pagkahumaling sa pulitika. Sa bansang ito ay karaniwan nang almusal, tanghalian at hapunan ang pulitika. Sinabi ng ADB na para maigupo o mabawasan ang problemang kahirapan, nararapat na isulong ng gobyerno ang pagpapaunlad ng edukasyon ng mamamayan. Ito ang susi para makaahon sa kahirapan. At kasabay sa pagpapaunlad ng karunungan ay ang pagsusulong din naman para magkaroon ng mabuting kalusugan ang mamamayan. At ang Pilipinas ay nagkukulang para maipagkaloob ang dalawang mahalagang bagay na ito sa mamamayan. Ayon sa ADB bumaba ang bilang ng enrollment sa nakaraang dalawang taon. Maraming batang nag-aaral sa Grade 1 hanggang Grade 5 ang hindi maka-survive. Marami sa kanila ang tumitigil sa pag-aaral. At kung kumonti ang bilang ng mga batang nag-aaral, kumonti rin naman ang bilang ng mga batang binabakunahan laban sa measles. Naungusan pa ng Vietnam at Malaysia ang Pilipinas kung ang pag-uusapan ay ang basic education achievement. Mas mataas ang enrollment rate sa dalawang nabanggit na bansa. Kung noon ay tinitingala ang Pilipinas sa Asia na may pinakamataas na enrollment rate, hindi na ngayon. Wala na ang panahong iyon kung saan ay nangunguna ang Pilipinas sa mga may pinakamatatalinong bata at handang makipagsabayan sa paligsahan sa English, Science at Math. Ayon sa report, 18.1 percent ng mga batang may edad 6 hanggang 12 ang hindi nag-aaral. Kawawa ang mga batang Pinoy na labis na hindi na nabibigyan nang lubusang kalinga ng gobyerno. At kung hindi magkakaroon ng seryosong pagtingin sa problemang ito, mas lalo pang kawawa ang mga bata. At ano ang naghihintay sa bansa?</body>
<link>http://www.philstar.com/Article.aspx?articleId=353368&amp;publicationSubCategoryId=94</link>
</article>
<article>
<title>Ombudsman, BIR patong sa Mafia sa NFA?</title>
<author>ORA MISMO Ni Butch M. Quejada</author>
<date>
<month>August</month>
<day>17</day>
<year>2006</year>
</date>
<body>TAHIMIK at nagpapalamig ngayon ang Mafia sa NFA dahil lie-low muna sila sa kanilang kagaguhan dahil putak nang putak ang mga kuwago ng ORA MISMO sa kanilang malalimang operasyon sa bigas. Kawawang farmers at madlang people, gisado ang dating nila dahil sa sariling mantika sila iginigisa ng mga kamoteng sindikato ng rice. Tama ba, Juliet kampana ng Bulacan? Ang iba sa grupo nila ay nakatambay sa kani-kanilang mga resto and bars diyan sa Pasig City, Roxas Boulevard, Timog sa kyusi at painum-inom na lamang samantalang ang iba ay puro bebot ang inaatupag sa dami ng pitsang nakulimbat nila sa bayan. Magara pala ang iniregalo ni Joji pal kuh sia sa kanyang bagong bebot na movie star, isang condo unit P5 million ang worth. Ingat ka boy, baka makamote ka ng watot mo, sige ka! Millionaire kasi ang kamoteng ito at yakang-yaka bumili ng tao sa tamang presyo. Sabi nga, presyuhan mo, babayaran ko! May banta ang grupo ni Joji pal kuh sia sa Chief Kuwago kung dehins daw ako tatahimik sa katitira sa grupo nila, isasako ako at ibebenta nang mas mahal kaysa sa NFA rice na dina-divert nila. Ayos ba, Bong limlim kasoy! Teka boy, asan nga pala si Thor continental, grabe pala ang pitsa nito na kinita sa bigas. Ayun at may resto rin siyang itinayo sa Roxas Boulevard. May mga bugok from the Office of the Ombudsman daw, nakikitang kasama ang Mafia sa NFA, madalas silang ma-site sa kanilang resto-bar sa Pasig City. Sabi nga, naghihintay ng intelihensiya! Patong kasi ang bugok sa isa sa mga miyembro ng Mafia sa NFA kasi nga nasa gobyerno ang watot nitong bebot nagho-hotraba na parang Santa Santita kung titingnan, iyon pala magnanakaw. He-he-he! Ayos ba, Alex konsehala? Ikaw ang inginunguso ng emisaryo ni Joji pal kuh sia dahil sa grupo ng mga Mafia sa NFA ikaw ang pinakamatinik sa planning. Kaya pala sangkatutak ang ari-arian mo from Batangas, Bulacan, Rizal, etcetera ay nakabili ka. Ganda ng haybol mo sa Marikina City, mansion plus dami mong condominiums. He-he-he! Nasa exclusive school ang mga nak-a mo at dami mong magagarang tsikot. Ika nga, nabubuhay ka sa luho. May karma bata! Question: Saan ka ba kumuha ng pitsa samantalang alaws ka naman dati, kasama siyempre ang watot mo? Answer: Sa pagnanakaw! Kaya pala panay ang laklakan at tsibugan ninyo ng bugok na connect mo sa Office of the Ombudsman para nga naman kung kalkalin alaws makikita sa iyo. Diyan ka mali boy! Hindi lang bugok from the Office of the Ombudsman may connect ang Mafia sa NFA kundi sa sinasabing most corrupt agency, ang BIR. Mga gagong officials pa ang connect ng mga kamote todits, sabi ng asset ng mga kuwago ng ORA MISMO. Kaya pagdating sa imbestigasyon, tiyak alaws mangyayari folks, alam ninyo na kung WHY? &amp;quot;Kapos ang kolum ng Chief Kuwago,&amp;quot; sabi ng kuwagong SPO-10 sa Crame. &amp;quot;Abangan natin kamote!&amp;quot;</body>
<link>http://www.philstar.com/Article.aspx?articleId=353382&amp;publicationSubCategoryId=94</link>
</article>
<article>
<title>Mayor JV tatakbong senador?</title>
<author>BANAT NI BATUIGAS Ni Bening Batuigas</author>
<date>
<month>August</month>
<day>18</day>
<year>2006</year>
</date>
<body>TATAKBO bilang senador si San Juan Mayor JV Ejercito sa darating na election. Kaya ko nasabi ito mga suki dahil maraming palatandaan akong nakita para patunayang tatakbo nga sa Senado ang palabang anak ni dating Presidente Erap Estrada. Kung sabagay, maging sa huling survey ng Pulse Asia, hindi lumalabas sa magic 12 si Ejercito na may isang termino pa bilang mayor ng San Juan. Si Ejercito, na anak ni Erap sa aktres na si Guia, ay lumalaro sa ika-8 hanggang 12 sa survey at maganda itong palatandaan para magbalak siyang tumakbo sa Senado. Hindi lang yan. Lumabas din sa survey na halos pawang opposition ang nasa Magic 12. Nagbigay tuloy ito ng masamang senyales na diskuntento na ang sambayanan kay Presidente Arroyo, di ba mga suki? Kung si Ejercito naman ang tatanungin, mas gusto niyang tapusin ang termino niya sa pagka-mayor bago sumabak sa Senado, he-he-he! Matatanggihan kaya ni Mayor Ejercito ang clamor ng madlang-people sa kanya na tumakbo bilang senador? Si Mayor Ejercito pala ay napipisil din ni Erap na pumalit sa asawang si Loi sa Senado. Mukha kasing napagod ang senadora sa trabaho sa Senado kayat siya na mismo ang kumusang hindi na hihingi pa ng isa pang termino. Pag nagkataon kasi, aba tatlong kakampi na ni Erap ang nasa Senado at baka gumulo pa, di ba mga suki? At siyempre, susuportahan ni Erap ang kandidatura ng kanyang anak. Alam nyo naman mga suki, malakas pa ang hatak ni Erap lalo na sa hanay ng kanyang mga masusugid na supporters, ang masa nga. Kahit ayaw pang aminin ni Ejercito na tatakbo siya sa darating na halalan sa Mayo, ang kanyang body language naman ang bumibigay sa kanya. Kaya nasabi ko mga suki na ang lahat ng palatandaan ay nandoon na sa kampo ni Ejercito para magbigay daan para tumakbo siya. Hindi ba bago rin ang public relations officer ni JV? Kung sabagay, bumango si Ejercito bunga sa mga isyu na ipinararating niya sa gobyerno ni GMA nga. Siya lang ang masasabi kong anak ni Erap na may katangiang progresibo. Malaking papel din ang ginampanan ni Ejercito sa lahat ng pagkilos ng oposition laban sa kampo ni GMA dahil lider din siya ng United Opposition. May impresyon din na palaban si Mayor Ejercito dahil pinalagan niya ang kinikilalang siga ng bansa na si Ilocos Sur Gov. Luis Chavit Singson. Sa panayam sa media, inamin ni Ejercito na sasakit ang ulo ni GMA kapag nahalal siya sa senado. Ipagpapatuloy daw niya ang mga ginagawa niya sa UNO nga. Malaki ang paniniwala ni Ejercito na kaya pilit na isinusulong ng Palasyo ang Cha-cha ay para walang elections sa darating na taon bunga sa survey nga ng Pulse Asia na pawang opposition ang lulusot sa Senado. Aba, may punto rito si Mayor Ejercito, ah, di ba mga suki? Kaya kailangang mag-isip muna tayo nang malalim bago payagan o tutulan ang Cha-cha. Ang tanong ko naman, sino ang tatakbo sa pamilya ni Estrada sa pagka-mayor kapag nilisan ni Ejercito ang puwesto niya? Aba, magandang tanong yan. Sino nga ba? Si Jude kaya o si Jacky? Sa tingin ko naman, si Erap pa rin ang masusunod kung sino ang papalit sa anak nga niya. Bakit hindi na lang ang nanay ni Ejercito na si Guia? Marami kasi ang nagsasabi na patok si Guia kaya lang papayag kaya siya eh alam naman natin na low profile lang siya. Tatakbo kaya bilang mayor si Guia? Abangan!</body>
<link>http://www.philstar.com/Article.aspx?articleId=353565&amp;publicationSubCategoryId=94</link>
</article>
<article>
<title>Malalaking sektor pero utak-maliit</title>
<author>SAPOL Ni Jarius Bondoc</author>
<date>
<month>August</month>
<day>22</day>
<year>2006</year>
</date>
<body>PINUNA ng makatang Nick Joaquin nung dekada-60 ang pagka-maliit ng pananaw-Pinoy. Hindi raw tayo umuunlad kasi isip-makitid. Sa Pinas lang nagbebenta ng saging, itlog o sigarilyong tingi, kalahating tasa ng mantika o isang hiwa ng margarine. Dito lang din may sari-sari store imbis na mall. Sa ibang bansa, utak malaki: Skyscraper, jumbo jet, super tanker. Sa atin: Bangka, kapilya, reconditioned jeepney. Sa iba, may mga monumento sa kagalingan ng nagkakaisang lahi: Parthenon sa Athens, Coliseum sa Rome, Eiffel Tower sa Paris, Statue of Liberty sa New York, Great Wall sa China. Sa atin, katatawanang kahinaan sa pagkahati-hati ng archipelago: 75 wika, 17 mayor sa Metro Manila, utak-talangka sa siraan. Iisa lang, ani Joaquin, ang matuturing na malaking proyektong Pinoy  ang Banaue rice terraces. Pero kung titingnang malapitan, binubuo ito ng maliliit na kanya-kanyang pitak ng palayan. Wari mo, ang malalaking negosyo ay huhulagpos sa kakitirang-isip. Kasi naman ang managers nilay aral sa America at Europe, kaya aasahan mo sanang mas malawak ang perspektiba. Pero hindi, utak-tingi rin sila. Pansinin, halimbawa, ang mayat-mayang spam message sa cell phone mo. Binabawas ng higanteng service provider sa load mo ang P1 kada message na hindi mo naman hiningi: Nagbebenta ng condo, nag-aalok ng utang, nag-aanunsiyo ng sale. Kung minsan three parts pa ang message, kaya P3 ang nababawas sa iyo. Papiso-pisong raket, pero kung ang 35 milyong cell phone ang padadalhan ng isang text, P35 milyon din. Masdan din ang malls. Sa ibang bansa, bawal sila sa siyudad dahil sanhi ng trapik. Sa Pinas, hindi lang sila nasa pusod ng lunsod, kundi naniningil pa ng parking. Kumikita na sa ibinebenta sa loob ng mall, pati paradahan pinapatulan; para bang utang na loob ng shopper papasukin. Pansinin din ang mga banko. Nag-oobliga na sila ng minimum deposit na P10,000 para makapag-bukas ka ng automated teller account. Kapag bumaba sa P10,000 ang maintaining balance mo, mumultahan ka nang P1-P5 kada transaksiyon miski balance inquiry lang. Utak-tingi!</body>
<link>http://www.philstar.com/Article.aspx?articleId=354159&amp;publicationSubCategoryId=94</link>
</article>
<article>
<title>Sanggol pinagpalit sa pera</title>
<author>BAHALA SI TULFO Ni Ben Tulfo</author>
<date>
<month>August</month>
<day>23</day>
<year>2006</year>
</date>
<body>MARAMI ng ospital na pinamumugaran ng mga mapagsamantalang tauhan nito. Tulad na lamang ng kasong inilapit ng isang ina matapos manganak sa isang pribadong ospital. Bago pa man ipanganak, mismong ina ang nagbenta ng kanyang anak bilang pagpapa-ampon sa isang kaki-lala lamang ng kaibigan. Ito ay dahil sa mahigpit na pangangailangan lamang ng malaking halaga upang makaalis ng bansa. Ngunit, matapos manganak at malaman na wala na ang anak at nasa poder na ng taong bumili, saka lamang natauhan at nais na maibalik muli ang kanyang anak. Subalit, nang puntahan ang ospital na pinag-anakan, walang nakuhang records na nagpapatunay na siya ay nanganak dito. Ibang pangalan at hindi sa kanya ang naka-rehistro sa pribadong ospital na ito. Maliban dito, napag-alaman ng ina na ang tanging nakipag-usap sa may hawak ng records ay ang mismong taong bumili ng kanyang anak. Malinaw ang kapalpakan ng mga tauhan ng pribadong ospital na ito. Maaaring nakipagsabwatan ang tauhan ng ospital sa kampo ng bumili ng batang ipinanganak. Ayon kay DSWD Undersecretary for Policy and Programs Alicia Bala, hindi kailanman kikilalanin ang pag-ampon sa isang bata na hindi dumaan sa tama at legal na proseso. Bukod dito, sa ilalim ng batas, may pananagutan ang nagbenta at bumili ng bata. Sa mga taong nagpapa-ampon ng kahit sinong bata, may tamang prosesong sinusunod upang maging legal at lehitimo ang bata sa ilalim ng taong aampon. Babala ng BITAG sa mga taong nagbabalak magbenta ng bata, may batas na sumasaklaw, RA 7610 na kilala sa Special Law on the Protection of Children Against Exploitation, Abuse and Discrimination. Para sa mga ospi-tal na tumatangkilik ng sistemang pagbeben-ta ng mga bata, may pananagutan kayo sa ilalim ng batas at sa mga taong maiitim ang budhi isang kri-men ang bumili at magbenta ng mga bata at sanggol.</body>
<link>http://www.philstar.com/Article.aspx?articleId=354320&amp;publicationSubCategoryId=94</link>
</article>
<article>
<title>Hindi saklaan kundi droga ang puntirya ni NCRPO chief Varilla</title>
<author>BANAT NI BATUIGAS Ni Bening Batuigas</author>
<date>
<month>August</month>
<day>23</day>
<year>2006</year>
</date>
<body>PAGKAUPO ni NCRPO chief Dir. Reynaldo Varilla ay biglang nagsarahan ang mga naglipanang saklaan sa lahat ng sulok ng Divisoria sa Maynila. Pero hindi ang saklaan ang puntirya dito ni Varilla kundi droga, anang mga kausap ko sa Manila Police District (MPD). Alam yan tiyak ni alyas Lito o Bombay, di ba mga suki? Kasi nga, ang financier pala ng saklaan sa Divisoria na retiradong pulis na si Robles ay may ka-live-in na droga ang linya. Kaya pala malakas ang loob ni Robles na pumasok sa illegal na negosyo eh walang tigil ang tulo ng gripo niya. Ika nga, drug money pala ang kapital niya kayat mahaba ang pisi niya, anang taga-MPD. Kaya sa ngayon, lie low muna itong si Robles habang ang ka-live-in niya ay hinahanting ng mga tauhan ni Varilla. Mukhang nasa tamang direksiyon itong si Varilla dahil ang pagtugis niya sa live-in ni Robles ay alinsunod sa pangako niya na lilipulin niya ang droga sa Metro Manila, he-he-he! Suportahan natin si Varilla sa kampanya niya laban sa droga, di ba mga suki? Sa pagsasara naman ng negosyo ni Robles, ang naiwang malungkot ay itong bagman niya na si alyas Yakusa, ayon sa taga-MPD. Si Yakusa kasi ang nagbibigay ng lingguhang intelihensiiya sa MPD, NCRPO, DILG, CIDG at iba pang unit ng pulisya natin. Pero panandalian lang itong kalungkutan ni Yakusa. Usap-usapan sa MPD na may taga-CIDG at mga alipores niya na naglalakad sa ngayon para makopo o mapalitan kaagad si Robles ng financier ng sakla na si Ely Mango ng Malabon. Sa lahat ng sakla financier sa Metro Manila, itong si Ely Mango ang napupusuan ng taga-CIDG. Ewan ko lang kung may alam dito si Lito o Bombay. Kaya sa tingin ko, sa isang linggo lang, eh mapupuno na naman ng saklaan ang lahat ng sulok ng Maynila dahil kay Ely Mango. At tiyak, happy na naman si Yakusa at ang mga kolektor ng intelihensiya ng MPD, NCRPO, CIDG, DILG at iba pang unit ng pulisya natin. Kung sabagay, hindi na sasama ang loob ni Robles niyan dahil itong mga puwesto niya ay inagaw lang niya kay Jose Sengco alyas Pinggoy. Si Pinggoy kasi ay namuhunan na rin sa saklaan sa Divisoria noon subalit nasulot ni Robles dahil tinaasan niya ang lingguhang intelihensiya sa mga alaga niya sa NCRPO at CIDG. Alam yan nina Pandak at Arnold. Pero itong sina Pandak at Arnold ay nakagarahe sa ngayon dahil sa bistado na ng mga amo nila ang panghaharabas nila sa kalye. Nang bitiwan niya ang saklaan sa Divisoria, halos P500,000 na rin ang nawala sa kaban ni Sengco alyas Pinggoy. Pero tulad ni Yakusa, hindi rin tumagal ang kalungkutan ni Pinggoy. Sa ngayon kasi, itong si Pinggoy na ang kapitalista ng saklang puwesto piho at sakla patay sa Valenzuela City. Si Sengco ay taga-Navotas pero mukhang mala-kas ang kapit niya sa City Hall ng Valenzuela City. Kaya pala nasu- lot itong si Pinggoy sa Divisoria, eh ganun din ang gawain niya. Sa Valenzuela City naman, ang sinulot ni Sengco ay itong sina Backy Melencio at Rey Garda, na ang laban ay leegan o bangkang patyo. Ang ibig sabihin niyan mga suki dayaan itong bangka nina Melencio at Garda na kahit ano pa ang gagawin ng mga mananaya ay wala silang panalo. At babantayan natin mga suki kung anong klaseng gimik naman meron itong si Sengco o Pinggoy. Susundan kaya ni Pinggoy ang yapak nina Melencio at Garda? Abangan.</body>
<link>http://www.philstar.com/Article.aspx?articleId=354324&amp;publicationSubCategoryId=94</link>
</article>
<article>
<title>Kayang-kayang lusutan ni Gloria ang oposisyon</title>
<author>HALA BIRA! Ni Danny Macabuhay</author>
<date>
<month>August</month>
<day>24</day>
<year>2006</year>
</date>
<body>SA palagay ko wala nang ibubuga ang mga kalaban sa pulitika ni President Arroyo. Umalagwa na nang husto si Arroyo sa kanyang mga kalaban. Sa halip ma-corner, mabilis na nakaiiwas na tila pinaglalaruan ang kanyang mga kalaban. Nakaalpas siya sa bitag ng oposisyon. Pinaratangan siyang nandaya sa 2004 eleksyon. Malakas ang ebidensiya  ang Garci tapes na narinig ang pakikipag-usap ni Arroyo at umanoy dating Comelec commissioner Virgilio Garcillano para siguruhing manalo sa eleksyon. Kinasuhan ng impeachment pero nakaalpas. At ang sumunod ay para bagang wa epek na ang mga paratang kay Arroyo. Lumalabas pang parang naninira na lamang ang oposisyon. Kung hindi mag-iingat ang oposisyon, baka sila na ang ituring na kontrabida at si GMA ang bida. Naglatag muli ng impeachment complaint ang mga kalaban. Pero kabisadong-kabisado na ng kampo ni Arroyo kung paano ito lalabanan kaya naipanalo uli. Sa palagay ko wala nang ibubuga ang oposisyon at surrender na sila kay GMA. Lalo pat hindi na nagkakasundo ang mga miyembro ng oposisyon. Kapag nagkataon at sila ay nagkawatak-watak wala nang pupuna at sasalungat sa mga hindi kanais-nais na gawain ng administrasyon ni Arroyo.</body>
<link>http://www.philstar.com/Article.aspx?articleId=354457&amp;publicationSubCategoryId=94</link>
</article>
<article>
<title>Obituary para kay Katotohanan</title>
<author>PANAGINIP LANG Ni Nixon T. Kua</author>
<date>
<month>August</month>
<day>24</day>
<year>2006</year>
</date>
<body>Si KATOTOHANAN na kilala rin bilang si KATAPATAN na bumuhay sa pagasa ng sambayanang Pilipino mula pa noong panahon ng mananakop na Kastila, Amerikano at Hapones ay pinaslang ng mga miyembro ng mayorya ng Kongreso sa pamumuno ni House Speaker Jose De Venecia at ni (in)Justice Committee Chair Simeon Datumanong kamakailan. Pinaslang si KATOTOHANAN ng mga kaalyado ni Madam Senyora Donya Gloria sa kongreso sa pangunguna ni De Vencia, Datumanong at iba pang mga &amp;quot;mararangal&amp;quot; na mga Kongresista gaya nina Louie Villafuerte at Boy Nograles sa harap ng sambayanang Pilipino. Si KATOTOHANAN na kilala rin bilang si KATAPANGAN ang nagbigay ng lakas ng loob sa bansang Pilipinas sa lahat ng pakikitunggali nito sa sinumang dayuhang mapang-api at mapangyurak ng dignidad ng sambayanan at nagsilang ng Jose Rizal, Andres Bonifacio, Emilio Aguinaldo, Lapu-Lapu, Marcelo H. del Pilar, Andres Bonifacio, Diego Silang at libu-libong mga bayani. Ngayong modernong panahon, si KATOTOHANAN ang nagbigay din ng isang Benigno &amp;quot;Ninoy&amp;quot; Aquino na lantaran ding pinaslang noong Agosto 21, 1983. Ang pagkamatay ni Ninoy ang gumising sa natutulog at natatakot na damdamin ng sambayanang Pilipino na nagkaisa at pinatalsik ang diktaduryang pilit ding sinisikil si KATOTOHANAN. Ang pagpanaw ni KATOTOHANAN ay umulila sa milyun-milyong mga kabataang ang tanging nais lamang ay magandang kinabukasan sa pamamagitan ng wastong bilang ng silid aralan, libro para sa bawat isa at higit sa lahat mga gurong hindi mangangailangang magtinda upang itustos sa sariling pamilya. Iniwan din niya ang napakaraming mga manggagawa, magsasaka at mangingisda na patuloy na umaasang ang suporta sa kanila ay maibibigay at hindi papasok sa bulsa ng mga &amp;quot;magagaling&amp;quot; na opisyal kagaya ni dating Agriculture Undersecretary &amp;quot;Jocjoc&amp;quot; Bolante na mas kilala bilang si fertilizer man. Patuloy ding magluluksa ang mga sundalo at pulis na kakarampot ang suweldo pero sinasabak sa labanan na gamit ang mga low quality ng baril, uniporme at mga gamit na kinunan ng komisyon ng mga &amp;quot;commissioner&amp;quot; na opisyal. Ulila na rin ang mga ordinaryong mamamayan at ang masang Pilipino na tanging kapangyarihan ay ang kanilang boto dahil nakisaksak ang mga &amp;quot;matatapat&amp;quot; na opisyal ng Commission on Election sa pamumuno ni Chairman Ben Abalos at ni dating Commissioner at Presidential phone pal Virgilio &amp;quot;Garci&amp;quot; Garcillano na bunsod din ng kamatayan ni KATOTOHANAN. Higit sa lahat, ang mayorya ng sambayanang Pilipino na tanging nais ay makapiling lagi si KATOTOHANAN ay magluluksa na lamang pero patago pa dahil sa patuloy na pananaig ng kadiliman na nagwakas sa buhay ni KATOTOHANAN. Maaari ho dalawin ang labi ni KATOTOHANAN sa ating mga isipan at puso ngunit ang mga nais namang magsama- sama sa pagluluksa at pakikiramay kay KATOTOHANAN ay umantabay lamang sa mga announcement na gagawin ng mga inulila sa mga susunod na araw. Gagawin ho ito dahil ang labi po ni KATOTOHANAN ay ayaw man lang pong ipakita ng mga kaalyado at kapartido ni Madam Senyora Donya Gloria sa Batasang Pambansa. An announcement will also be made kung kelan at saan ililibing si KATOTOHANAN na hanggang ngayon ay nakahimlay sa loob ng pitong kahon sa KONGRESO NG REPUBLIKA NG PILIPINAS. * * * Sa Bureau of Immigration ho naman ngayon ay may kakaibang racket. Ito yung pilit nilang paghingi ng &amp;quot;letter of support&amp;quot; sa ilan nating mga kababayang binigyan ng visa ng ilang Middle East countries upang dalawin at makasama ang kanilang mga kamag-anak o mahal sa buhay ng ilang linggo o buwan. Pilit pinahihirapang makaalis ang mga mahal sa buhay ng ating mga &amp;quot;modern day heroes&amp;quot; kahit na malinaw pa sa sikat ng araw na ayos ang mga papeles pero ilang mga tiwaling opisyal ng immigration ay ididemand ang hindi naman maintindihang &amp;quot;letter of support.&amp;quot; Ultimo mga embassy officials ng mga Middle East countries ay hindi maintindihan ito dahil ang kahulugan pala ng &amp;quot;letter of support&amp;quot; ay sobre na may nakalagay na mga anim o pitong tig-iisang libong piso para support sa bisyo ng mga corrupt na opisyal na obvious mahilig maglaro ng &amp;quot;follow the leader.&amp;quot; Ang Bureau of Immigration ho ay under sa Department of (in)Justice kung saan ang leader ay si Sec. Raul Gonzalez. Si Sec. Gonzalez naman ay hirang ni Madam Senyora Donya Gloria bilang leader ng naturang departamento. Si Madam Senyora Donya Gloria siyempre ay leader ni Sec. Gonzalez. Follow the Leader. * * * Para sa anumang reaksyon o kumento, e-mail sa nixonkua@yahoo.com o mag-text sa 09272654341.</body>
<link>http://www.philstar.com/Article.aspx?articleId=354464&amp;publicationSubCategoryId=94</link>
</article>
<article>
<title>Laruang de-susi ni Atienza si Abarsoza?</title>
<author>BANAT NI BATUIGAS Ni Bening Batuigas</author>
<date>
<month>August</month>
<day>25</day>
<year>2006</year>
</date>
<body>SANGKATUTAK na pogi points ang kailangan ni MPD OIC Sr. Danilo Abarsoza para gawin siyang permanente sa puwesto ni Mayor Joselito Atienza kayat ipinasara niya noong Martes ang bookies ng karera sa Maynila. Marami ang natuwa sa ginawa ni Abarsoza, kabilang na rito si Atienza, pero marami rin ang nagalit at nagutom lalo na sa hanay ng pulisya. Kasi sa ngayon, kuntento na si Atienza sa trabahong ginagawa ni Abarsoza pero hindi pa niya sinisiguro na ito na ang napipisil niya para pamunuan ang MPD nga. Kaya sa sobrang daming patutsada ni Atienza, parang tando-tando naman kung kumilos si Abarsoza para lang mapasaya ang mayor niya. Ika nga kulang na lang gawing laruan ni Atienza si Abarsoza. Ang puna ng marami kasi, di susi ni Atienza si Abarsoza. Pero ang usap-usapan sa ngayon sa MPD, may hinahatian ng lingguhang intelihensiya si Abarsoza. Bahala na kayo mga suki na kilalanin kung sino siya. Ang clue? Mukha siyang pera na gusto patuloy ang tulo ng gripo niya kahit laos na siya. Kaya tiyak lumiit na rin ang grasya na pumapasok sa kaban ni Abarsoza dahil sa pagsara ng bookies ng karera. At hanggang kailan siya magtitiis? Maaaring pogi sa ngayon si Abarsoza sa paningin ni Atienza pero sa mga superiors niya sa PNP, kabaligtaran tiyak ang nadarama sa kanya. Hindi naman kaila mga suki na nakikinabang din ang ilang unit ng pulisya tulad ng taga-DILG, CIDG, NCRPO, GAB, at iba pa sa mga pasugalan diyan sa Maynila. Isama ko na ang City Hall detachment ni Atienza. Bunga sa pagsara ng bookies ng karera, napahiya rin si Mandaluyong City Rep. Benhur Abalos dahil niya niya nakayanang ipasara ang mga bookies noong kasagsagan ng kampanya niya noong nakalipas na mga buwan. Si Abarsoza lang pala ang kasagutan sa problema ni Abalos at hindi ang NBI. Kaya sa ngayon, sa MPD nakamasid ang mga nagugutom na unit ng pulisya, he-he-he! Hero ba o goat itong si Abarsoza? Sa susunod na mga araw may kasagutan mga suki. Ang teorya naman ng ibang nakausap kong taga-MPD kaya ipinasara ni Abarsoza ang pasugalan sa sakop niya dahil sa takot sa 1-3-2 stike policy ni PNP chief Dir. Gen. Oscar Calderon. Nagpalabas kasi ng warning si Calderon na sisibakin niya sa puwesto ang sinumang opisyal ng PNP na hindi kumikilos laban sa pasugalan nga. Alam naman ni Abarsoza na hindi palo sa kanya ang mga superiors niya sa Camp Crame kayat ipinasara na niya ang mga pasugalan sa takot na abutin siya ng indulto at goodbye na lang sa pangarap niya na maging MPD director. Ang sabi naman ng ibang kausap ko sa MPD, nag-iingat lang si Abarsoza at baka abutin din siya sa kampanya ni Calderon laban sa mga ko-tong cops. Minamatyagan kasi sila ng kapitba- hay nilang taga-CIDG, anila, he-he-he! Mukhang takot sa anino nila itong mga taga-MPD sa ngayon. Dapat lang sigurong mamili na si Atienza kung sino talaga ang gusto niyang maging MPD director at hindi yaong pinapatagal pa niya. Kung si Abarsoza, di siya na. Kasi habang binibilang ang mga araw, kung anu-anong kuru-kuro ang lumalabas at pati si Atienza ay nadadamay na. Malakas ang ugong kasi na kaya dini-delay ni Atienza ang pagpili ng MPD chief ay bunga sa hinihingi niya sa Palasyo na isama siya sa senatorial ticket ng administration sa darating na election. Kayong mga pulitiko talaga! Abangan!</body>
<link>http://www.philstar.com/Article.aspx?articleId=354608&amp;publicationSubCategoryId=94</link>
</article>
<article>
<title>Sakit mula sa trabaho</title>
<author>IKAW AT ANG BATAS Ni Atty. Jose C. Sison</author>
<date>
<month>August</month>
<day>29</day>
<year>2006</year>
</date>
<body>NAGSIMULA ang trabaho ni Celso sa Philippines Ports Authority (PPA) noong 1977 bilang Clerk II. Naging Senior Terminal Operations Officer naman siya noong 1993. Sa bagong trabaho, kinailangan si Celso na manatili ng maraming oras sa Port of Manila at sa South Harbor upang magsuri, magkuwenta at mamahala sa maayos na pagdaong at paglayag ng mga barko roon. Hindi naging kanais-nais ang lugar ng trabaho para kay Celso lalo na at kailangan niyang humarap sa maraming tao. Si Celso ay chain smoker mula pa edad 20 kaya hindi nakapagtatakang nasuri siyang may coronary artery disease noong 1984. Bukod dito, nasuri pa siyang may diabetes mellitus noong 1986 kung saan lumala ito hanggang magdulot ng hypertension noong 1988. Noong 1999 naman ay na-ospital si Celso sanhi ng pulmonary tubercolosis II. Naging madalas ang pagkakasakit ni Celso at paglagi niya sa ospital. Samantala noong 2002, nasuri siya sa mga sakit na pneumonia, hypertension, pulmonary tuberculosis, cerebrovascular disease (CVD) at diabetes mellitus. Kaya, hiniling ni Celso sa GSIS ang kanyang benepisyo batay sa Workmens Compensation Law (PD 626). Subalit tumanggi ang GSIS dahil ang mga nabanggit na sakit daw ni Celso ay hindi kabilang sa listahan ng mga occupational diseases. Bukod dito, wala rin daw patunay na ang sanhi ng mga sakit na ito ay nagmula sa mga tungkulin niya sa trabaho. Umapela si Celso sa Employees Compensation Commission (ECC) subalit ito ay nadismis dahil ang hypertension pneumonia at pulmonary tuberculosis ni Celso ay mga komplikasyong sakit lamang ng pangunahing sakit na diabetes mellitus, hindi isang occupational disease. Samantala, ang CVD ay maituturing sanang occupational disease subalit hindi naisumite ni Celso ang mga kinakailangang kondisyon sa ECC. Sa apela sa Court of Appeals (CA), ideneklara nitong ang mga sakit ni Celso na pneumonia, hypertension, pulmonary tuberculosis ay hindi lamang nagmula sa sakit nitong diabetes mellitus kundi mula rin sa ibang environmental at occupational factors. Tama ba ang CA? Tama ang CA na ang pneumonia at pulmonary tuberculosis ay maaaring sanhi ng maruming paligid at sakit mula sa mga taong nakakausap ni Celso. Bukod pa rito ang matinding pagod, mahabang oras ng trabaho, mental at emotional stress ni Celso na nagpalala sa sakit niyang diabetes. Ang sakit niyang pneumonia at pulmonary tuberculosis ay kabilang sa listahan ng occupational diseases kung kayat ito ay compensable. Hinihiling lamang ng PD 626 na may probabilidad sa ugnayan ang mga sanhi sa sakit na nakuha ng isang empleyado. Hindi na kinakailangan pa ang isang opinyong medikal. Mas pinapaboran ng PD 626 ang mga empleyado kaysa sa anumang haka-haka dito. Samantala, nagkamali ang CA na ituring ang hypertension na compensable. Sa katunayan, ito ay isang komplikasyon ng sakit na diabetes mellitus, isang non-occupational disease. Kaya babayaran lamang ng GSIS ang benepisyo ni Celso mula sa pagkakasakit niya ng pneumonia at tuberculosis (GSIS vs. Valenciano, G.R. 168821, April 10, 2006).</body>
<link>http://www.philstar.com/Article.aspx?articleId=355266&amp;publicationSubCategoryId=94</link>
</article>
<article>
<title>Credit grabber ang BOC</title>
<author>ORA MISMO Ni Butch M. Quejada</author>
<date>
<month>August</month>
<day>29</day>
<year>2006</year>
</date>
<body>NAG-IIYAKAN ang mga taga-MIAA Intelligence group na nagtiyaga, nagpahinog at lumuto kasama ang PDEA agents para makalawit ang tatlong gagong Taiwanese national drug courier regarding sa US$1 million worth ng Ketamine pero ang Bureau of Customs lamang ang kumain. Sabi nga, naging masiba! Noon pang August 11, 2006 natanggap ng PDEA at MIAA Intelligence group ang information thru Interpol from Taiwan na tiktikan sina Lin-Yi-Hsiang, Cheng Fen-Feng at Lin Wu-Hsin kasi maglalabas ito ng illegal drugs papuntang China. Hayun, huli ang mga kolokoy ketamine ang dala na nakapaloob sa siyam na pakete ng powdered drinks tulad ng Ovaltine, Milo at Tang juice. Tagatlo bitbit ang tatlong kamote nang makuha sa kanila ang illegal drugs. Habang abala ang lahat sa pagsusuri ng illegal drugs ang MIAA intelligence group kasama ang PDEA agents at PNP-ASG ay nasa rampa abala naman sa pagbusisi ng mga bagahe ng Macau Airlines flight NX-851 dahil baka may mga droga pa na i-check-in ang grupo ng tatlong kamote. Iniimbestigahang mabuti ng MIAA intelligence group kung sinu-sino ang umeskort sa tatlong gago papasok ng NAIA complex dahil may mga agam-agam na may kasama raw silang taga-embahada nang dumating sa paliparan. Sabi nga, kung totoo ang tsismis. Sangkaterba ang nagtataka dahil si BOC Commissioner Boy Morales ang naka-front page sa kodakang naganap noong Sabado samantalang hindi naman mga tauhan nito ang nag-work sa information. Bakit nga ba? Ang papel lang ng taga-Customs ng mga oras na iyon ay buksan ang bagahe ng Trio Los Bobos dahil ang una ang may karapatang mangalkal o magbukas ng mga bagahe ng pasahero. Ika nga, wala nang iba! Pero ang siste, ang Bureau of Customs ngayon ang mabango sa madlang people dahil parang sila ang may trabaho ng illegal drugs. &amp;quot;Hindi na nga sumama sa kodakan sa diyaryo ang tatlong bida sa MIAA dahil alam nilang information ito ng INTERPOL from Taiwan kaya sa kanila okay na ang makasama ang mga tauhan nila sa paghuli ng mga gagong drug courier,&amp;quot; sabi ng kuwagong magtatahong. &amp;quot;Sana sa susunod ibigay ang kredito sa mga taong nagtiyaga, nagpahinog at nagluto ng positibong operasyon para hindi naman magmukhang timawa ang mga tunay na nag-hotraba todits,&amp;quot; sabi ng kuwagong SPO-10 sa Crame.</body>
<link>http://www.philstar.com/Article.aspx?articleId=355273&amp;publicationSubCategoryId=94</link>
</article>
<article>
<title>Iwasang magka-tigdas ang inyong anak</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>August</month>
<day>30</day>
<year>2006</year>
</date>
<body>ANG tigdas ay hatid ng virus at karaniwang tumatama sa mga bata. Nakahahawa ito kaya dapat ihiwalay ang may tigdas sa mga kasambahay. Ang mga sintomas ng tigda ay ubo, sipon, lagnat, nagluluha at namumulang mga mata. Tatlo hanggang limang araw mamumula ang mga mata at dumarami ang mga rashes sa mukha at buong katawan. Sa ika-anim na araw ay mawawala na ang mga rashes at magsisimulang mabakbak ang balat. Parating punasan ng bimpo para maginhawahan ang may tigdas. Suutan sila ng manipis na damit at huwag kumutan ng makapal na tela. Laging painumin ng tubig at nang hindi matuyuan ng pawis. Pagpahingahing mabuti at iwasang mabinat. Huwag munang papasukin sa school para hindi mahawa ang kanyang mga kaklase. Pabakunahan ang sanggol pagsapit ng siyam na buwan. Kung wala pang bakuna ang mga batang may isa hanggang limang taong gulang pabakunahan sila. Libre ang bakuna sa tigdas sa health centers.</body>
<link>http://www.philstar.com/Article.aspx?articleId=355444&amp;publicationSubCategoryId=94</link>
</article>
</data>