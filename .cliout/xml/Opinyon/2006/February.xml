<?xml version="1.0" encoding="ISO-8859-1" ?>
<data>
<article>
<title>EDITORYAL  Dagdag pulis, dagdag baril, e dagdag sahod?</title>
<author></author>
<date>
<month>February</month>
<day>01</day>
<year>2006</year>
</date>
<body>ISANG bilyong piso ang ibinigay ni President Gloria Macapagal-Arroyo sa Philippine National Police (PNP) para ipang-hire ng mga bagong pulis at maipambili ng mga bagong baril. Bukod sa pag-hire sa mga pulis at pagbili ng mga bagong baril, bibili rin ang PNP ng mga patrol cars. Ang pagbibigay ng P1 bilyon ni Mrs. Arroyo sa PNP ay kaugnay sa ika-15 anibersaryo nito na ginanap noong Lunes sa Camp Crame. Ayon sa Presidente magha-hire ng 15,000 pulis, bibili ng 25,000 baril at 4,000 units ng patrol cars. Tamang-tama ang pagbibigay na ito ng Presidente sa PNP para naman maisakatuparan ng mga pulis ang kanilang tungkulin sa mamamayan. Lubha kasing kaawa-awa ang kalagayan ng mga pulis na walang baril at hindi makahabol sa mga kriminal dahil sa kawalan ng patrol cars. Kung magha-hire ng mga pulis dapat lang talagang magdagdag ng baril. Sa kasalukuyan, natatalo ng mga masasamang-loob ang mga pulis sapagkat matataas na kalibreng baril ang kanilang gamit. Hindi makaporma ang mga pulis sa mga kidnapper, magnanakaw at holdaper sapagkat maiikli ang kanilang baril. Parang baril-barilan. Malaking halaga ang P1 bilyon at marami nang magagawa para maisaayos ang PNP. Pero nakalimutan yata ng Presidente na dagdagan ng sahod ang mga alagad ng batas. May maganda ngang patrol car at baril ang mga pulis pero patuloy naman sila sa paghihikahos. Kumakapit sa patalim at nakagagawa ng kasalanan ang karamihan para lamang madagdagan ang kinikita. Ang karampot na suweldo ng mga pulis ang isa sa mga dahilan kaya nagagawang mangotong, manghulidap, magprotekta sa mga drug lord, gambling lord ang mga pulis. Kung may sapat na kita ang mga pulis, hindi na siguro sila mapipilitang gumawa ng masama o ng iba pang kalokohan. Kawawa naman ang isang pulis kung walang pamasahe. Naglalantad lamang sa dinaranas na kakapusan nila sa buhay. Katulad ng pulis na si Police Inspector Rodelio Caballes ng Agusan del Sur PNP  isang pulis probinsiya. Nakahahanga ang ginawa ni Caballes noong 1992 nang harapin niya ang may 30 miyembro ng New Peoples Army. Nag-iisang nakipagbarilan si Caballes sa mga NPA at nang mahawi ang usok, 11 NPA ang kanyang naitumba. Pero nang magsadya si Caballes sa Maynila para tanggapin ang kanyang parangal, wala siyang pamasahe pabalik sa probinsiya. Mabuti at binigyan siya ng isang police official. Dagdagan ang sahod ng pulis para hindi sila &amp;quot;kumapit sa patalim&amp;quot;.</body>
<link>http://www.philstar.com/Article.aspx?articleId=319523&amp;publicationSubCategoryId=94</link>
</article>
<article>
<title>Mayor Matilde Legaspi ng Norzagaray, Bulacan para sayo to!</title>
<author>BAHALA SI TULFO Ni Ben Tulfo</author>
<date>
<month>February</month>
<day>01</day>
<year>2006</year>
</date>
<body>TINATAWAGAN namin ng atensiyon si Mayor Matilde Legaspi ng Norzagaray, Bulacan upang maisaayos ang problemang matagal ng idinadaing ng kanyang nasasakupan. Ang reklamo ay nanggaling sa pamunuan ng Nagkakaisang Manininda ng Norzagaray, Bulacan. Isang batalyon ng mga kasapi ng samahang ito ang dumulog sa BAHALA SI TULFO at BITAG upang tulungan umano silang maiayos ang gulong namamagitan sa kanila ng kanilang alkalde. Nakakaranas na umano sila ng panggigipit at pananamantala mula sa mga tauhan ni Mayor Legaspi. Dagdag pa ng mga pobreng tinderay hindi na ibinabalik ang mga panindang kinumpiska sa kanila. Ang siste, wala raw kaukulang papeles na ipinapakita sa kanila ang mga special task force kuno ni Mayor Legaspi na silay may violations na kailangang swetuhin. Ang ugat ng problema, ayon sa mga nagrereklamo ay ang bagong tayo na palengke sa Norzagaray. Ayon sa PAMANA, hindi pa naaprubahan ang proyektong ito sa Sanggunian ng Panlalawigang Bayan. Meron din daw silang mga petition letters kung saan natatalakay doon ang kanilang suliranin at di pagsang-ayon sa itinayong pamilihan. Hawak ng BAHALA si TULFO at BITAG ang ilan sa mga dokumentong ipinasa ng samahan sa munisipyo. Nakasulat dito (kung hindi pa nababasa ng tanggapan ni Mayor) na halos wala nang kinikita ang mga tindera kasabay pa ng mataas na bayaran sa puwesto ng nasabing bagong palengke. Ngunit, hinaing ng PAMANA na walang progreso sa usaping ito at tila raw hindi inintindi ng KANILANG Mayor ang kanilang mga petisyon. Mayor Legaspi, matagal-tagal na rin naming naririnig ang alitan sa pagitan ng iyong opisina at samahang PAMANA. Sabihin na nating naku-kulili na ang BAHALA si TULFO at BITAG sa lumang alitan na ito. Kaya, kinakalampag namin ngayon ang iyong opisina, Mayor Matilde Legaspi na linisin ang iyong pangalan sa mata ng samahan maging ng iyong nasasakupan. Ayaw naming, kami sa BAHALA si TULFO at BITAG ang makialam sa problemang ito ng iyong bayan gayung kayang- kaya namang resolusyonan ng PATAS ng iyong munisipyo. Mananatili munang bukas ang aming tanggapan para sa anumang kasagutan, bago kami kumilos!</body>
<link>http://www.philstar.com/Article.aspx?articleId=319525&amp;publicationSubCategoryId=94</link>
</article>
<article>
<title>Isa na namang gawa</title>
<author>ALAY - DANGAL Ni Fr. Jose C. Blanco, S.J.</author>
<date>
<month>February</month>
<day>01</day>
<year>2006</year>
</date>
<body>HINDI matapus-tapos ang usapan tungkol sa pagkapanalo ni Manny Pacquiao kay Erik Morales ng Mexico. Talaga namang makikita na pinaghandaan ni Manny ang kanyang laban - hindi lamang pisikal at sikolohikal na paghahanda, kundi pati na rin ang pang-espiritwal: ang matinding pananalangin, kasama na ang pagdalo sa Misa bago ng laban niya, at paghingi niya ng tulong sa iba na ipanalangin siya. Ganoon din sa ating buhay sa araw-araw. Kailangan ang matinding paghahanda at mas malalimang pakikipag-isa sa Diyos, upang ang lahat ng ating gagawin ay tiyak na magbunga. Sa Ebanghelyo noong nakaraang Linggo, ang diin ay nasa paggawa na naman ni Jesus, hindi sa itinuturo niya. Mas higit na nagiging mabisa ang pagtuturo ni Jesus dahilan sa mga ginagawa niya, lalo na kung ang mga itoy kakaiba sa paningin ng mga ordinaryong tao (Mc.1, 21-28). Nagpunta sila sa Capernaum. Nang sumunod na Araw ng Pamamahinga ay pumasok si Jesus sa sinagoga at nagturo. Namangha ang mga tao sapagkat nagturo siya sa kanila ng parang isang may kapangyarihan, at hindi tulad ng mga eskriba. Bigla namang pumasok sa sinagoga ang isang lalaking inaalihan ng masamang espiritu, at sumigaw: &amp;quot;Ano ang pakialam mo sa amin, Jesus na taga-Nazaret? Naparito ka ba upang puksain kami? Kilala kita: ikaw ang Banal na mula sa Diyos!&amp;quot; Ngunit iniutos ni Jesus sa masamang espiritu, &amp;quot;Tumahimik ka! Lumayas ka sa kanya!&amp;quot; Pinapangisay ng masamang espiritu ang tao at sumisigaw na lumabas. Nanggilalas ang lahat, kayat silay nagtanungan, &amp;quot;Ano ito? Bagong aral? Nauutusan niya pati ang masasamang espiritu. At sinusunod naman siya!&amp;quot; At mabilis na kumalat sa buong Galilea ang balita tungkol kay Jesus. Oo, gawa at hindi ngawa ang ating kinakailangan!</body>
<link>http://www.philstar.com/Article.aspx?articleId=319537&amp;publicationSubCategoryId=94</link>
</article>
<article>
<title>Huwag maramot na maging blood donor</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>February</month>
<day>01</day>
<year>2006</year>
</date>
<body>MARAMI pa rin ang natatakot maging blood donor. Nangangamba sila na manghihina sila at malamang na magkasakit pa kapag nabawasan ang kanilang dugo. Para sa isang normal at malusog na tao maaaring mag-donate ng dugo kada tatlong buwan at wala namang idudulot na pinsala ito sa katawan manapay ang pagbabawas ng dugo ay isang cleansing process dahil muli na namang makapagpo-produce ng mga bagong blood cells. Isang dakilang adhikain at kabayanihan ang paghahandog ng dugo, lalo na doon sa mga mahigpit ang pangangailangan na masalinan ng dugo para mabuhay. Ilang mga emergency cases ang natulungan sa pagiging bukas-palad ng mga blood donors kaya naman patuloy ang panawagan ng Philippine National Red Cross sa mga blood donors. Hindi mahirap magbigay ng dugo. Tumatagal lamang ng lima hanggang 10 minuto at mula 250 hanggang 450 milimeters ng dugo ang kukunin at ang nawalang dugo ay kaagad naming napapalitan o narereplenished ng katawan sa loob ng tatlo hanggang limang oras. Walang espesyal na pagkain ang kailangan maliban sa dagdagan ang fluid intake. Matapos na makapag-donate ng dugo, ilang sandali na dapat na magpahinga at maaari nang ituloy ang pang-araw-araw na gawain. Huwag maging maramot. Malay nyo kung sa susunod ay kayo naman ang mangailangan ng dugo. Share your blood. The life you save maybe your own.</body>
<link>http://www.philstar.com/Article.aspx?articleId=319546&amp;publicationSubCategoryId=94</link>
</article>
<article>
<title>Reaksyon sa Maynilad column</title>
<author>AKSYON NGAYON Ni AL G. Pedroche</author>
<date>
<month>February</month>
<day>02</day>
<year>2006</year>
</date>
<body>MAY isang grupo ng mga kababayan natin na nag-react sa naisulat kong column kamakailan kaugnay ng paniningil ng mas mataas ng Maynilad Water Services sa mga residenteng may tindahan. Ito palay policy ng mga pribadong distributor ng tubig kasama na ang Manila Water. Natuwa ang mga kababayan natin sa ating munting pilantik sa ganyang patakaran. Kasama na rito ang mga residente ng Brgy. Mayamot, Antipolo City sa pangunguna ni Mrs. Nelson Ventura. Ang kompanya ng tubig na nakasasakop sa kanila ay ang Manila Water. Ang mga residenteng may tindahan, kahit pa maliit, ay klasipikadong &amp;quot;semi-business.&amp;quot; Kaya ko naman ito naisulat upang punahin ay dahil first time magkaroon ng serbisyo ng tubig sa aming lugar sa Sunriser Village sa Novaliches, Caloocan City. Datiy umaasa lang kami sa inirarasyong tubig ng mga delivery tankers o kayay sa tubig na mula sa aming pinahukay na poso. Yung mga kapitbahay kong may tindahang maliliit ay dumulog sa akin matapos makatanggap ng abiso mula sa Maynilad na nagsasabing mas mataas ang dapat nilang bayaran sa tubig. Hinihintay pa rin natin ang eksplanasyon ng Maynilad. Natuwa naman ang ibang store owners sa ating sinulat dahil nagreklamo na rin pala sila pero ang sinabiy talagang ganoon ang patakaran. If that is the case at may conforme o pagsang-ayon ang mga residente wala na nga siguro tayong magagawa maliban na lang kung ang mga mambabatas natin ay kuwestyunin ang ganyang policy at baguhin sa kapakanan ng mamamayan. Dapat namang manghimasok ang gobyerno dahil kaya nagtatayo ng tindahan ang pamilya ay dahil kulang ang kinikita. Tapos, babawasan pa? Sa kaso naming first timer sa pagkakaroon ng serbisyo ng tubig, hindi naman marahil masamang mag-usisa lalo pat kapakanan ng taumbayan ang pinag-uusapan. Ang Maynilad at Manila Water ay parehong pribadong distributor ng tubig. Hindi gobyerno para maningil ng ano mang butaw, taripa o buwis. Uulitin ko ang tanong ko noon. Ang maliit na tindahan ay hindi nagdudulot ng dagdag na gastusin sa panig ng Maynilad, bakit dapat magbayad ng malaki ang mga residente? Hindi ko maintindihan. Ang lagay ba naman, may tax na sa gobyerno, may tax pa sa pribadong provider ng serbisyo?</body>
<link>http://www.philstar.com/Article.aspx?articleId=319679&amp;publicationSubCategoryId=94</link>
</article>
<article>
<title>Mga achievements ni Madam Senyora Donya Gloria II</title>
<author>PANAGINIP LANG Ni Nixon T. Kua</author>
<date>
<month>February</month>
<day>02</day>
<year>2006</year>
</date>
<body>TULOY natin ang mga matitinding achievements ni Madam Senyora Donya Gloria. Wala nang paligoy ligoy, agad-agad ilathala natin ang mga karagdagan pang kagalingan niya para lalo namang ikatuwa ng mga alipores, alagad, kapuso, kapamilya, kakampi, kaalyado, kapartido, kasabwat, katsokaran, kasplit at higit sa lahat kasama at kaibigan nila.  Pinasayang lubos ni Madam Senyora Donya Gloria at ng mga kakampi niya sa Kongreso at Senado ang mga dayuhang nagpapautang dahil pinalawig nila ang expanded value added tax. Hindi pa sila nakontento roon, kahapon ay inangat pa muli ng dalawang porsyento mula sa ten percent. Galing ano, lalaki rin ang perang gagastusin nila.  Dahil sa evat ay dadami raw ang mga proyektong kayang gawin ng Malaca&amp;ntilde;ang at dahil diyan, siyempre happy na naman ang mga galamay nila dahil merong madaragdag na kukurakutan. Hanep talaga sa husay.  Linggo linggo tumataas ang presyo ng langis, kuryente at tubig at mga pangunahing bilihin lalo na ang asukal. Akala ko ba sabi nila hindi maaapektuhan ang mga mahihirap. Ahh! Siguro para lang sa mayayamang katulad nila ang kuryente, tubig, langis at pagkain. Ito siguro sagot ni Madam Senyora Donya Gloria sa problema ng patuloy na lumalaking population ng Pilipinas  patayin sa hirap at gutom ang karamihan. Iba talaga!  Pinatunayan ni Madam Senyora Donya Gloria na marunong siyang tumanaw ng utang na loob. Malinaw ito sa ginawa niya para sa KABABAYAN at KAKAMPI niyang si Bong Pineda at asawa nitong si Lilia Pineda ng lubos niyang pinalawig ang operasyon ng jueteng. Si Mareng Lilia niya yata ang nagdistribute ng mga envelope sa mga opisyal ng Comelec at sa bahay pa niya sa La Vista. Minulat niya ang sambayanang Pilipino na huwag kalimutan ang tumanaw ng utang na loob. UTANG NA LOOB!!!  Dahil laganap ang jueteng, muli sumaya ang mga kaalyado niyang mga pulitiko at pati na ang mga opisyal ng Philippine National Police na siyempre &amp;quot;loyal na loyal&amp;quot; sa kaniya lalo na itong si Gen. Art Lumibao, tuloy ang dating ng biyaya mula sa jueteng.  Pinalaganap niya ang pasugalan sa buong bansa. Kada kanto puwedeng magsugal mula sa slot machine, bingo, on line gaming at kung ano ano pa. Legal pa lahat ngayon. Hindi na lalayo ang Pinoy kung gusto magpalipas ng oras at itapon ang perang kinita sa pawis at dugo. Kung malayo kasi magtataksi pa. Oks na oks talaga.  Pabayaang mag-expire ang milyong milyong halaga ng gamot sa mga government hospital. Bakit nga naman hindi, para bumili uli at nang kumita ang mga manggagawa hindi nga lang ng Pilipinas kung hindi ng mga dayuhang drug companies.  Manipulahin ang presyo ng asukal sa pamamagitan ng sabwatan ng mga bataan niya at mga traders pero tumaas ang presyo. Magaling na paraan ito upang magkatrabaho at lumaki ang suweldo at kita ng mga magsasaka, gaya ng sa gamot hindi nga lang sa Pilipinas kung hindi sa ibang bansa dahil mag-iimport na naman. Pareho rin ito sa bigas, huwag alalayan ang mga experts natin upang hindi gumanda ang ani at bigyan ang mga magsasaka ng pekeng fertilizer para rin yumaman lalo ang ibang bansa dahil import na naman sa kanila. Siyempre kung yayaman ang mga producers sa ibang bansa, yayaman rin ang mga smugglers gaya ng best friend ni JOSE PIDAL na si Vicky Toh at kapatid niyang si Thomas Toh. Happy TOHGETHER sila!  Nakawan at agawan ng kredito ang mga OFWs sa panandaliang pagganda ng tagpo ng piso. Maganda raw ang ekonomiya. COME ON!!! Sabagay magtataka pa ba tayo sa pagnanakaw at pang-aagaw!  Nagbigay ng reaksyon sa panawagan ng Catholic Bishops Conference of the Philippines (CBCP) na handa raw silang harapin ang katotohanan tungkol sa Hello Garci tapes pero hanggang sa kasalukuyan ay ayaw aminin ni Madam Senyora Donya Gloria kung si dating Comelec Commissioner Virgilio &amp;quot;Garci&amp;quot; Garcillano ba ang kausap niya. Ganun din ang huli. HELLO GARCI!!! HELLO MANNY!!!  Shoot to kill order laban sa mga tumakas na sundalo ng Magdalo at iba pa raw balak tumakas pero hindi ituloy ang death penalty sa mga drug lord, kidnappers, rapists, murderers at iba pang mga criminal na walang tigil sa pamumuwerhisyo sa ordinaryong Pilipino. Yan ang freedom sa Pilipinas, lahat pwedeng gawin huwag lang maaapektuhan ang Malaca&amp;ntilde;ang.  Pamigay ang third generation rights sa mga cell phone companies ng walang bidding. Sa ibang bansa, bilyong dolyar ang kinita ng gobyerno nila, pero sa atin dinner lang sa bahay pa ni Madam Senyora Donya Gloria sa Forbes kasama ang mga cell phone company Presidents and Chairman. Sarap ng kinain nila ano. Ahh baka FREEdom KUMITA yan.  BILYUN BILYONG piso ang patuloy na natutuklasang ginamit sa eleksyon kasama na ang nabawing Marcos wealth. Huling bilang ng Senado P5 billion dollars (P5,000,000,000). Daming zero ano. Eh paano pa ang budget na hinihinging P1 trillion (P1,000,000,000,000). Nakakalula pero sila, puro KITA. Happy lagi. * * * Text of the Day: Chinese: kaya namin fake lahat mula sapatos, damit, auto parts, bola, pagkain, laruan at marami pa. Filipino: wala yan, kami pati Presidente namin Fake. O kaya niyo yan!!! * * * Para sa anumang reaksyon o kumento, text lang o e mail sa nixonkua@yahoo.com o nixtkua@gmail.com o mag text sa 09272654341.</body>
<link>http://www.philstar.com/Article.aspx?articleId=319699&amp;publicationSubCategoryId=94</link>
</article>
<article>
<title>Death text</title>
<author>CALVENTO FILES Ni Tony Calvento</author>
<date>
<month>February</month>
<day>03</day>
<year>2006</year>
</date>
<body>KASABIHAN tayong mga Pilipino na mahilig sa text. Kasama na sa pang-araw-araw na buhay natin ang pagte-text sa ating mga minamahal, kaibigan at mga importanteng tao sa buhay natin. Ang kasong tatalakayin sa araw na ito tungkol sa pagte-text ng biktima na naging kapalit nito ay ang kanyang buhay. Isang text message na hindi inakala ng kanyang pamilya na mauuwi ang lahat sa kanyang kamatayan. Nagsadya sa aming tanggapan ang mag-asawang Resty at Julieta Lising ng Valenzuela upang humingi ng kaso hinggil sa pagkakapaslang ng kanilang anak na si German. Ika-17 ng Oktubre 2002, galing sa trabaho ang biktima. Nagtatrabaho ito sa Watson, Carriedo bilang stockman. Pauwi na sana ito ng bahay nang makatanggap siya ng text message mula sa kaibigang si John Hallig. Niyaya nito si German na magpunta sa bahay ng isang kaibigan sa Marulas, Valenzuela, si Cristan Viado. &amp;quot;Birthday kasi noon ni Cristan. Bago sila magpunta sa bahay ay dumaan muna sila sa bahay nina Paulo Antipoda, ang isa sa dalawang suspek na pumatay sa anak ko,&amp;quot; sabi ni Resty. Pagdating sa bahay ng mga Antipoda, galit umanong hinarap ni Paulo sina John at German. Saka na lamang napag-alaman na nagkaroon ng gulo sa nasabing birthday matapos magalit ang ama ni Cristan sa mga nag-iinuman. &amp;quot;Pinagalitan si Cristan ng kanyang ama dahil maaga pa lang ay nag-iinuman na ang mga ito. Noong dumating sina John at German sa bahay ng mga Viado ay nagsi-uwian na ang mga kaibigan nila kaya umuwi na rin silang dalawa,&amp;quot; kuwento ni Resty. Sa halip na sa kabilang kanto dumaan ang magkaibigang German at John, sa kanto ng Liwayway St. sila dumaan. Doon nila nasalubong ang grupo nina Paulo na umanoy pawang mga lasing na. Samantala habang nagte-text sa kanyang cellphone ang biktima bigla na lang umanong nasagi ni Paulo ang siko nito dahilan kaya bumagsak ito sa kalsada. &amp;quot;Ang sabi daw ng anak ko kay Paulo, Ano problema? Sumagot naman daw ito ng Ikaw! hanggang sila ay nagtalo hanggang sa mauwi sa suntukan,&amp;quot; salaysay ni Resty. Samantala habang nagsusuntukan umano sina German at Paulo, isang Ramil Reyes alyas Viagra ang may dala-dalang kutsilyo na ginamit na panaksak sa biktima. &amp;quot;Bigla na lamang daw dumating si Ramil at pasugod kay German. Hinugot ang kutsilyo sa shorts nito habang inaawat siya ng isang nagngangalang Andoy. Nabitiwan ang kutsilyo dahil natumba daw ang dalawa. Mabilis na kinuha ni Paulo at kutsilyo at itoy sinaksak sa anak ko,&amp;quot; salaysay ni Resty. Mabilis namang nagtakbuhan ang mga suspek papalayo sa lugar na pinangyarihan ng krimen. Isang alyas Balat naman ang sumundo sa mga magulang ni German upang ipaalam ang nangyaring insidente. Agad namang dinala ng mga kaibigan sa Valenzuela General Hospital si German. &amp;quot;Sumunod na lamang kami sa ospital subalit hindi na rin naabutan ang aming anak dahil binawian na rin siya ng buhay,&amp;quot; sabi ni Resty. Samantala agad namang inireport sa himpilan ng pulisya ang naganap na krimen. Nagsampa ng kaukulang reklamo ang pamilya ng biktima laban sa mga suspek. &amp;quot;Murder ang ikinaso namin sa mga suspek. Nagkaroon ng preliminary investigation hanggang sa lumabas ang resolution. Nalungkot kami nang ma-downgrade na lang ito sa homicide,&amp;quot; pahayag ni Resty. Hindi na rin nagpakita pa ang mga suspek at tuluyan na itong nagtago. Gayunpaman, hindi pa rin tumigil ang pamilya Lising sa paghahanap ng hustisya para sa namatay na si German. Lumabas ang warrant of arrest laban sa mga suspek na sina Paulo at Ramil. Matapos ang halos ang isang taong pagtatago nahuli si Ramil at nakulong. Subalit buwan ng Disyembre 2004 ay nakalaya din. &amp;quot;Mahina raw ang ebidensiya laban kay Ramil kaya nakalaya siya. Ang sabi sa amin ay mas mabuting mahuli si Paulo para maging matibay din ang aming reklamo laban kay Ramil,&amp;quot; sabi ni Resty. Ayon pa kay Resty, nagkaroon umano ng problema sa warrant of arrest dahil nawala ang files sa kaso kanyang anak sa RTC. Umaasa siyang mabigyan ng hustisya ang nangyari kay German. &amp;quot;Sana mahuli na ang suspek na si Paulo para pagbayaran niya ang krimeng ginawa niya,&amp;quot; pagwawakas ni Resty. Nais kong pasalamatan ang tanggapan ni Administrator Benedicto Ulep ng Land Registration Authority sa walang sawa niyang pagpapadala ng representative sa aming tanggapan para sa may mga problema sa lupa. Nagpapasalamat din ako kay Engr. Porferio Encisa Jr., Chief, Subdivision and Consolidation Division ng LRA. Nais ko ding pasalamatan si Ms. Jehan Raymundo at Kenneth Iremedio ng LBC sa agarang aksyong ginawa nila upang makatulong sa isang biktima ng krimen na dumulog sa aming tanggapan. Dapat i-promote kayo ng LBC. Mabuhay kayong dalawa. Para sa lahat ng biktima ng karahasan, krimen at mga legal problems, maaari kayong tumawag sa 6387285 o di kayay sa 6373965-70. Maaari din kayong magtext sa 09213263166 o 09198972854. Ang aming tanggapan ay sa 5th Floor City State Center Bldg., Shaw Blvd., Pasig City. Ugaliing makinig sa aming radio program &amp;quot;HUSTISYA PARA SA LAHAT&amp;quot; kasama si DOJ Secretary Raul Gonzalez, Prosecutor Olive Non at ang inyong lingkod, tuwing Sabado alas-7 hanggang alas-8 ng umaga sa DWIZ 882 am band.</body>
<link>http://www.philstar.com/Article.aspx?articleId=319856&amp;publicationSubCategoryId=94</link>
</article>
<article>
<title>EDITORYAL  Kailan mauubos ang Sayyaf?</title>
<author></author>
<date>
<month>February</month>
<day>04</day>
<year>2006</year>
</date>
<body>MADALING tandaan ang ginawang karahasan ng mga teroristang Abu Sayyaf noong nakaraang taon sa Makati City. Valentines Day nang isagawa nila ang pambobomba sa RRCG bus. Apat ang namatay at mahigit 100 ang nasugatan na karamihan ay mga bata. Naging madugo ang February 14, 2005. Sa halip na pag-ibig sa Araw ng mga Puso, nadilig ng dugo ang bahaging iyon ng EDSA. Nang mahawi ang usok, nalantad ang mga biktima. Ang isang babaing biktima (na buntis pa umano) ay hindi na nakaalis sa pagkakaupo sa bus. Doon na siya inabot ng kamatayang iginawad ng mga walang kaluluwang Abu Sayyaf. Walang kasing sama ang mga Abu Sayyaf na naaatim magtanim ng bomba sa pampasaherong bus. Malapit na ang unang anibersaryo ng Valentines Day bombing at hanggang ngayon hindi pa natutupad ng military ang pangakong uubusin nila ang mga Abu Sayyaf. Buhay na buhay pa ang mga walang kaluluwa at nagbabanta na naman sa buhay ng mga sibilyan. Kailan ba talaga uubusin ang mga teroristang ito? Napatay na si Abu Sabaya at Kumander Robot bakit hanggang ngayoy hindi mahuli o mapatay si Khadaffy Janjalani. Ayon sa isang opisyal ng Department of Justice (DOJ), nagpaplanong umatake sa Metro Manila ang mga teroristang Sayyaf sa Valentines Day. Ayon pa sa opisyal, narito na sa Metro Manila ang mga Abu Sayyaf. Gagawin nila ang pambobomba para ipakita na sila ay buhay na buhay pa. Ayon pa sa opisyal isasagawa ang pambobomba ng isang nagngangalang Gappal Bnnah Asali, alyas Boy Negro. Hindi na dapat makapagsagawa ng karahasan ang mga teroristang Sayyaf. Sobra na. Noong December 30, 2000, limang sunud-sunod na pambobomba ang nangyari sa Metro Manila kung saan 22 tao ang namatay at mahigit 100 ang nasugatan karamihan ay sakay ng Light Rail Transit (LRT). Binomba rin ng mga Abu Sayyaf ang SuperFerry 14 dalawang taon na ang nakararaan kung saan ay marami ang namatay. Sila rin ang bumomba sa Davao International Airport. Marami na ang namatay at kung hindi mabibigyan ng babala ang taumbayan sa mga terorista patuloy silang aatake at papatay ng tao. Pati babaing hostage ay hindi sila nangingiming patayin. Bago pinatay ang hostage na guro ay hiniwa muna ang mga suso. Kailan mauubos ang Abu Sayyaf?</body>
<link>http://www.philstar.com/Article.aspx?articleId=319989&amp;publicationSubCategoryId=94</link>
</article>
<article>
<title>Malabo na ang No-el at Cha-cha</title>
<author>HALA BIRA! Ni Danny Macabuhay</author>
<date>
<month>February</month>
<day>04</day>
<year>2006</year>
</date>
<body>SA mga salita at kilos ni President Gloria Macapagal Arroyo, maliwanag na hindi siya papayag na mabawasan ang termino niya bilang pangulo. Ang panukalang ito ay bahagi umano ng planong isinusulong ng grupo ni dating President Fidel Ramos. Ang bagay na ito ay hindi pa maliwanag para sa akin sapagkat iba ito sa ideya ni Speaker Joe de Venecia. Hindi problema kay JDV kung magpatuloy ang termino ni GMA dahil puwede namang maging kasama sa bagong istruktura ng parliamentary goverment na si GMA pa rin ang pangulo subalit ang magiging functions niya ay iba na kaysa sa dati bilang bagong Head of State. Ang magpapatakbo na ng gobyerno ay ang Prime Minister. Hindi rin ako sigurado kung ang planong ito ni JDV ay acceptable kay GMA sapagkat wala naman akong naririnig na maliwanag na pagpapahayag sa mga plano nina FVR at JDV. Kung tutuusin, wala pa ring nakasisiguro kung ano talaga ang gustong mangyari ni GMA. Pati ang kontrobersyal na no-el ay hindi na maintindihan ng karamihan sa mamamayan. Siyempre, ang makakagusto sa panukalang ito ay ang mga pulitikong makikinabang kung hindi matutuloy ang eleksyon sa 2007. Habang tumatagal, lumalabo sa akin ang mga pangyayari. Parang paikut-ikot lamang ang nasabing isyu na nagpapahilo sa mamamayan. Ang isa pang nakagugulo sa aking isipan ay ang bagay na iba naman ang ipinakikita ng mga senador na para bang hindi sila kasali sa mga pinag-uusapang isyu. Naniniwala ako na walang mangyayaring pagbabago sa istruktura o sistema ng pamahalaan nang walang kinalaman ang Senado.</body>
<link>http://www.philstar.com/Article.aspx?articleId=320013&amp;publicationSubCategoryId=94</link>
</article>
<article>
<title>Alagaan ang puso</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>February</month>
<day>05</day>
<year>2006</year>
</date>
<body>Ang puso ay buhay. Kapag hindi na tumibok ang puso nangangahulugang binawian na ng buhay ang isang nilalang. Dapat na alagaan at mahalin ang puso. Ito ay binigyang-diin ng espesyalista sa puso na si Dr. Lito Ataboog ng Capitol Medical Center kaugnay ng pagdiriwang ng Heart Month ngayong buwan. Ayon kay Dr. Atabog mahirap at napakamahal magkaroon ng heart disease na kilala rin bilang cardiovascular disease. Sinabi niya na kapag nahihirapang huminga, sobrang hingal kapag lumalakad lalo na kapag umaakyat sa hagdan, kapag may nararamdamang iba sa pagtibok ng puso at parang may mabigat na nakadagan sa dibdib dapat na huwag mag-aksaya ng sandali at kaagad nang magpatingin sa doctor. Ibat iba ang sakit sa puso pero ang karaniwan ay ang may coronary artery disease kung saan ay nagbabara ang mga ugat na dinadaluyan ng dugo. Ipinaliwanag ni Dr. Atabog na habang ang tao ay tumatanda ay paliit nang paliit at kumikipot ang ugat hanggang sa maging barado at laganap na ito sa mga mahilig kumain ng mga mayaman sa cholesterol. Sinabi niya na kailangang maging maagap na tuklasin ang kalagayan ng puso sa pamamagitan ng ultrasound, echocardiogram, andiogram at kapag malala na ang kondisyon ay kailangan na ang operasyon. Traidor ang sakit sa puso na common sa matataba at overweight, may high blood pressure, kulang sa exercise, mahilig kumain ng mamantika at maaalat, mga sugapa sa alak, sigarilyo at droga.</body>
<link>http://www.philstar.com/Article.aspx?articleId=320193&amp;publicationSubCategoryId=94</link>
</article>
<article>
<title>Alay Lakad ng seniors</title>
<author>PILANTIK Ni Dadong Matinik</author>
<date>
<month>February</month>
<day>05</day>
<year>2006</year>
</date>
<body>Ngayoy malapit na ang Pebrero Dose, Sa araw na itoy may bagong diskarte Ang senior citizens - Sampaguita Village Upang makalikom ng pondong malaki! Sa nasabing araw magsisipaglakad Matanda at bata ng village na tanyag; Ah &amp;quot;Walk for a Cause&amp;quot; ang dito ay tawag Walang pinipili - kasali ang lahat! Ang sponsor nitoy ang senior citizens May bagong gusali at maraming members; Hindi ito peke sa kanyang layunin Pagkat pera nitoy laan sa magaling! Ang mga kasapi na nagsisiyao Itong asosasyon ay may laang pondo; Sa mga maysakit natulong din ito Lalot malubha na saka peligroso! Dahil sa ang pondoy mabilis maubos Officers at members nagkaisang lubos; Isang &amp;quot;Alay Lakad&amp;quot; sa bayay ihandog Upang makalipon ng pondong panggastos! Maglalakad kami - matanda at bata Na taglay sa puso ang dakilang nasa; Sanay sumama rin maykaya at wala Mga asosasyong mapagkawanggawa! Paglalakad ito na pam-Valentines Day Dalwang araw na lang itoy sasapitin; Puso ng matanday walang pagmamaliw  Kung katuwang nila kabataan natin! Kaya panawagan sa lahat ng tao: Ating matatanda ay tulungan ninyo; Mayaman at dukha pati pulitiko Di kayo exempted sa gawaing ito!</body>
<link>http://www.philstar.com/Article.aspx?articleId=320199&amp;publicationSubCategoryId=94</link>
</article>
<article>
<title>EDITORYAL - Ang pag-iwas ay singkahulugan na may nagawang kasalanan</title>
<author></author>
<date>
<month>February</month>
<day>06</day>
<year>2006</year>
</date>
<body>PATULOY na umiiwas si ex-agriculture undersecretary Jocelyn &amp;quot;Jocjoc&amp;quot; Bolante sa imbestigasyon. Patuloy na sumusuway sa hearing na isinasagawa ng Senado kaugnay ng P728 million fertilizer scam. Maraming beses nang inimbitahan si Bolante ng komiteng pinamumunuan ni Sen. Ramon Magsaysay Jr. para linawin ang tungkol sa kontrobersiya pero hindi siya dumadalo. Sabi ni Sen. Panfilo Lacson, pinapayuhan si Bolante ng kanyang lawyer na huwag mag-appear sa senate inquiry. Dapat daw magpaliwanag ang abogado ni Bolante kung bakit ganoon ang pinapayo sa kanyang kliyente. Noong nakaraang taon pa sumabog ang kontrobersiya sa fertilizer scam hindi pa matapus-tapos. Nabalita pang labas-masok sa bansa si Bolante at hindi naman madakma ng Immigration. Sa patuloy niyang pag-iwas, iisa ang iniisip, mayroon siyang kasalanan. Mayroon siyang dapat ipaliwanag. Marami siyang nalalaman sa scam. Ayon sa opposition si Bolante ang tinatawag nilang &amp;quot;arkitekto&amp;quot; ng P728-milyong fertilizer fund. At walang ibang nakinabang sa fertilizer fund kundi si Presidente Arroyo at mga kaalyado. Ang pondo para sa abono ang ginamit o ginastos para masiguro ang panalo ni Mrs. Arroyo noong 2004 presidential elections. Sabi naman ng government auditors, masyadong mahal ang presyo ng mga abonong ginamit para sa Ginintuang Masaganang Ani (GMA) program. Pawang mga mayor at gobernador ang itinuturong nakinabang sa fertilizer scam. Ayon sa witness, ang mga gobernador at mayor ay tumanggap ng P5 million bawat isa at nakatanggap pa ng 25 hanggang 30 porsiyentong commissions bawat isa. May mga congressmen din na sangkot sa kontrobersiya at ang ilan ay tumanggap ng P5 milyon samantalang ang iba naman ay P3 milyon. Walang naging kawawa sa kontrobersiya ng abono kundi ang mga magsasaka kung ang pagbabatayan ay ang report ng mga auditors. Sila ang masyadong nalinlang. At kung hindi pa lulutang si Bolante lalo pang lalawak ang kontrobersiyang ito. Marami pang masasangkot sa P127 milyong fertilizer scam. Si Bolante lamang ang makasasagot nang lahat na ito sapagkat siya ang &amp;quot;arkitekto&amp;quot;. Kapag patuloy siyang nagtago o umiwas, sa pamahalaan babagsak ang sisi  wala nang iba.</body>
<link>http://www.philstar.com/Article.aspx?articleId=320338&amp;publicationSubCategoryId=94</link>
</article>
<article>
<title>Umagos ng dugo sa Wowowee...</title>
<author>CALVENTO FILES Ni Tony Calvento</author>
<date>
<month>February</month>
<day>06</day>
<year>2006</year>
</date>
<body>MARAMI ANG DUMAGSA SA ULTRA sa Pasig City para sa pagdiriwang sa unang anibersayo ng Wowowee ng ABS-CBN. Nagbakasakaling ang mga ito na manalo ng pera subalit hindi ito ang nangyari. Imbes na pera ay dugo ang umagos matapos maganap ang stampede dito noong Sabado. May ilan sa mga taong nagpunta sa nasabing lugar ay nagmula pa sa probinsiya. Kahirapan ang nagtulak sa kanila na pumunta sa nasabing lugar. Kalunus-lunos ang nangyaring trahedya. Dapat lang na managot ang pamunuan ng ABS-CBN sa nangyaring stampede. Hindi lamang basta medical o funeral services ang ibibigay ng mga Lopez sa naging biktima ng trahedya itong. Paano na lamang ang mga naiwan ng mga nasawi? Hanggang funeral at medical assistance lang ba ang maaari nilang ibigay? Dapat sanay siniguro ang seguridad ng mga tao na inaasahang magdadagsaan sa ULTRA. Nagtalaga sanay dinagdagan pa ang mga security guard ng ABS-CBN ang paligid ng nasabing pagaganapan ng anibersaryo ng isa sa kanilang mga programa. Kung natiyak lang siguro ang seguridad ng lugar sa mga posibleng mangyari dito hindi sana mangyayari ang ganitong klaseng trahedya. Masusing imbestigasyon ang dapat na isagawa. Managot ang dapat na managot sa nangyaring ito. Para naman sa tampok na istorya sa araw na ito narito ang kasong idinulog sa aming tanggapan ng mag-asawang Julieta at Resty ng Valenzuela. Isang pang trahedya para sa pamilya Lising na muling mawalan ng isa pang minamahal sa buhay. Matapos mapatay ang kanilang anak noong taong 2002 ay pinagtangkaan din ang buhay ni Resty. Habang nagpapagaling ito sa ospital, isa na namang insidente ang nangyari sa isang anak nito, si Christian. Ika-22 ng Nobyembre 2005 ng gabi galing umano sa ospital ang biktimang si Christian. Dinalaw nito ang ang kanyang ama. &amp;quot;Nang papauwi na ang anak ko sa bahay, sinabihan ko siya na pansamantala ay huwag muna siyang mamasada ng tricycle. Pagtuunan na lamang ang pagpasok nito ng trabaho,&amp;quot; sabi ni Resty. Nangangamba si Resty para sa kalagayan ng kanyang mga anak habang siya ay nagpapagaling sa ospital matapos itong masaksak. &amp;quot;Dahil sa malaya pa ang taong sumaksak sa akin ay pinag-iingat ko ang mga anak ko dahil baka sila balikan ng suspek. Ayokong pati sila ay madamay. Ang isa pa nga ay hindi pa rin nahuhuli ang suspek na pumatay sa isa kong anak kaya ganoon na lamang ang bilin ko kay Christian,&amp;quot; sabi ni Resty. Samantala papunta sana noon ang biktima sa bahay ng isang nagngangalang Ariel na magpapasok sa kanya sa trabaho. &amp;quot;Palitan kami sa pamamasada ng tricyle ang anak kong si Christian. Inalukan siyang magtrabaho sa isang pabrika kaya gusto niyang alamin ito,&amp;quot; kuwento ni Resty. Nagkataon naman nang lumabas ng bahay si Christian ay naabutan niyang may nag-iinuman sa compound nina Roy Ballesteros. Dahil sa nadaan ito sa mga nag-iinuman, inanyayahan ito para tumagay at pinaunlakan umano ito ng biktima. Samantala lumabas naman si Roy at ang kaibigan nitong si Danilo Cari&amp;ntilde;o para bumili ng yelo. Pagbalik umano ng dalawa sa may Ems Barrio ay may isang tricycle na sumusunod sa kanila. &amp;quot;Papalabas din daw ng compound ang anak ko para tawagin at utusan niya ang isa pang kapatid niya na umigib ng tubig. Nasalubong daw nito sina Roy at Danilo na nagtatakbo at humihingi ng tulong,&amp;quot; sabi ni Resty. Samantala puro lalaki ang sakay ng nasabing tricycle. Nagbabaan ang mga ito at bigla na lamang nambato. Sinigawan sina Roy at Danilo kaya ang ginawa ng dalawa ay tumakbo sa loob ng compound. &amp;quot;Nagkainitan daw noon ang dalawang grupo kaya rumesbak ito sa grupo nina Roy kaya humingi ito ng tulong sa mga kainuman dahil pinagbabato na daw sila ng mga ito,&amp;quot; kuwento ni Resty. Pumasok umano sa Ems barrio ang mga lalaking sakay ng tricycle hanggang sa nagkabatuhan at nauwi ito sa rambulan. Isang lalaki ang bumaba ng tricycle na siya rin nagmamaneho nito ang bigla na lamang sumaksak sa biktima. &amp;quot;Ang akala nila kasama sa grupo ang anak ko kaya pati siya ay nadamay. Wala namang kinalaman si Christian sa naging away ng dalawang grupo pero siya pa ang napatay dito,&amp;quot; pahayag ni Resty. Dinala sa Fatima Hospital ang biktima subalit binawian na rin ito ng buhay. Agad ding inireport sa himpilan ng pulisya sa Marulas, Valenzuela ang nasabing insidente. &amp;quot;Nagpa-blotter din pala ang tricycle driver sa police station. Inireport niya ang nangyaring rambol subalit ang hindi nito alam ay may nauna na sa kanyang nakapag-report,&amp;quot; pahayag ni Resty Nakilala sa pangalang Roberto Solis ang driver ng tricycle. Dahil sa napaunang report, agad na pinosasan at kinulong ang suspek sa pananaksak nito sa biktima. &amp;quot;Nasampahan ng kaso si Roberto subalit ang mga kasama nito ay hindi naman napabilang sa reklamo namin,&amp;quot; kuwento ni Resty. Matapos ang preliminary investigation ay lumabas na rin ang resolution sa kasong isinampa nila laban sa suspek. Nahaharap sa kasong homicide ang suspek. &amp;quot;Hangad namin na mabigyan ng katarungan ang pagkamatay ni Christian. Umaasa din kami na mapapasama sa kaso ang mga kasama pa ni Roberto dito. Dapat nilang pagdusahan ang ginawa nila sa anak ko,&amp;quot; pahayag ni Resty. Sunud-sunod ang mga insidente sa pamilya Lising subalit hindi sila nawawalan ng pag-asa na makamit ang hustisyang inaasam. Para sa lahat ng biktima ng karahasan, krimen at mga legal problems, maaari kayong tumawag sa 6387285 o di kayay sa 6373965-70. Maaari din kayong magtext sa 09213263166 o 09198972854. Ang aming tanggapan ay sa 5th Floor City State Center Bldg., Shaw Blvd., Pasig City. Ugaliing makinig sa aming radio program &amp;quot;HUSTISYA PARA SA LAHAT&amp;quot; kasama si DOJ Secretary Raul Gonzalez, Prosecutor Olive Non at ang inyong lingkod, tuwing Sabado alas-7 hanggang alas-8 ng umaga sa DWIZ 882 am band.</body>
<link>http://www.philstar.com/Article.aspx?articleId=320363&amp;publicationSubCategoryId=94</link>
</article>
<article>
<title>EDITORYAL  Maraming gustong tumakas sa kahirapan ng buhay</title>
<author></author>
<date>
<month>February</month>
<day>07</day>
<year>2006</year>
</date>
<body>KARAMIHAN sa mga nagpunta sa Philsport Arena (dating ULTRA) noong Sabado ay nagbabakasakaling mapasali sa game portion ng programang &amp;quot;Wowowee&amp;quot;. Bawat isa sa kanila ay nangangarap na makakuha ng ticket at nang makapasok sa loob at makabilang sa 300 contestants. Malaki ang premyo sa mananalo, P1 milyong cash, house and lot, passenger jeepney, tricycles at marami pang iba. Ang mga premyong iyon marahil ang lalo pang nakapagpasidhi sa mga tao para magtungo sa ULTRA. Hindi lamang sa Metro Manila nanggaling ang mga tao kundi maging sa mga malalayong probinsiya gaya ng North Cotabato, Pangasinan, Quezon, Mindoro at iba pa. Pero sa halip na maabot ang pangarap na makatakas sa kahirapan ng buhay, ang nasumpungan nang 74 kataong nagtungo roon ay masamang bangungot. Kabilang sila sa mga namatay nang mag-stampede. Nagtulakan, nagkanya-kanyang takbuhan patungo sa unahan para makakuha ng tiket at ang resulta ay ang pagkawasak ng harang na bakal. Sa isang iglap, nagmistulang dinaanan ng tsunami ang lugar at nang manumbalik sa normal, nakatambad na ang maraming bangkay at mga sugatan. Pawang mga babae na ang karamihan ay matatanda ang mga biktima. Kaawa-awa ang hitsura ng mga babaing namatay. Ang ilan sa mga biktima ay nakadilat ang mga mata dahil marahil sa tindi nang hirap na naranasan. May ilan pang halos nabali na ang mga braso sa pagkakabaluktot sapagkat natapakan. Kalunus-lunos ang tanawin habang nakahanay ang mga bangkay. Sabi ng isang nakaligtas, nagtungo sila sa ULTRA at nagbakasakaling makasali at manalo sa game portion. Kasama niya ang maliit na anak na pumila simula pa noong Biyernes ng gabi. Nagpapasalamat siya at hindi nakasama sa mga namatay. Nagsisisi siya kung bakit nagtungo sa ULTRA. Ngayon daw ay matatanggap niyang magdildil ng asin kaysa naman mamatay. Marami ang nagbabakasali at marami ang umaasang mananalo. Marami ang gustong tumakas sa kahirapan ng buhay. Ang nangyari sa ULTRA ay mabisang panggising sa kasalukuyang pamahalaan para mabigyan ng mapagkakakitaan ang mga Pilipino lalo na ang mga nagdarahop. Kailangan ang hanapbuhay. Hindi na dapat ipagwalambahala ang trahedya na ang naging ugat ay ang kahirapan ng buhay. Maraming nasira ang pangarap pero maaari pang gumawa ng paraan ang gobyerno para hindi na maulit ang trahedya.</body>
<link>http://www.philstar.com/Article.aspx?articleId=320486&amp;publicationSubCategoryId=94</link>
</article>
<article>
<title>Pati ekonomiya pinakialaman na</title>
<author>SAPOL Ni Jarius Bondoc</author>
<date>
<month>February</month>
<day>07</day>
<year>2006</year>
</date>
<body>MALUGOD na tinanggap ng madla ang pastoral letter ng Catholic Bishops tungkol sa usaping Hello Garci. Hindi kasi malinaw hanggang ngayon ang punot dulo ng isyu: kung nandaya ba si Gloria Arroyo nung 2004 election o nanggulo lang ang kaaway niya sa paglahad ng wiretap CD. Tama ang pagsisi ng 122 obispo sa magkabilang panig: ang Administrasyon sa pag-iwas at paghadlang, at ang Oposisyon sa paghanap kuno ng katotohanan para lang isulong ang ambisyong pampulitika. Usaping moralidad na ito. Ang naging aral sa taumbayan ay mali: na okey lang manloko, o manira ng iba para umangat ang sarili. Pero kinabahan ang madla sa ikalawang pastoral letter  yung sa ekonomiya. Ipinababasura kasi ng mga obispo ang Mining Act, isara lahat ng minahan, at patuloy na ibawal ng Konstitusyon ang dayuhang kapital. Milyong Pilipino ang nabubuhay sa pagmimina. Ilegal isara ang minahan. At ang pagbawal sa foreign investments ay sasakal sa ekonomiya. Hindi dapat makialam ang mga obispo sa isyung wala sa linya nila. Ipaubaya na nila ito sa mga pinunong sibilyan. Kundi, ibabalik nila tayo sa panahong Inquisition, nung malupit na kinitil ng Simbahan ang mga tao at ideya na sa pakiwari nila ay kontra sa dogma. Nung siglo-1500 nabatid ni astronomer Copernicus na mali ang isip ng Simbahan na nasa sentro ng universe ang Earth sa kagustuhan kuno ng Diyos. Hindi pala Sun ang umiikot sa Earth kundi baligtad, at kasama ang mga planeta sa paglibot sa Sun. Pinatahimik ng Pope si Copernicus. Makalipas ang isang siglo binuhay ni Galileo ang aral ni Copernicus sa mga bago niyang saliksik sa universe. Pero atubili siya. Kasesentensiya pa lang kasi ng Inquisitors kay astronomer Giordano Bruno na sunugin dahil sa pagiging Copernican. At nang ilimbag sa wakas ni Galileo ang saliksik, in-excommunicate siya ng Pope. Nung 1992 lang, makalipas ang 350 taon, &amp;quot;pinatawad&amp;quot; ng Simbahan si Galileo at tinanggap ang mga turo. Leksiyon: maaring magkamali ang Simbahan sa mga usaping wala na sa linya nitong moralidad, kundi larangan ng agham at ekonomiya.</body>
<link>http://www.philstar.com/Article.aspx?articleId=320499&amp;publicationSubCategoryId=94</link>
</article>
<article>
<title>Hindi makatarungang aksyon</title>
<author>IKAW AT ANG BATAS Ni Atty. Jose C. Sison</author>
<date>
<month>February</month>
<day>07</day>
<year>2006</year>
</date>
<body>NAGSAMPA ng kasong ejectment laban kay Bien, ama ni Manny, at sa kanyang mga tagapagmana ang MSI noong July 16, 1996. Ngunit dahil namatay na si Bien, isinama na rin si Manny sa kaso kung saan hiniling ng MSI na bayaran ang pagkakautang sa renta at lisanin na ang lupa.&amp;nbsp;Sinabi ng MSI na sila ang administrador ng lupang inuupahan ni Bien at kahit siyay namatay na, patuloy pa rin si Manny sa pag-ookupa nito nang hindi nagbabayad ng renta.&amp;nbsp;Sinabi rin ng MSI na nagpadala sila ng demand letter kay Manny upang singilin ang utang at bayad sa renta na nagkakahalaga ng P44,011.25 at lisanin ang bahay at lupa sa loob ng 15 na araw.&amp;nbsp;Ngunit kahit lumipas na ang takdang panahon, hindi pa rin sila umalis at hindi man lang nagbayad ng kanilang utang, kaya hiniling ng MSI sa Korte ang karagdagang halaga na P875.75 bawat buwan mula August 1, 1996 hanggang sa kanilang paglisan. Inamin ni Manny na alam niyang ang MSI ang nagpapaupa ngunit sinabi niyang hindi niya alam na mayroong kontrata sa pagitan ng kanyang ama at MSI at ang pagkakautang nito sa renta. Sinabi rin ni Manny na hindi siya nasasaklaw ng demanda at kontrata sa pag-upa dahil ito ay sa pagitan ng MSI at ng kanyang ama lamang.&amp;nbsp;Hindi rin daw maaring paalisin si Manny at ang iba pang nakatira sa lupa, dahil higit sa 12 taon na silang umookupa rito at ito rin ay naaayon sa bagong batas patungkol sa relasyon sa pamamagitan ng umuupa at nagpapaupa. Kinuwestiyon din ni Manny ang pagiging balido ng titulo ng lupa. Pinaboran ng MeTC ang MSI dahil sinabi nito na si Manny ang pumalit sa kanyang ama bilang taga-upa ng lupa.&amp;nbsp;Ngunit hindi sumang-ayon ang RTC dahil anila hindi napatunayan ng MSI na higit itong may karapatan sa lupa kaysa kay Manny.&amp;nbsp;Nang i-apela ito sa CA, sumang-ayon ito sa desisyon ng MeTC.&amp;nbsp;Kinuwestiyon ni Manny ang desisyon ng CA dahil sabi niya, ang kontrata ng pagpaupa ay pinirmahan noong February 5, 1988 samantalang ang kanyang ama ay namatay noong 1986 pa. Ang pumirma pala ng kontrata ay isang kinatawan lamang ni Bien at hindi naabisuhan ang MSI sa kanyang pagkamatay.&amp;nbsp;Tama ba si Manny? HINDI. Ang isyu na maaaring maresolba rito ay ang pisikal na pangangari lamang ng lupa.&amp;nbsp;Nawalan ng karapatan si Manny tungkol dito dahil sa hiling ng MSI na lisanin na niya ang lupa.&amp;nbsp;Hindi na niya maaring angkinin ang pag-aari ng lupa dahil inamin niya na mayroong kontrata sa pagpapaupa, at ang MSI nga ang nagpapaupa sa lupa.&amp;nbsp;Hindi na rin niya maaaring kuwestiyunin ang pagiging balido ng kontrata dahil pinirmahan ng kinatawan ng kanyang ama ang kontrata at hindi pa inabisuhan ang MSI sa pagkamatay ni Bien.&amp;nbsp;Wala na rin siyang karapatan upang kuwestiyunin ang pagiging balido ng titulo ng lupa. Napakinabangan ni Manny ang lupa dahil sa kontrata ng kanyang ama sa MSI ng matagal na panahon.&amp;nbsp;Hindi na ito makatwiran at wala nang dahilan upang kuwestiyunin pa ang pagiging balido ng kontrata sa pagpapaupa.&amp;nbsp;Kailangang lisanin na ni Manny ang lupa at bayaran ang MSI ng kanilang utang sa renta (Mendoza vs. Court of Appeals et. al. G.R. 160014, February 18, 2005). &amp;nbsp;&amp;nbsp;</body>
<link>http://www.philstar.com/Article.aspx?articleId=320510&amp;publicationSubCategoryId=94</link>
</article>
<article>
<title>Ang gobyerno, ang mahihirap at ang Wowowee</title>
<author>HALA BIRA! Ni Danny Macabuhay</author>
<date>
<month>February</month>
<day>07</day>
<year>2006</year>
</date>
<body>NAKA-SCHEDULE ko na sanang isulat sa kolum na ito ang tungkol sa game show na Wowowee ni Willie Revillame. Ito na lamang kasi ang bukambibig ng bawat isa. Sikat na sikat ang Wowowee sa ibang bansa dahil sa The Filipino Channel (TFC). Hindi na napigilan ang katanyagan ng Wowowee nang maging kasama na sa travel agenda ng mga Pilipinong nagbabalikbayan ang panonood sa Wowowee sa ABS-CBN. Nakaugalian na nilang mamigay ng pera habang nanonood ng programa. Ang pera ay galing sa mga Balikbayan. Ang perang iyon naman ang ipinamumudmod ni Willie sa mga contestants o sa mga nangangailangan. Hindi ako makapaniwala noong Sabado ng umaga nang marinig kong may nangyaring trahedya sa Ultra. Mahigit 70 katao ang namatay at may 600 katao ang nasaktan. Ang host ng Wowowee na si Willie Revillame ay naghihinagpis. Humihingi siya ng pang-unawa. Marami ang maninibago kapag nawala ang Wowowee Marami ang nabibigyan ng kasiyahan ng programang ito. Pang-masa kasi ang programa. Magdiriwang sana ng kanilang first anniversary ang Wowowee noong Sabado nang maganap ang trahedya. Dahil sa kawalan ng pag-asa ng marami, sa Wowowee sila nakikipagsapalaran upang kahit papaano ay baka manalo. Kaya matiyaga silang pumipila araw-araw para makasali sa game portion. Sana naman ay tablan ng hiya ang gobyerno sa nangyaring trahedya. Ang gobyerno ang dapat sanang gumaganap ng ginagawa ng Wowowee.</body>
<link>http://www.philstar.com/Article.aspx?articleId=320517&amp;publicationSubCategoryId=94</link>
</article>
<article>
<title>Nakalulungkot</title>
<author>ALAY - DANGAL Ni Fr. Jose C. Blanco, S.J.</author>
<date>
<month>February</month>
<day>08</day>
<year>2006</year>
</date>
<body>LAMAN pa rin ng mga balita ang kalunus-lunos at tunay na nakalulungkot na pangyayari sa Ultra noong nakaraang Sabado, Pebrero 4. Mahigit 70 katao ang namatay at tinatayang 200 katao ang nasugatan sa naganap na stampede. Nagtulakan sila makakuha lamang ng tiket para makapasok sa Ultra at makasali sa game portion bilang bahagi ng pagdiriwang ng kanilang unang anibersaryo. Marami nang komento ang naipahayag, narinig at nagpalit-palitan tungkol sa pangyayari. Ngunit hindi maikakaila ng pangyayari ang isang realidad: Ang pagkasayang ng mga buhay at pagbabakasakali ng Pinoy. May mga maliliit na kuwento na napapaloob sa malaking kuwento ng stampede. Isa na rito ang panghihinayang ng isang lalaki na kapalit ng kanilang pagbabakasakaling manalo ay ang buhay ng kanyang asawa. Ganoon din ang isang namatay na ginang na nakunan ng P49,000.00 sa bulsa (at naibalik sa mga kaanak nito) na nagbabakasakaling madagdagan pa iyon upang may maipantustos sa pag-aaral ng kanyang anak sa kolehiyo. At marami pang iba. Ang pagbabakasakali, sa isang banda, ay may kaakibat na pag-asa  pag-asang magbabago ang kapalaran, pag-asa na may mahihitang mabuting pangyayari. Ngunit sa kabilang banda, katuwang ng pagbabakasakali ay isang sugal  maaaring manalo, maaaring matalo. Sa ganoon, ang &amp;quot;pag-asang&amp;quot; kaakibat ng pagbabakasakali ay hindi nagmumula sa isang kumbinsidong paninindigan na nanggagaling sa matibay at mapunyaging pagsusumikap. Ang pag-asang kaakibat ng pagbabakasakali ay panandalian lamang. At ito ang higit na nakalulungkot. Kapag ang isang tao ay naibunsod sa pagbabakasakali, mas malamang ang kanyang kapahamakan kaysa sa tagumpay. Tunay na nakalulungkot ang mga pangyayari sa Ultra noong Sabado. Nakalulungkot ang mga buhay na nawala at ang mga nangyari sa mga nasugatan. Nakalulungkot din ang nangyayari sa higit nating mga mahihirap na mamamayan na patuloy na nagbabakasakali. O, lipunan, saan tayo patungo? O, Panginoon, kahabagan mo kami!</body>
<link>http://www.philstar.com/Article.aspx?articleId=320654&amp;publicationSubCategoryId=94</link>
</article>
<article>
<title>Ambag sa aksidente</title>
<author>IKAW AT ANG BATAS Ni Atty. Jose C. Sison</author>
<date>
<month>February</month>
<day>09</day>
<year>2006</year>
</date>
<body>Isang gabi, hiniram ni Rey ang motorsiklo ng kanyang kapatid upang mamasyal sa kanilang lugar. Isinama niya ang kaibigang si Rolly. Walang suot na helmet si Rey samantalang si Rolly naman ang naging angkas nito. Makalipas ang alas y diyes ng gabi, pagkatapos kumain ng hapunan at uminom ng isa o dalawang bote ng beer, umuwi na ang dalawa. Sa highway, naging mabilis ang takbo ng motorsiklo ng dalawa pabalik ng bahay ng kapatid ni Rey. Pagdating sa isang barangay, bumuntot sina Rey at Rolly sa likod ng isang Tamaraw jeepney na pag-aari ni Nita at minamaneho ni Gardo ng oras na yun. Samantala, nang unti-unting pumihit sa kanan si Gardo papatabi ng kalsada, likas kay Rey na pumaling ito pakaliwa subalit sa pagkakataong ito ay biglang pinihit ni Gardo ang jeepney nang pakaliwa kaya naipit nito ang motorsiklo kung saan tumilapon si Rey at nauntog ang kanyang noo sa angle bar ng kaliwang pintuan ng jeepney habang ang jeep ay muling pumihit pakanan at mabilis na umandar palayo. Ang insidenteng ito ang naging dahilan ng biglang pagkamatay ni Rey at pagtatamo ng sugat ni Rolly. Kaya, nagsampa ng reklamong sibil ang naulila ni Rey laban kay Nita bilang may-ari ng jeepney para sa bayad-pinsala sa pagkamatay ni Rey at sa pagkasira ng motorsiklo. Pinaboran ng korte ang mga naulila ni Rey. Ayon sa korte, nagpabaya ang drayber ni Nita at ang kapabayaang ito raw ang maituturing na proximate cause ng pinsalang dapat bayaran ni Nita. Gayunpaman, ibinaba ng korte ang pananagutan ni Nita sa 20% dahil na rin sa contributory negligence ni Rey. Kwinestyun ni Nita ang naging hatol ng korte kung saan iginiit niyang nangyari ang aksidente dahil sa pagbangga ng motorsiklo ni Rey sa likuran ng jeepney niya kaya ipinapalagay na ito ang naging sanhi ng aksidente. Tama ba si Nita? MALI. Malinaw sa kasong ito na ang biglaang pagpihit ni Gardo sa kaliwa nang walang pag-aalinlangan kung saang direksyon siya patungo, ang masasabing naging sanhi ng aksidente at pagkamatay ni Rey at pagkasugat ni Rolly. Wala sanang mangyayaring aksidente kung hindi ito ginawa ni Gardo. Ang pagpapalagay ng batas na ang bumangga sa likuran ng isang sasakyan ang ipinapalagay na may pananagutan ay hindi maiisaalang-alang dahil natukoy na ang aksyon nga ni Gardo ang tanging sanhi ng aksidente. Samantala, tama ang naging hatol ng korte na si Rey ay may partisipasyon ng kapabayaan. Subalit ang proporsyon ng pinsala ay dapat na itaas dahil napatunayan namang (1) matulin ang takbo ng motorsiklo ni Rey; (2) nakabuntot siya sa jeepney; (3) nakainom ng isa o dalawang bote ng beer; at (4) walang suot na helmet ito bilang proteksyon. Ang mga bagay na ito, hindi man maituturing na proximate cause ng kanyang pagkamatay at pagkasugat ni Rolly, ay nag-ambag pa rin sa malungkot na resulta. Ayon na rin sa hatol ng korte sa kaso ng Rakes vs. A.G. &amp;amp; P, 7 Phil. 359, makukuha lamang ng mga naulila ni Rey hanggang 50% na naigawad ng korte na P611, 355 kabilang ang burial expenses, death indemnity, moral damages at loss of earning capacity (Lambert vs. Heirs of Castillon, G.R. 160709. February 23, 2005, 452 SCRA 285).</body>
<link>http://www.philstar.com/Article.aspx?articleId=320828&amp;publicationSubCategoryId=94</link>
</article>
<article>
<title>EDITORYAL - Parami nang parami ang mga batang bilanggo</title>
<author></author>
<date>
<month>February</month>
<day>10</day>
<year>2006</year>
</date>
<body>KUNG marami ang mga batang lansangan na namamalimos o umuukyabit sa mga jeepney para magpunas ng sapatos o di kayay nalululong sa pagsinghot ng rugby, mas marami ang mga batang nasa loob ng kulungan kasama ng mga kriminal. Parami nang parami ang kanilang bilang at ningas-kugon naman ang pamahalaan kung paano sila matutulungan. Ang pagdami ng mga batang bilanggo ay unang nabulgar makaraang mapanood sa Cable News Network (CNN) noong nakaraang taon. Ipinakita ang mga bata na nakakulong na kasama ang mga mamamatay-tao, drug traffickers, holdapers, snatchers at marami pang halang ang kaluluwa. At saka lamang ipinag-utos ni President Arroyo sa Department of Justice na imbestigahan at saka tulungan ang mga batang bilanggo. Nakita ang kaawa-awang kalagayan ng mga batang bilanggo na kahalubilo ng mga kriminal. Nakahiga sila sa malamig na semento at kung ano ang kinakain ng mga &amp;quot;halang ang kaluluwa&amp;quot; ganoon din ang kanilang kinakain. Natuklasan na marami sa mga batang nakakulong ay wala naman talagang kasalanan kundi nasama lamang sa mga batang dinampot ng mga awtoridad sa salang snatching, pandurukot at ang iba ay nahuling sumisinghot ng rugby. Dahil walang kamuwang-muwang ang mga bata, akala nilay ganoon talaga ang batas. Akala nilay talagang kasama sila ng mga matatandang bilanggo na mabibigat ang mga kasalanang nagawa. Unang lumabas ang report noong nakaraang taon na 2,000 lamang umano ang mga batang nasa bilangguan. Pero mali ang report sapagkat sa katotohanan, 3,700 ang mga batang nakakulong sa ibat ibang jail sa Pilipinas ito ay ayon sa Bureau of Jail Management and Penology (BJMP). Bukod sa mga city at municipal jails marami pa ring mga bata ang nananatiling nakakulong sa mga barangay halls at police station. Nakaaalarma na ang patuloy na pagdami ng mga batang bilanggo. Hindi nababawasan kundi dumarami pa. Isa lamang ang ibig sabihin nito, ang ipinag-utos ni Mrs. Arroyo na intindihin ang kalagayan ng mga batang bilanggo ay hindi na naman naipatutupad. Nasaan na ang pangakong bibigyan kaagad ng solusyon ang kalagayan ng mga batang bilanggo? Nalimutan na? Nararapat masubaybayan ang galaw ng mga batang bilanggo. Alisin sila sa piling mga halang ang kaluluwa. Lalo silang sasama kung ang kasama sa selda ay pawang masasama!</body>
<link>http://www.philstar.com/Article.aspx?articleId=321000&amp;publicationSubCategoryId=94</link>
</article>
<article>
<title>Tagapagtanggol ng Skyline Placement Agency, buong tapang na nagpakilala sa BITAG!</title>
<author>BAHALA SI TULFO Ni Ben Tulfo</author>
<date>
<month>February</month>
<day>10</day>
<year>2006</year>
</date>
<body>AROGANTE at buong tapang na kinaladkad ng nagpakilalang si Portia Ilagan ang opisina ng kanyang bossing na si Senator Bong Revilla ng tumawag sa BITAG. Director I raw siya ng nasabing senador at gusto raw akong makausap ng kanyang tiyahin na si Dioscorra Abdulwahab na may-ari ng kontrobersiyal na Skyline Agency. Eto yung agency na may nagpaalis ng mga OFW papuntang Syria pero pagdating dooy impiyerno ang kinahinatnan ng mga biktima. Ang lakas ng loob ni Portia na tumawag sa amin at ipahatid ang kanyang personal na mensahe gamit ang opisina ni Sen. Bong Revilla. Ipinagpipilitan pa nito na mali raw ang sistema ng BITAG nang ipalabas namin ang segment na nagpaalingasaw sa baho ng Skyline Agency. Ayan tuloy, nakausap na namin si Senator Revilla! At sa senador mismo nanggaling na &amp;quot;paiimbestigahan&amp;quot; niya ang tungkol sa bagay nato dahil hindi kinukunsinti ng kanyang opisina ang kalakaran ng human trafficking. Siguroy dahil sa pinagtatanggol ni Portia ang Skyline Agency na sangkot sa Illegal Recruitment, Human Smuggling, at Human Trafficking. Kung sistema mo na kaladkarin ang pangalan ni Sen. Revilla para lamang masindak ang BITAG, nagkakamali ka dahil wala sa bokabularyo namin ang salitang sindak! Hindi ko estilo na makikipagkita sa labas para lang kausapin ang iyong pinuprotektahang tiyahin. Dalawang lugar lang tayo pwedeng magharap, sa UNTV kung saan ineere ang Bahala si Tulfo at sa BITAG Headquarters. Hindi ako nakikipagtransaksiyon sa sinumang may kina- laman sa bawat isyung tinatrabaho namin ng walang CAMERA! Dahil nasa panig kami ng katotohanan, kaya dokumentado ang lahat ng aming aktibidades. Ituloy mo lang ang paghihimutok o pagtatanggol mo sa iyong tiyahin na may-ari ng Skyline Agency na sangkot sa kasong human trafficking. At itutuloy din ng Bahala si Tulfo at BITAG ang pagtutok para siguruhing may kalalagyan ang mapapatunayang may kasalanan sa kasong ito! * * * Hotline numbers, i-text (0918) 9346417 o tumawag sa mga numerong ito 932-8919 / 932-5310. Panoorin Bahala si Tulfo, 9:00-10:30 a.m. UNTV, 9:00-10:00 a.m. DZME 1530 kHz.</body>
<link>http://www.philstar.com/Article.aspx?articleId=321006&amp;publicationSubCategoryId=94</link>
</article>
<article>
<title>Pandaigdigang araw ng mga maysakit</title>
<author>ALAY-DANGAL Ni Fr. Jose C. Blanco, S.J.</author>
<date>
<month>February</month>
<day>10</day>
<year>2006</year>
</date>
<body>BUKAS ay itinalaga ni Pope Benedict XVI bilang Pandaigdigang Araw ng mga Maysakit (World Day of the Sick).Ito rin ang kapistahan ng Mahal na Birhen ng Lourdes na kilala bilang patrona ng mga maysakit, dahil sa napakaraming mahimalang pagpapagaling niya ng mga maysakit sa ibat ibang dako ng mundo. Ang pagpapagaling sa mga maysakit ang isa sa mga misyon ni Jesus, at atin ding misyon bilang mga tagasunod ni Jesus. Ang Ebanghelyo para sa araw na ito ay nagpapakita sa atin ng isa na namang pagpapagaling ni Jesus (Mark 7: 31-37). &amp;quot;Pagbabalik ni Jesus mula sa lupain ng Tiro, dumaan siya sa Sidon, at nagtuloy sa Lawa ng Galilea, matapos tahakin ang lupain ng Decapolis. Dinala sa kanya ang isang lalaking bingi at utal at ipinamanhik na ipatong sa taong ito ang kanyang kamay. Inilayo muna siya ni Jesus sa karamihan, at isinuot ang kanyang mga daliri sa mga tainga nito. Pagkatapos, lumura at hinipo ang dila nito. Tumingala si Jesus sa langit at nagbuntong-hininga, at sinabi sa tao, &amp;quot;Effata,&amp;quot; ibig sabihiy &amp;quot;Mabuksan!&amp;quot; At nakarinig na ito, nawala ang pagkautal at nakapagsalita na nang malinaw. Sinabi ni Jesus sa mga tao na huwag ibalita ito kaninuman; ngunit kung kailan sila pinagbabawalan ay lalo naman nilang ipinamamalita ito. Silay lubhang nanggilalas, at ang sabi, &amp;quot;Napakabuti ng lahat ng kanyang ginawa! Nakaririnig na ang bingi, at nakapagsasalita ang pipi!&amp;quot; Nais ng Diyos ng kaganapan ng buhay para sa tao. Maliban sa mga gamot, doktor at mga pangangalaga ng ating mga maysakit, mainam din na alalahanin natin ang papel ng panalangin para sa ating mga maysakit. Bukas ay may gaganaping Misa ng Pagpapagaling (Healing Mass) sa Katedral ng Nuestra Sra. dela Paz y Buenviaje (Katedral ng Mahal na Birhen ng Kapayapaan at Mabuting Paglalakbay) sa Antipolo City. Ang Banal na Misa, na idaraos ng ika-8:00 ng umaga, ay pangungunahan ni Fr. Manny Perez, S.J. Maliban sa pagiging isang pari, si Fr. Manny ay isa ring doktor. Siya rin ang Superior of the Sick naming mga Heswita.</body>
<link>http://www.philstar.com/Article.aspx?articleId=321022&amp;publicationSubCategoryId=94</link>
</article>
<article>
<title>Ibinaon sa likod bahay&amp;quot;</title>
<author>CALVENTO FILES Ni Tony Calvento</author>
<date>
<month>February</month>
<day>10</day>
<year>2006</year>
</date>
<body>KARUMAL-DUMAL ang sinapit ng biktima matapos itong pagsasaksakin ng suspek ng mahigit tatlumpung beses at pagkatapos ay ibinaon pa sa hukay ang bangkay. Inilapit sa aming tanggapan ni Victoria Espina ng Sta. Mesa, Manila ang brutal pagkakapaslang ng asawa nitong si Rolando. Sa magkaibang bahay nakatira ang mag-asawa. Si Victoria ay namamalagi sa Sta. Mesa kasama ang mga anak na walang asawa habang si Rolando naman ay mag-isang nakatira sa Bankers Village Brgy. 11, Caloocan dahil siya umano ang tagabantay ng bahay dito. &amp;quot;Paminsan-minsan lang kami nauuwi sa Caloocan. Ang asawa ko talaga ang nagbabantay ng mga gamit namin doon,&amp;quot; sabi ni Victoria. Ika-10 ng Setyembre 2005 bandang alas-7 ng gabi ang huling pag-uusap ng mag-asawa. Sinabihan ni Victoria si Rolando na magkita-kita sila sa bahay ng isang pamangkin sa Caloocan din at doon na lang mananghalian dahil may birthday party. Subalit tumanggi si Rolando. &amp;quot;Ang sabi niya sa akin ay kami na lang ang magpunta baka daw may mawala sa mga gamit namin doon kung aalis siya. Marami daw kasing magnanakaw sa lugar na yon at baka din daw pagnakawan kami ng kuryente dahil madami ang nagju-jumper doon,&amp;quot; sabi ni Victoria. Kinabukasan nagpunta sina Victoria kasama sina Rolando Jr., Marivic, Reginald at iba pa sa nasabing okasyon. Pagkakain nina Victoria ay agad din silang umalis upang puntahan ang asawa nito. Samantala pagdating nila sa bahay, nagtataka sila kung bakit nakabukas ang mga ilaw. &amp;quot;Pati ang pinto ng bahay ay bukas din. Mas naiba pa ang pakiramdam ko nang makita kong gulo-gulo at makalat sa sala. Hinahanap namin si Rolando sa buong kabahayan pero hindi namin siya makita,&amp;quot; salaysay ni Victoria. Samantala ayon kay Victoria, ayaw muna nitong mag-isip ng iba. Ang tanging naisip niya ay may nangyari sa loob ng bahay kaya umalis si Rolando at inireport sa barangay. Pinasunod umano nito ang anak na si Rolando Jr. upang tingnan ang ama. &amp;quot;Wala din sa barangay ang asawa ko kaya nag-iikot kami sa loob ng bahay at hinanap namin siya. Habang naghahanap kami ay nakakita ko ng bahid ng dugo kaya tumitindi ang kaba ko,&amp;quot; kuwento ni Victoria. Patuloy pa rin sa paghahanap sina Victoria hanggang sa nakakita ng hukay si Joy, kaibigan ni Rolando Jr. sa likuran ng bahay at mabilis na itinuro sa kanila. Noong unay inisip ng mga ito na posibleng ang kanilang aso lang nakalibing dito. &amp;quot;Kung anu-ano na ang iniisip ko. Na baka kung saan dinala o tinapon ang asawa ko hanggang sa dumating ang barangay chairman sa bahay,&amp;quot; sabi ni Victoria. Ipinakita sa barangay nina Victoria ang kahina-hinalang hukay na umanoy nilagyan ng kahoy at ipinatong pa ang kulungan ng aso. Marahil upang hindi ito mapansin. Maaaring hindi aso ang nakalibing sa nasabing hukay dahil masyado umanong malaki ang hukay para sa isang aso. &amp;quot;Tumawag na rin kami ng mga pulis. Tinanong din kami kung paano namin nalaman na hindi aso ang nakalibing doon. Sinagot namin na nakita na yung pinaglibangan ng aso at itoy malapit sa puno ng saging,&amp;quot; paliwanag ni Victoria, Nakakailang hukay pa lamang ay tumambad na ang ulo ni Rolando. Halos magunaw ang mundo ni Victoria nang matagpuan ang asawa na tadtad ng saksak sa ibat ibang bahagi ng katawan nito. &amp;quot;Kung hindi siguro kami dumating para bisitahin siya malamang ay bulok na ang katawan nito. Masyadong brutal ang pagkamatay niya&amp;quot; sabi ni Victoria. Nag-imbestiga ang mga pulis sa loob ng bahay. May mga gamit umanong nawala kaya maaaring pagnanakaw din ang motibo ng mga suspek. Habang nagsasagawa ng imbestigasyon nakita ang isang basag na bote ng red wine sa tapat ng bahay ng biktima at naging dahilan upang matukoy ang suspek sa krimen. Kinilala ang suspek na si Leonor Cabusas alyas Onor. Ayon kay Victoria, naging malapit ang suspek sa biktima noong panahong ginagawa ang kanilang bahay sa Caloocan. Isa si Onor sa mga manggagawa ni Rolando. &amp;quot;Isa rin sa mga ebidensiya ay nang inutusan ng suspek ang isang Norberto Alsaga na isanla ang relo ng asawa ko sa halagang P300. Pinambili daw ito ng beer at nang maubos ito ay naglabas daw ito ng Johnnie Walker Black Label na kabilang din sa mga nawalang gamit sa loob ng bahay,&amp;quot; salaysay ni Victoria. Samantala isang Alexander Cabusas ang nagpunta kay Barangay Chairman Felix noong ika-14 ng Setyembre 2005 at sinabi umano nitong bago umalis ang suspek sinabihan siya nito na may iniwan siya sa balon. Inalam naman nila kung totoo ito ang sinasabi ni Alexander. Si Jessie Lacroa ang inutusan ng barangay chairman na sisirin ang balon hanggang sa makapa nito ang isang samurai na posibleng ito rin ang ginamit sa pagpatay sa biktima. &amp;quot;Tinawagan ako ni Chairman Felix upang ipakita ang isang samurai. Nagpunta naman ang anak kong si Rolando Jr. at kinumpirma nitong sa ama niya ang nakuhang samurai,&amp;quot; sabi ni Victoria. Nagsampa ng kasong Robbery with Homicide ang pamilya ni Rolando. Nagkaroon ng manhunt operation subalit hindi pa rin nahuhuli ang suspek. Ayon sa imbestigador sa kasong ito, matibay ang ebidensiya laban sa suspek na si Leonor Cabusas alyas Onor. Nagkaroon ng preliminary investigation subalit naghihintay pa rin ang pamilya ng biktima ang paglabas ng resolution sa Caloocan. &amp;quot;Hangad naming mabigyan ng hustisya ang nangyari sa aking asawa. Umaasa kaming mahuhuli rin ang suspek upang pagbayaran niya ang kanyang ginawa,&amp;quot; pahayag ni Victoria. Nais kong pasalamatan ang tanggapan ni Administrator Benedicto Ulep ng Land Registration Authority sa walang sawa niyang pagpapadala ng representative sa aming tanggapan para sa may mga problema sa lupa. Nagpapasalamat din ako kay Deputy Corazon Bilog ng Registry of Deeds, Pasig. Para sa lahat ng biktima ng karahasan, krimen at mga legal problems, maaari kayong tumawag sa 6387285 o di kayay sa 6373965-70. Maaari din kayong magtext sa 09213263166 o 09198972854. Ang aming tanggapan ay sa 5th Floor City State Center Bldg., Shaw Blvd., Pasig City. Abangan ang ibat ibang isyung tatalakayin sa aming radio program HUSTISYA PARA SA LAHAT kasama si DOJ Secretary Raul Gonzalez, State Prosecutor II Olive Non at ang inyong lingkod, tuwing Sabado alas-7 hanggang alas-8 ng umaga sa DWIZ 882 am band. * * * E-mail address: tocal13@yahoo.com</body>
<link>http://www.philstar.com/Article.aspx?articleId=321026&amp;publicationSubCategoryId=94</link>
</article>
<article>
<title>Trabaho sa floating casino</title>
<author>IKAW AT ANG BATAS Ni Atty. Jose C. Sison</author>
<date>
<month>February</month>
<day>11</day>
<year>2006</year>
</date>
<body>KASO ito nina Jen, Ana, Tess, Issa, Grace at Pam na ipinadala ng GMSC, FC Ltd, isang local manning agent ng isang casino operator, sa isang floating casino bilang mga croupiers (card dealers).&amp;nbsp; Anim na buwan ang kanilang kontrata at may suweldong US$356.45 kada buwan, overtime pay na US$107 kada buwan at vacation leave pay katumbas ng dalawang buwang sweldo maliban kay Jen na US$250.56 lamang kada buwan ang suweldo at overtime pay na US$87.17. Makalipas ang tatlong buwan ng kanilang trabaho, bigla silang sinabihan ng kanilang casino manager na hindi na kakailanganin pa ang kanilang serbisyo kaya nakahanda na ang kanilang plane ticket para bumalik sa Pilipinas.&amp;nbsp; Pinapirma rin silang anim sa isang dokumento na may nakasaad na sila ay boluntaryong nagbitiw sa serbisyo, na maayos ang naging trato sa kanila, na hindi nila ipapahamak ang kompanya pagbalik nila ng Pilipinas at maaari silang madismis ng kanilang kapitan kapag sila ay gumawa ng pagsuway bago pa man ang kanilang pag-alis o sa ilang linggo pa nilang pananatili sa floating casinos.&amp;nbsp; Makalipas ang dalawang linggo, tuluyang pinabalik na nga sila sa Pilipinas. Pagdating sa Pilipinas ay agad silang nagsampa ng reklamong illegal dismissal sa POEA laban sa GMSC, FC Ltd. at sa surety nito. Iginiit ng anim na sapilitan silang pinapirma sa isang letter of quitclaim and waiver at agad na pinauwi ng Pilipinas matapos maibigay ang plane ticket nila. Samantala, itinanggi ng GMC, FC Ltd. ang bintang dahil boluntaryo raw nagbitiw si Jen at ang lima nitong kasama.&amp;nbsp; Ayon pa sa kompanya, ayaw nga nilang tanggalin ang anim sa trabaho bago matapos ang anim na buwang kontrata dahil maaaring makaparalisa ito sa operasyon ng casino. Ngunit dahil arogante at patuloy ang pagsuway ng anim, pinagbigyan na rin nilang magbitiw ang mga ito sa pamamagitan ng resignation letters na kanilang ginawa kaya nakauwi rin ang mga ito.&amp;nbsp; Tama ba ang GSMC, FC Ltd.? MALI.&amp;nbsp; Ang pagdepende ng GMSC sa sinasabi nilang resignation letter na mukhang quitclaim and waiver nina Jen, Ana, Tess, Issa, Grace at Pam na nagsasabing boluntaryo ang pagbibitiw ng mga ito, ay walang saysay.&amp;nbsp; Kung silay kusang nagbitiw hindi sila maghahain ng reklamong illegal dismissal.&amp;nbsp; Sa kahirapan ng buhay at sa hirap na dinanas ng anim para lamang magkaroon ng trabaho na may anim na buwang kontrata kabilang na ang kikitain sana nila, hindi kapani-paniwala ang iginigiit ng GMSC na sila ay kusang nagbitiw sa trabaho. Sa katunayan, ang iginigiit na mga resignation letters ng GMSC ay itinuturing na quitclaim and waivers na hindi sapat na patunay bilang pagkalas ng mga ito sa kompanya o kaya naman ay isang paghadlang upang kuwestiyunin ang pagkakatanggal sa kanila.&amp;nbsp; Dapat patunayan ng GMSC na boluntaryo ang pagbibitiw ng anim.&amp;nbsp; Bukod dito, ang posisyon ng isang amo at ng manggagawa ay hindi magkapantay kaya minsan, wala nang magawa ang mga ito kundi umayon na lamang sa kanilang amo.&amp;nbsp; Kaya, maaaring makuha ng anim na card dealers ang kanilang mga benepisyo at kuwestiyunin ang pagkakatanggal sa kanila kahit pirmado sila sa umanoy mga &amp;quot;quitclaim and waiver&amp;quot;&amp;nbsp; (Great Southern Maritime Services Corp. vs. Acuna et.al. G.R. 140189, February 28, 2005, 452 SCRA 422).</body>
<link>http://www.philstar.com/Article.aspx?articleId=321187&amp;publicationSubCategoryId=94</link>
</article>
<article>
<title>Ano ba ang relasyon ni Puno kay Manny Alvarez alyas Trese?</title>
<author>BANAT NI BATUIGAS Ni Bening Batuigas</author>
<date>
<month>February</month>
<day>12</day>
<year>2006</year>
</date>
<body>HINDI pa nga nakaupo si Antipolo City Rep. Ronaldo Puno, ang bagong halal ng Palasyo na Interior Secretary subalit may gumagala na sa ibat ibang sulok ng bansa para ipangolekta siya ng lingguhang intelihensiya sa mga pasugalan. Kaya hindi ako magtataka kung gigisahin ng Commission on Appointments (CA) si Puno kung ano ba talaga ang relasyon niya kay Manny Alvarez alyas Trese. Si Alvarez kasi ay nag-iikot na hindi lang sa Metro Manila, kundi maging sa ibang bahagi ng bansa, para ipangalandakan na siya na ang kolektor ng DILG nga. Di ba sa bibig mismo ni Puno nanggaling na uupo siya sa DILG kapag nakumpirma na siya ng CA? Bakit pinakawalan naman niya si Alvarez o Trese? Kung wala siyang basbas dito kay Alvarez o Trese, dapat lang sigurong iutos ni Puno sa kapulisan ang pag-aresto sa kanya. Kapag nakakulong na kasi si Alvarez, tiyak na ang kasagutan ng sambayanan sa katanungan sa itaas, di ba mga suki? He-he-he! Kapag patuloy naman si Alvarez sa paggamit ng pangalan ni Puno, aba lalabas ang katotohanang pera lang ang nasa kukote niya sa DILG at hindi para magsilbi sa bayan. Hindi na ata nagtanda si Puno. Noong DILG secretary siya sa gobyerno ni dating Pres. Erap Estrada, di ba nahuli siya na nangongolekta ng timbre sa pasugalan? Tandang-tanda ko mga suki na ang ginamit noon ni Puno na si PO2 Roderick Taca na gumamit pa ng alyas ay nabulgar at napahiya siya. Nagyabang pa si Puno noon na ipapasara rin niya ang jueteng subalit nilunok niya ang laway niya. At nang mabuko itong pangongolekta ni Taca, aba hinagupit ni Puno ang lahat ng pulis na naka-detail sa DILG para lang malinis ang pangalan niya. Kaya sa ngayon, sa tingin kaya ni Puno, hindi rin ibubulgar ng media ang tong collection activities ni Alvarez alyas Trese? Diyan ka nagkamali, Rep. o secretary Puno, Sir! Hindi kami natutulog para gabayan ka at magkaroon nga ng pagbabago ang bansa natin. He-he-he! Teka nga pala! Ano kayang pagbabago ang dadalhin ni Puno sa DILG? Baka bagong babae o aktres kaya? Kung sabagay, hindi lang pangalan ni Puno ang ginagasgas ni Alvarez, di ba mga suki? Kasi pati pala mga pangalan nina Col. Azurin at Col. Pamosmosan, eh bukambibig din niya. Ibig bang sabihin niyang tatlong butas ang kinokolekta ni Alvarez? Baka naman gumigimik lang si Alvarez habang mainit pa ang appointment ni Puno. Kung sabagay, sanay na rin sa collection ng intelihensiya si Puno dahil sa dati naman itong ginagawa ni Taca. Kaya ang dating ni Alvarez sa kalye, talagang may basbas siya ni Puno, Azurin at Pamosmosan nga. Makakaipon kaya ng pabaon sina Azurin at Pamosmosan bago maupo si Puno? Sa pag-upo naman ni Puno, tumunog ang balita na hands down choice na si Chief Supt. Jess Versoza, ang PRO4 director, sa CIDG. Walang kumokontra kay Versoza o bigote sa CIDG dahil alam ng lahat na golfing buddy siya ni Puno. At ano pa ba ang magiging trabaho ni Versoza para kay Puno, eh hindi maging kolektor rin ng intelihensiya, di ba mga suki? Hindi naman kasi kaila sa madlang people na ang CIDG ang utak ng centralized tong collection hindi lang ng PNP chief kundi maging sa DILG. May balita pa na pati si First Gentleman Mike Arroyo ay pagsisilbihan din ni Versoza? He-he-he! Totoo kaya ang balita na magpu-full blast na ang jueteng sa pag-upo ni Puno? Abangan!</body>
<link>http://www.philstar.com/Article.aspx?articleId=321349&amp;publicationSubCategoryId=94</link>
</article>
<article>
<title>Liham ng buntis na natatakot ma-eclampsia</title>
<author>WHATS UP DOC? Ni Dr. Tranquilino Elica&amp;ntilde;o Jr.</author>
<date>
<month>February</month>
<day>12</day>
<year>2006</year>
</date>
<body>&amp;quot;Dear Dr. Elica&amp;ntilde;o, may edad na po ako nang mag-asawa at ngayon ay buntis na. Bukod po sa may-edad na ako ay may katabaan din. Narinig ko po sa mga kasamahan ko sa trabaho na ang karaniwang nagkakaroon ng eclampsia ay mga babaing may-edad na at matataba. Totoo po ba ito? Natatakot ako. Huwag mo na pong banggitin ang pangalan ko. Maraming salamat, Doc.&amp;quot; Ang tungkol sa eclampsia ay naging topic ko na sa column na ito. Hindi mo siguro nabasa o ngayon ka lang nagbasa ng Pilipino Star NGAYON. Tungkol sa mga tanong mo sa eclampsia, karaniwang nangyayari ang eclampsia sa unang pagbubuntis ng babae. Kadalasang nagkakaroon ng eclampsia ay mga babaing may edad na. Maaari ring magkaroon ng eclampsia ang mga matataba, may high blood pressure, at kung ang ipinagbubuntis ay kambal. Ang eclampsia ay convulsion sa panahong buntis ang babae at apektado ang kanyang cardiovascular system. Unang palatandaan ng eclampsia ay ang pagtaas ng blood pressure, pananakit ng ulo, pamamaga ng bukung-bukong at ang hindi maipaliwanag na pagbigat ng timbang. Ang eclampsia ay makukumpirma kapag nakita sa ihi ang protein. Kapag hindi nagamot ang eclampsia, kasunod na rito ang convulsion. Kadalasang natutuklasan ang eclampsia kung ito ay nasa early stages kaya ang tawag dito ay pre-eclampsia. Nararapat ang lubusang pamamahinga sa may eclampsia at ang maingat na pagmonitor sa fetus. Kapag lumala ang sitwasyon, dapat nang isagawa ang emergency Caesarian section sa ina. Gusto kong linawin na walang katotohanan na namamana ang eclampsia. Inirerekomenda sa mga nagbubuntis na ireport sa midwife o doktor ang mga kondisyon o history sa kanyang pamilya. Ipinapayo sa mga kababaihan na mag-take ng normal salt diet at uminom nang maraming tubig. Ang matinding kumplikasyon ng eclampsia ay pagbaba ng platelet count ng dugo kung saan nagiging dahilan ng blood clotting. Ang eclampsia ay maaari rin namang umatake ilang araw matapos makapanganak pero 25 percent lamang ang nangyayaring ganito.</body>
<link>http://www.philstar.com/Article.aspx?articleId=321357&amp;publicationSubCategoryId=94</link>
</article>
<article>
<title>Withdrawal of support is not illegal</title>
<author>AMBAS BRIEFS Ni Roy &amp;quot;Amba&amp;quot; Se&amp;ntilde;eres</author>
<date>
<month>February</month>
<day>12</day>
<year>2006</year>
</date>
<body>ANG kudeta ay isang krimen laban sa public order, ang withdrawal of support ay hindi. Ayon sa Article 134-A ng Revised Penal Code, ang coup de etat ay isang swift attack na may kasabay na violence, laban sa mga awtoridad ng Republika. Sa kabilang dako naman, walang sinasabi ang Penal Code tungkol sa withdrawal of support. Ang ibig sabihin niyan, hindi krimen ang withdrawal of support, ni wala itong katangian ng swift attack, di tulad ng kudeta. Sa dalawang mahalagang kaso, nagsalita ang Supreme Court tungkol sa withdrawal of support ng paulit-ulit, ngunit ni walang isang sinabi ang korte kung ito ay mali, may deperensiya o di kaya ay labag sa Constitution. Mababasa ninyo ito sa decision ng korte sa kaso na may pamagat Joseph Estrada vs. Gloria Arroyo, at Joseph Estrada vs. Aniano Desierto, et. al. Sa pahina 8 ng nasabing decision, sinulat ng korte ang nakasaad sa pahina 4 ng Jan. 30, 2001 issue Philippine Star: (In the presence of former Presidents Aquino and Ramos and hundreds of cheering demonstrators, General Reyes declared that &amp;quot;on behalf of your Armed Forces, the 130,000 strong members of the Armed Forces, we wish to announce that we are withdrawing our support to this government&amp;quot;). On the same page, sinulat din ng korte na ayon sa pahina A-16 ng Feb. 4, 2001 issue Philippine Inquirer: &amp;quot;A little later, Philippine National Police (PNP) Director General Panfilo Lacson and major service commanders gave a similar stunning announcement. Sa kanyang separate concurring opinion, sinabi ni Justice Jose Vitug: &amp;quot;The basic structures, the principles, the interest and the spirit of the 1987 Constitution have been preserved. Ngunit ayon sa Section II, Article VII ng 1987 Constitution, &amp;quot;The President shall be the Commander-in-Chief of all Armed Forces of the Philippines xxx&amp;quot;. Malinaw na ang structure ng AFP at PNP at ang direction na ang Pangulo ang kanilang Commander-in-Chief ay nilabag nina General Reyes at Lacson, ngunit walang nakita si Justice Vitug at ang kanyang mga kasamang Justices na kamalian o katiwalian sa kanilang ginawa, at wala rin silang nakitang labag sa Constitution. Sa madaling sabi, napakalinaw na ang withdrawal of support ay sadyang tama at wala itong kaso. Sa kanyang opinion, walang sinabing payo si Justice Vitug sa AFP at PNP, ngunit mayroon siyang sinabi para sa mga kabataan. Sa kanyang &amp;quot;Reminder of an elder to the youth sa pahina 16 ng kanyang opinion, sinabi niya: Conventional wisdom dictates the indispensable need for great sobriety and extreme circumspection on our part. In this kind of arena, let us be assured that we are not overcome by senseless adventurism and opportunism. In view of all the foregoing, my dear mistahs and cavaliers of the AFP and PNP, do not do what the law clearly says is a crime. Withdraw support if you have to! It is perfectly legal. The Protector of the People clause in the 1987 Constitution is your constitutional basis. The above named decision of the Supreme Court is your jurisprudential basis. With all due respects, let me remind you, however, that you can only be the protector of the people, not the governor. The Filipino people and the worlds community of nations will not support a military autocracy. You may protect the people, but you must not govern them. Do not lose sight of the time-honored principle of civilian supremacy over the military at all times. Vice Chief of Staff Fidel Ramos heeded this in 1986. Chief of Staff Angelo Reyes and PNP Director General Panfilo Lacson did the same in 2002. To vacillate is to collaborate, to defer is to surrender. * * * Tune in to HELLO SA IYO PILIPINO on DZAR AM radio 1026 KHZ Mon to Fri 7 to 8 PM. Join the OFW Family Club. Visit www.ofwfamilyclub.com Text AMBA at 09224143582, call 5267522 or 5267515 or email him at royseneres@yahoo.com</body>
<link>http://www.philstar.com/Article.aspx?articleId=321375&amp;publicationSubCategoryId=94</link>
</article>
<article>
<title>May gintong aral sa Ultra</title>
<author>AKSYON NGAYON Ni AL G. Pedroche</author>
<date>
<month>February</month>
<day>13</day>
<year>2006</year>
</date>
<body>MAHIGIT isang linggo na ang lumipas sapul nang mangyari ang &amp;quot;Ultra tragedy.&amp;quot; But because of its magnitude, hangga ngayoy mainit pa ring isyu ito na pinag-uusapan. Bago ang lahat, sumasaludo tayo kay ABS-CBN top honcho na si Eugenio &amp;quot;Gabby&amp;quot; Lopez III, chairman at CEO ng naturang network sa kanyang kababaang loob na pag-ako sa responsibilidad kaugnay ng malagim na trahedya sa Ultra kamakailan. Humarap siya sa telebisyon upang tiyaking hindi maliligwak ang kaso. Mananagot ang dapat managot, pati na siya kung kinakailangan. Malagim man ang nangyaring killer stampede may aral tayong mapupulot. Aral na sanay maging batayan nang di na maulit ang insidente. Halos lahat ng may 40,000 kataong dumagsa noong Sabado sa Ultra para panoorin ang popular na Wowowee game show ng ABS-CBN ay mga mahihirap na umaasang makatikim ng ginhawa. Iyan ay kung makalalahok sila sa kontes na may alok ng milyong pisong halaga sa mga magwawagi. Nag-akyatan sa pader at hindi alintana ang panganib na maaaring sapitin. This are the desperate poor wanting to be bailed out of poverty. Yet, the government flaunts that the economy is performing well. Hindi natin sinisisi ang gobyerno kundi sinasalamin lang natin ang realidad. Kahangahanga rin ang coverage ng ABS-CBN sa insidente. Kahit ang pinakamatinding batikos sa network ay isinahimpapawid at hindi sila naghugas kamay. Tila napika lamang si Mr. Lopez sa sinabi ni DILG undersecretary Marius Corpus na trinatong parang gutom na lobo (pack of hungry wolves) ang dagsa-dagsang tao. &amp;quot;Hinagisan ng kapirasong karne&amp;quot; na pinagsimulan ng stampede. Nag-sorry naman si Corpus pero hindi pa rin binawi ang analogy na trinatong hayop ang mga tao. Masakit nga namang tanggapin ng network ang ganyang paghahambing lalu pat ang intensyon lamang nilay magbigay ng kasiyahan at pagkakataon sa mga mahihirap na guminhawa ang buhay. Maaaring may pagkukulang ang network at iyan ay hindi nila tatalikuran, ayon kay Mr. Lopez. Pero kung pagkukulang ang pag-uusapan, masasabi nating kulang ang puwersa ng pulisya na itinalaga sa okasyon at ipinagpipilitan ng PNP na walang koordinasyon ang mga organizer ng palabas. However, with or without coordination, bago mangyari ang trahedya, ilang araw nang nagtitipon ang mga tao sa ultra at dapat napansin ng mga awtoridad ang paglobo ng kanilang bilang. Doon pa lang ay dapat na silang nagkusang magbigay ng security assistance. May mga sulat namang ipinakita ang mga organizer na maaga pay humingi na sila ng ayuda ng lokal na pamahalaan ng Pasig. Pero tama na ang sisihan. Iyan ay &amp;quot;water under the bridge.&amp;quot; nangyari na at di na puwedeng baguhin. Magsilbing gintong aral nawa ang pangyayari sa pamahalaan, mga TV network na may katulad na format ng programa at lalo na sa taumbayan para hindi na magkaroon ng sequel ang ganitong trahedya. Higit sa lahat, pag-ibayuhin ng pamahalaan ang pagpapasigla sa ating kabuhayan hindi sa pamamagitan ng salita kundi sa gawa. Gawa na ang epektoy mararamdaman ng mga taumbayan sa pamamagitan ng pagkakahango nila sa kahirapan.</body>
<link>http://www.philstar.com/Article.aspx?articleId=321534&amp;publicationSubCategoryId=94</link>
</article>
<article>
<title>EDITORYAL - Barangay officials dapat ding hagupitin</title>
<author></author>
<date>
<month>February</month>
<day>15</day>
<year>2006</year>
</date>
<body>HINDI lamang ang mga agents ng Philippine Drug Enforcement Agency at bugok na pulis sa Pasig PNP ang dapat sibakin kundi pati na rin ang mga barangay officials sa Bgy. Sto. Tomas. Kung nagkulang ang mga bugok na pulis mas lalong nagkulang ang mga barangay chairman at kan- yang mga kasama. Nakapagtataka na walang reaksiyon ang Interior and local government sa nangyaring pagsalakay sa &amp;quot;shabu den&amp;quot; sa Pasig City gayong ilang araw na ang nakalilipas. Kung mabilis ang PNP sa pagsibak sa mga bugok nilang miyembro dapat ganito rin ang DILG. Tatlong taon nang nag-ooperate ang &amp;quot;tiangge ng shabu&amp;quot; sa F. Soriano St. Bgy. Sto. Tomas subalit kailan lamang ito nasalakay ng Anti-Illegal Drugs Special Operations Task Force (AIDSOTF). Pawang mga agents ng AIDSOTF ang sumalakay upang hindi mabulilyaso ang operasyon. Nagtagumpay ang task force at nakalambat ng 312 katao. Ang masaklap karamihan sa mga nadakma ay pawang mga menor de edad. Isinailalim na sa drug test at karamihan sa kanila ay mga positibo sa paggamit ng shabu. Ang &amp;quot;tiangge&amp;quot; ay nasa 1,000 square meters compound na kinatitirikan ng may 40 barung-barong. Sa entrance ay naka-install ang close circuit TV para ma-monitor ang papasok. Nakasulat naman sa blackboard ang mga presyo ng shabu. Tulog ang mga pulis at ganoon din ang mga PDEA agents. Pero sabi ni Philippine National Police (PNP) chief Dir. Gen. Arturo Lomibao, maaaring kakutsaba ang mga police officers kaya tumagal ng tatlong taon ang &amp;quot;tiangge&amp;quot;. At kung nangyari raw iyon sa Metro Manila malaki rin ang hinala niya na nangyayari rin sa maraming lugar sa bansa. Sabi naman ni National Capital Region Police Office (NCRPO) chief Dir. Vidal Querol, matagal nang alam ng mga pulis-Pasig ang drug den at katunayan ay nakapagsagawa na ng pagsalakay doon at may mga nahuli rin. Kung tulog ang mga pulis sa &amp;quot;tiangge ng shabu&amp;quot; mas lalo namang tulog ang barangay chairman at mga kasama niyang opisyal. Hindi nila nalalaman na sa kanilang nasasakupan ay mayroon na palang &amp;quot;tiangge ng shabu&amp;quot; at matagal nang nag-ooperate o alam din nila kaya lamang ay nakikinabang sila. Ang mga barangay officials, kasama na ang mga tanod ang dapat unang makadiskubre ng mga nangyayari sa barangay. Dapat managot ang barangay chairman, councilors at iba pang opisyal sa Barangay Sto. Tomas. Ano pa kaya hinihintay ni Sec. Reyes?</body>
<link>http://www.philstar.com/Article.aspx?articleId=321835&amp;publicationSubCategoryId=94</link>
</article>
<article>
<title>Sa mga hindi makatulog at pinahihirapan ng gout</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>February</month>
<day>15</day>
<year>2006</year>
</date>
<body>PROBLEMA ba ninyo ang hindi kaagad makatulog sa gabi at maaga namang nagigising sa umaga? Kung nararanasan nyo ang mga ito, narito ang mga tips ng eksperto:  Dapat na magkaroon ng regular sleep wake cycle araw-araw.  Kapag magising sa hatinggabi, dapat na manatiling nakahiga, nakapikit ang mga mata at huwag sindihan ang ilaw. Sa paraang ito, muli kayong makakatulog.  Iwasang uminom ng alak at kape bago matulog.  Sa mga may insomnia, huwag nang matulog sa tanghali at lalo na bago magtakip-silim dahil mahihirapan na kayong makatulog sa gabi. * * * Dahil sa sobrang uric acid sa katawan kaya nagkakaroon ng gout. Namamaga, namumula at makirot ang gout lalo na ang nasa bukung-bukong ng paa at kasukasuan at tuhod. Ayon kay Dr. Romy Orteza ng Santa Teresita General Hospital sa Quezon City, mas maraming lalaki ang may gout kaysa sa mga babae. Karamihan ay mga lalaking may edad 30 hanggang 50 anyos. Namamana ang gout at ang iba namay nagkaka-gout dahil sa sobrang pag-inom ng beer at pagkain ng mga lamang-loob gaya ng isaw, sisig, chicharon bulaklak, balunbalunan, atay at beans. Iwasan din ang pagkain ng tahong, talaba, dinuguan, dilis at bagoong. Ang mga pagkaing ito ay nagpapalala sa gout.</body>
<link>http://www.philstar.com/Article.aspx?articleId=321855&amp;publicationSubCategoryId=94</link>
</article>
<article>
<title>Si Chairman Viray naman!</title>
<author>ORA MISMO Ni Butch M. Quejada</author>
<date>
<month>February</month>
<day>16</day>
<year>2006</year>
</date>
<body>SINUSPINDE ni Pasig City Mayor Enteng Eusebio si Sto. Tomas Barangay Chairman Jess Viray dahil sa tindi ng bentahan sa shabu wet market sa Barangay Mapayapa, Pasig City, ilang hakbang ang layo sa munisipyo. Ang problema binuweltahan ni Viray ang mga kaparakan ng Pasig dahil matagal na raw niyang ingini- nguso ang mga ito sa lespu pero alaws aksyon. Sabi nga, ang kanta ni Chairman ay dehins pinatulan ng mga lespiak. Kung inisnab ng mga kaparakan si Viray sa ginawa niyang pagtsu-tsu sa shabu wet market ano ang kanyang ginawa? Kinalampag ba niya si Mayor Enteng regarding this matter? Sa tingin ng mga kuwago ng ORA MISMO, DEHINS kasi mahigit dalawang taon na palang nagkakaroon ng orderan ng shabu sa wet market. Siguro naman hindi natutulog si Chairman ng two years dahil siya ang burungoy este mali barangay pala dito tapos ngayon magtuturo ito ng mga alagad ng butas na alaws ginawa. Tapos ngayon ay naghahanap siya ng damay! Sabi ng mga asset ng mga kuwago ng ORA MISMO, may anim na barong-barong lamang ang nakatayo sa lupang tinirikan ng shabu wet market noon. Ang nasabing lugar ay notorious sa pagtutulak ng droga kasi noon may natimbog na todits ang mga agents na PDEA malaking bulto raw ang nakuhang bo-shab todits. Pero mukhang napabayaan ni Viray ang lugar dahil sangkaterba ang nagtayo ng barong-barong ngayon dito at nai-convert ang lupang tinirikan sa shabu wet market. Sino kaya ang nangungumisyon sa tulakan ng shabu? Imposibleng alaws? Wala bang mga residente sa lugar na nagrereklamo sa Barangay regarding sa monkey business ng mga pusher sa shabu wet market? Impossible, di ba? May aksyon ba sa mga nagrereklamo? Wala hindi ba! Pasalamat tayo at may PNP Director Marcelo Ele Jr., ng AIDSOTF ang nakaamoy sa alingasaw ng bo-shab? Kung hindi sangdamukal na residente sa Barangay Mapayapa ang patule este mali patuloy pala na nagti-tripping ngayon. Sabi nga ni John Lennon, Lucy in the Sky with Diamonds! Nakakaawang tingnan ang mga nasungkit ni Ele parang mga sira ang ulo naglilimahid sa dumi at bantot. Ika nga, parang mga taong grasa. Pati ang mga nakapaligid todits ay dehins na makausap ng matino dahil sa epekto ng bo-shab. Kung walang aksyong ginawa ang kaparakan sa tip ni Viray ano ang aksyon naman ang kanyang ginawa bilang Chairman ng Barangay? tanong ng kuwagong adik. Obvious ba? Siyempre alaws kaya tumagal ng two years iyong shabu flea market, sagot ng kuwagong SPO-10 sa Crame. Oo nga pala ano? Galing mo talaga! Syanga pala, mukhang minamalas ang Pasig City ngayong Year of the Fire Dog. Kasi pagkatapos ng Ultra stampede, shabu flea market, tinakasan naman sila ng 10 preso sa karsel, Sabi ng kuwagong Kotong cop. Bakit kaya? Kahulan nang kahulan kasi sila at nagkakagatan pa ngayon kamote!</body>
<link>http://www.philstar.com/Article.aspx?articleId=321981&amp;publicationSubCategoryId=94</link>
</article>
<article>
<title>Maling solusyon sa problema</title>
<author>IKAW AT ANG BATAS Ni Atty. Jose C. Sison</author>
<date>
<month>February</month>
<day>16</day>
<year>2006</year>
</date>
<body>Upang matugunan ang problema ng trapiko sa lungsod ng Lucena, ipinasa ang ordinansa bilang 1778 na nagbabawal sa mga pampasaherong jeep at mini buses na pumasok sa siyudad. Ipinagbabawal din na magkaroon ng terminal sa loob ng siyudad maliban sa Lucena Grand Central Terminal (LGCT) kung saan ang eksklusibong prangkisa nito ay ginawad ng Sanggunian. Isa sa mga apektado sa ordinansang ito ay ang JLI na mayroong terminal sa loob mismo ng siyudad. Kaya naghain ng petisyon ang JLI na pagbawalan ang lungsod sa pagpapatupad ng ordinansa dahil aniya ito ay walang kabuluhang paggamit ng police power. Tama ba ang JLI? TAMA . Halintulad sa Estado, ang pamahalaang lokal ay maaring gumamit ng kapangyarihan ng pulisya (police power) kung may sumusunod na pangangailangan: (1) alang-alang sa interes ng publiko na kailangang pahimasukan para na rin sa kanilang kabutihan; at (2) naaayon at makatwiran na pamamaraan upang matugunan ang problema na hindi magpapahirap sa kaninuman. Sa kasong ito, ang oridnansa ay ipinatutupad upang maresolba o magkaroon ng solusyon ang trapiko sa lungsod ng Lucena. Ang kaayusan at solusyon sa problema ng trapiko. Kaya ito ay para sa pampublikong interes. Ngunit hindi makatuwirang pamamaraan na ipasara ang mga terminal ng bus na nasa loob ng lungsod at gamitin ang istasyon ng LGCT bilang terminal nila. Ang hinihingi lamang sa problemang ito ay mabigyan ng solusyon at maayos ang trapiko sa lungsod at hindi ang pagsara at pagtanggal ng mga terminal. Kung tutuusin, hindi naman matutugunan ang problema sa trapiko kung papasara ang mga terminal. Ang walang kaayusan sa pagsakay at pagbaba ng mga tao sa pampasaherong sasakyan ang madalas na nagiging dahilan upang magkaroon ng trapiko sa isang lugar. Masyadong mabigat ang hinihingi ng ordinansa na kahit pa mayroong terminal na maari pang gamitin maliban sa LGCT. Dapat sanay nagtakda lang ito ng mga tamang alituntunin sa paggamit ng terminal. Karagdagan pa rito, kung ang LGCT lang ang maaring gamiting terminal, siguradong may mga babayaran tulad ng upa, terminal fees at iba pang singilin na magdudulot ng pa-sakit sa isang indibidwal. (Lucena Grand Central Terminal Inc. vs. JAC Liner, Inc. G.R. 148339, February 23, 2005, 452 SCRA 174).</body>
<link>http://www.philstar.com/Article.aspx?articleId=321995&amp;publicationSubCategoryId=94</link>
</article>
<article>
<title>Pag-unlad kina Madam Gloria lamang!</title>
<author>PANAGINIP LANG Ni Nixon T. Kua</author>
<date>
<month>February</month>
<day>16</day>
<year>2006</year>
</date>
<body>NITONG nakaraang ilang araw ay namamayagpag ang administrasyon ni Madam Senyora Donya Gloria dahil patuloy daw na umuunlad ang ekonomiya dahil gumaganda ang lagay ng piso kontra sa dolyar. Pinagmamalaki ng Malaca&amp;ntilde;ang kasama na ng mga sipsip, alagad at kakamping negosyante na ang pag-angat ng piso kontra dolyar ang patunay daw na umuunlad ang ekonomiya at lumalaki ang tiwala ng mga dayuhang negosyante sa Pilipinas. Inuulit ko, ang pag angat ng piso kontra dolyar ay hindi patunay na umuunlad ang ekonomiya. Ang dahilan niyan ay simple lang, walang bumibili ng dolyar sa kasalukuyan sa ating mga malalaking negosyante maliban lang ang mga petroleum dealers dahil wala pa silang pangangailangan at halos hindi nabenta ang kanilang mga paninda. Patutunayan natin ito sa lahat ng malls na papasyalan ninyo, tiyak natin may sale dahil sa hirap nga ng buhay ay talagang maliit ang benta nila noong nakaraang kapaskuhan. Ang tanging mga paninda na patuloy na bumebenta ay ang pagkain dahil hindi naman puwedeng hindi kumain ang isang tao pero marami na rin ang nagtitipid kaya nga lahat ng bagay ngayon ay patingi-tingi na lang gaya ng gasulito ng LPG na binebenta na ngayon. Sa mga taga Malaca&amp;ntilde;ang na namimilit na gumaganda ang ekonomiya, maaari hong tama kayo pero siguro sa mga gumagawa lang ng sachet dahil lahat ng bagay ngayon ay nasa sachet na. Sachet economy ang tawag diyan. Hingi nga ako magtataka kung bukas makalawa ang makakita na tayo ng bote- boteng LPG at hindi na gasulito o tangke. Ang isa pang dahilan ay patuloy na pagpapadala ng dolyar ng mga kababayan nating mga overseas Filipino workers na patuloy na malayo sa kanilang mahal sa buhay dahil napipilitan silang magtrabaho sa ibang bansa at walang makitang trabaho rito sa atin. Problema nga nitong patuloy na pag-angat ng piso kontra dolyar ay apektado ang kanilang pinadadala. Lumiliit ang halaga ng salaping pinadadala nila sa kanilang mga pamilya rito sa atin. Ngayon kung ang pagbabasehan naman ninyo ang pag-angat ng credit ratings ng Pilipinas sa ilang international institutions, natural lang yun ano. Kailangan nilang ipakita na tama ang ginawa ninyong iangat ang taxes gaya ng R-VAT. Wala namang pakialam ang mga creditor o mga nagpapautang sa Pilipinas kung ano ang gagawin ni Madam Senyora Donya Gloria sa perang inuutang basta lang mabayaran sila. Wala silang pakialam kahit na lalong maghirap si Juan dela Cruz dahil sa laki ng R-VAT. Importante sa kanila, makabayad sa utang si Madam Senyora Donya Gloria at muli pang umutang para hanggang sa kaapu-apuhan natin ay may utang tayong binabayaran sa kanila. Ang binabayad ho natin taun-taon sa interest lamang ng ating utang mula sa ating budget ay halos aabot ng 50% porsyento. Kung susumahin nyo lahat, wala talagang natitira sa basic services kaya huwag ipagpilitan ng Malaca&amp;ntilde;ang na tama ang karagdagang buwis dahil lalo lang itong nagpapahirap sa sambayanan. Sabagay, nakalimot ho tayo, patuloy nga ang kaunlaran at pagyaman ng ekonomiya. Tanong lang, kaninong ekonomiya? Kay Madam Senyora Donya Gloria siguro at sa kanyang mga galamay, kakampi, kaalyado, karancho, kapartido, kasangga, kasabwat, tuta, linta, kaPamilya at kaPuso kaya? Nagtatanong lang ho! * * * Sunud sunod ang biktima ng carjacking sa Metro Manila at mukhang inutil na talaga ang kapulisan o ang National Capital Region Command ng PNP sa pamumuno ni Gen. Vidal Querol na mas hilig pa ang humarap sa kamera kesa aksyunan at latiguhin ang mga pulis. Of course, bukod sa pagharap sa kamera mas tutuunan din nila ng pansin ang mga nagra-rally dahil pogi points niya ito sa Malaca&amp;ntilde;ang. Lubos lang akong nagtataka at mukhang walang magawa si Querol at ang mga pulis niya sa mga carjackers at financier ng carnapping operations sa kamaynilaan gaya ni Robin. Bakit lahat kilala si Robin pero walang magawa sa kanya dahil meron daw itong matigas na Batman? Totoo bang ang Batman kasi niya ay isang mataas na opisyal ng PNP at matindi sa Chain of Collection, oops, sorry, Chain of Command pala ni Gen. Art Lomibao. Muli, kilala nyo si Robin Robin Robin, pero di nyo ba kilala kung sino si Batman? * * * Diosdado Macapagal Highway, pinakamahal ng kalye sa buong mundo na overprice ng kung ilang libong porsyento. Inutang pa sa pondo ng GSIS na pera naman ng ordinaryong empleyado ng gobyerno na pag sila ay mangungutang ay pipila ng milya- milya. Nakaligtaan ho nating isyu na pinaalala ng isa nating reader. Marami pa hong iba na pinadala nila sa text at e-mail pero as usual kapos sa espasyo. Next time, padala nyo lang ho. * * * Para sa anumang reaksyon o kumento, text lang o e-mail sa nixonkua@yahoo.com o nixtkua@gmail.com o mag-text sa 09272654341.</body>
<link>http://www.philstar.com/Article.aspx?articleId=321999&amp;publicationSubCategoryId=94</link>
</article>
<article>
<title>Ang tiwala ay nakakamit, hindi ipinagkakaloob!</title>
<author>BAHALA SI TULFO Ni Ben Tulfo</author>
<date>
<month>February</month>
<day>17</day>
<year>2006</year>
</date>
<body>TIWALA at respeto, eto ang ilan sa mga dahilan kung bakit laging kasama ng BITAG ang mga alagad ng batas sa aming mga operasyon. Isang larawan ng mabuting pagkakaisa sa panig ng katarungan at katotohanan ang gusto lang naming ipakita kay Gen. Pete Bulaong ng Manila Police Department (MPD). Wala sa estilo ng BITAG na makipag-away sa mga nakatataas at maaaring kabilang ka na run. Nagsimula ang malalimang pagkakakilanlan namin sayo general, nang itawag ko sayo ang pang-aabuso at pananakot ng &amp;quot;tao&amp;quot; mo sa MPD-Station 5. Inilapit namin sayo ang kanyang pananakot at pagbabanta sa biktima ng &amp;quot;hulidap&amp;quot; na naipalabas na namin sa BITAG. Pero imbes na ipatawag mo, para magkaron ng patas na imbestigasyon, mukhang mas gusto mo pang ipagtanggol at pagtakpan ang iyong &amp;quot;tao&amp;quot;. Huh! Hindi ko masisisi ang mga biktima kung bakit sa BITAG sila lumapit upang humingi ng tulong at hindi sayo Gen. Bulaong, ang TIWALA na tulad ng RESPETO, ay nakakamit base sa resulta ng iyong ginagawa. Mabuti pa si Gen. Vidal Querrol na mataas pa sayo, marunong makinig at aksyon agad sa reklamo. Ang gusto lang kasing makita ng BITAG ay kung paano ang proseso ng iyong pag-iimbestiga kay Sarhento Cenon Parungao na nananakot at nagbabanta sa mga biktima. E ang problemay puro pangako lang ang nahihita sayo ng BITAG. Ipakita mo muna samin na yang mga pangako mo na yan ay mapagkakatiwalaan. Wala pa kasi kaming nakikitang hakbang na ginagawa mo para kami ay magtiwala sayo, magpakitang gilas ka na- man ! Mas rerespetuhin pa ng BITAG ang may kokonting estrella da-hil sa resulta ng kanyang mga ginagawa kaysa sa pinunong puno na ng estrellas sa kanyang balikat pero wala namang nagagawa. Isa pang mensahe Gen. Bulaong, pano magtitiwala ang mga biktima sa isang pinuno kung ang kanyang mga tauhan ay pindeho ng kanyang tanggapan. Inuulit namin, ang tiwala ay nakakamit, at hindi pinagkakaloob! Kamtan mo ang tiwala ng BITAG!</body>
<link>http://www.philstar.com/Article.aspx?articleId=322167&amp;publicationSubCategoryId=94</link>
</article>
<article>
<title>Souvenir ng Monkey Queen</title>
<author>PANAGINIP LANG Ni Nixon T. Kua</author>
<date>
<month>February</month>
<day>18</day>
<year>2006</year>
</date>
<body>NAGWALA nang husto ang Monkey Queen nitong nakaraang ilang araw. Masyadong palaban at nilabas lahat ang nakakimkim na taray. Pinakita ang tunay na ugali na tinatago niya dati bilang Ate Gorilla pero nilalabas na ngayon at dinagdagan pa ng yabang at hangin dahil sa suportang binigay sa kanya ng ilang mga puting unggoy na patuloy na nagpapautang sa kanya pero binabaon naman lalo ang mga taong nasasakupan niya. Lantaran niyang tinawag ang mga senior leaders ng sangkatauhan na mga &amp;quot;destabilizers&amp;quot; at kalaban ng kanyang administrasyon dahil pilit daw iniimbestigahan ang mga anomalyang kinasasangkutan niya, ng kanyang mga kaPamilya, kaPuso, kakampi, kaalyado, kaPartido, kasangga, kasabwat, kakutsaba, mga alipores, tuta at mga linta na nakapaligid sa kanya Nagngingitngit siya dahil wala raw katotohanan ang mga anomalyang nahahalungkat kagaya ng patuloy na pangungurakot, pagpapalaganap ng sugal at higit sa lahat ang pandarayang ginawa noong nakaraang eleksiyon. Todo deny siya dahil para nga naman sa mga mayayamang katulad nila lalo na sa kaugalian ng mga primates ay hindi pagnanakaw yon kung hindi pagkuha ng souvenir. Sa mahihirap lang daw at sa mga tao ang pagnanakaw kung kumuha ng hindi sa kanila. Ginigiit ng kanyang Kamahalan Monkey Queen na kalimutan na lahat ang mga isyung ito at magkaisa na raw upang umunlad daw ang bayang kanyang nasasakupan. Bilang kapalit, handa naman daw siyang bigyan ng magagandang posisyon ang mga leader ng taong kakampi sa kanya at magtatraydor sa sambayanan. Pinasabi niya sa kanyang mga kalaban na huwag alalahanin ang mga mahihirap at dukhang tao dahil sanay naman daw sa hirap ang mga ito. Isa pa, ayon sa kanyang boylet, na sabi ng idol kong si Ka Lor ay may eczema sa labi, ay sagot ito sa problema ng patuloy na paglaki ng populasyon. Kung marami nga naman ang mamamatay ay mababawasan ang suliranin sa populasyon. Sa ngitngit niya, nadulas pa ang Monkey Queen at sinabing alam niyang marami ang ayaw na sa kanya pero wala naman daw magagawa ang sangkatauhan lalo na at nabigyan pa siya ng pasadong grade ng mga White Monkeys na may hawak ng mga sanglaan sa ibat ibang parte ng mundo. Sabagay hawak nga niya ang mga military leaders na sipsip at linta o di kayay patuloy na nakikinabang sa kanya. &amp;quot;Puro sila pulitika, kesa kampian nila ako, inaaway nila ako. Bakit, may ipakakain ba sila sa mga taong mahihirap, may trabaho ba siyang maibibigay, wala, ako may plano ako, my political will ako,&amp;quot; diin ng small but terrible na Monkey Queen. Tama nga naman siya, dati rati galunggong ang kinakain ng tao, tapos sardines, ngayon instant noodles na lang at malapit nang mantika at toyo na lang. Ayos, sakit sa puso at sa bato ang aabutin ng karamihan. Kung wala namang panggamot, di shutay na at solusyon uli sa population problem. Pagdating naman sa trabaho, sa tindi ng ginagawa ng Monkey Queen ay tiyak lalong mapipilitang umalis ang mga tao at magtrabaho sa ibang malalayong kaharian. Sa ganoong paraan, ultimo mga doctor, nurses, piloto, teachers at iba pang professional ay lilisan ng kahariang sinasakluban ng dilim at matutuwa ang mga bansang pupuntahan nila dahil mas maliit ang suweldo at marami pa silang pakikinabangang talino. Matindi kasi ang diplomatic solution niya at siyempre sa ganoong paraan ay gaganda pa ang ekonomiya dahil pasok ng pasok ang dolyar. Hindi bale kung magkakahiwalay ang mga tao dahil mas mabuti ito at kung nasa malayo ang mga may utak at mas madaling supilin ang kanilang pamilya at maiwasan ang mga plano kung paano siya patatalsikin. Tungkol naman sa kinita nila, sobra na kayo, ilang bilyon lang ang kinukuha sasabihin nyong nagnanakaw. Ilang tawag lang sa ka-phone pal niya sasabihin niyong nandaya. Ilang milyon lang ang mga bahay na pinamili sa ibang bansa sasabihin nyong kinurakot. Di ba kayo makaintindi, souvenir yon, SOUVENIR!!! Mahirap lang ang nagnanakaw. Ang mga mayayaman at nag-aral sa ibang bansa ay matapat, makabayan, makatao at higit sa lahat hindi mandaraya! * * * Gaya ng dati, ang kuwentong ito ay parang Bato Bato sa Langit, pero ang Tamaan Tiyak Sapol. Kung sinuman ang naniniwalang sila ang pinatutungkulan nito, umaamin siguro kayo na isa kayong matsing, unggoy, kasabwat, tuta, linta o sipsip at definitely GUILTY. Kung tablan kayo, natural lang yon dahil masakit at mapait talaga ang katotohanan. Aray! Ouch! Aaw! * * * Para naman dito sa isang mahilig mag-text sa akin na cell phone number 09183544898 na tumitindi ang galit pag nabibigyan ko ng pansin si Madam Senyora Donya Gloria, puso mo, huminahon ka at baka atakihin. Tandaan mo hindi mo madadala sa hukay ang yaman, pera o ari-arian. Tsaka hindi ka naman siguro guilty o kayay tinatamaan ng bato kaya cool ka lang. Sabi mo nga lagi pagkatapos mo magmura, he-he-he!!! * * * Para sa anumang reaksyon o kumento, text lang o e-mail sa nixonkua@yahoo.com o nixtkua@gmail.com o mag-text sa 09272654341.</body>
<link>http://www.philstar.com/Article.aspx?articleId=322325&amp;publicationSubCategoryId=94</link>
</article>
<article>
<title>EDITORYAL  Panahon na para puspusang ipatupad ang Clean Air Act</title>
<author></author>
<date>
<month>February</month>
<day>20</day>
<year>2006</year>
</date>
<body>TIYAK na mga illegal loggers ang pagtutuunan ng pansin ni bagong Environment Sec. Angelo Reyes makaraang magkaroon ng landslides sa Southern Leyte noong Biyernes. Mauungkat ang pagkakalbo ng kagubatan sa nangyaring landslides. Pero sana naman, mapagtuunan din ng pansin ni Reyes ang hindi naiimplement na Clean Air Act. Kung hindi maipatutupad, marami rin ang mapipinsala dahil sa paglanghap nang nakalalasong hangin partikular sa Metro Manila. Sabi ng dating DENR Sec. Michael Defensor si Reyes daw ang tamang tao sa departamento. Dahil daw sa lawak ng karanasan nito sa military, madali nitong madadakma ang mga illegal loggers, illegal miners at maiimplement ang Clean Air Act. Isa sa magandang nabanggit ay ang pag-iimplement ng Clean Air Act at harinawang magkatotoo ang sinabi ni Defensor tungkol kay Reyes na magagampanan nito nang maayos ang pangangalaga sa kapaligiran. Sana nga ay maging kakaiba si Reyes sa mga humawak sa departamento. Sana nga ay mayroon siyang tapang at lakas ng loob para maipatupad ang Clean Air Act of 1999. Anim na taon na ang nakalilipas nang isabatas ang Clean Air Act pero hanggang ngayon ay wala pang nakikitang pagbabago sa kalidad ng hangin partikular sa Metro Manila. Ang mga naninirahan sa Metro Manila ay nasa panganib na magkaroon ng ibat ibang sakit kung hindi masosolusyunan ang grabeng air pollution. Walumpong porsiyento ng grabeng pagkalason ng hangin ay dahil sa mga ibinubugang usok ng mga kakarag-karag na sasakyan. Mga bulok na ang mga sasakyang nagyayaot sa mga kalye pero patuloy pa ring ipinapasada. Nakasaad sa Clean Air Act na ang mga sasakyang luma at nagbubuga ng maitim na usok ay ipagbabawal na. Bawal din ang paggamit ng incinerators, at mahigpit ding ipinagbabawal ang pagsusunog ng mga basura. Ang pagsisiga ay nakatutulong para lumubha ang air pollution. Marami ang umaasa kay Secretary Reyes at hindi niya dapat biguin ang mga umaasang magkakaroon pa ng kalidad ang hangin. Walisin ang mga smoke belchers sa kalsada. Sila ang nagdudulot ng 80 porsiyento ng air pollution. Dahil sa ibinubugang may lasong usok kaya maraming maysakit. Tuparin ang sinabing poprotektahan at ililigtas ang kapaligiran.</body>
<link>http://www.philstar.com/Article.aspx?articleId=322459&amp;publicationSubCategoryId=94</link>
</article>
<article>
<title>DBP prexy pinagbibitiw</title>
<author>AKSYON NGAYON Ni AL G. Pedroche</author>
<date>
<month>February</month>
<day>20</day>
<year>2006</year>
</date>
<body>MUKHANG tayoy nasa panahon ng mga protesta at pagpapababa sa tungkulin ng mga nanunungkulang opisyal. Habang nag-uuminit muli ang &amp;quot;Gloria resign&amp;quot; movement, pati pala ang presidente ng Development Bank of the Philippines (DBP) na si Vitaliano Na&amp;ntilde;agas ay pinagbibitiw din ng mga kawani ng DBP. Plano raw ng mga kawani ng DBP na kaladkarin at kasuhan sa Ombudsman itong si Mr. Na&amp;ntilde;agas dahil sa eskandalong kinasuungan nito. Sabi ng isang DBP insider, noong 2004 &amp;quot;namudmod&amp;quot; ng regalo si Na&amp;ntilde;agas na nagkakahalaga ng $6,335 sa mga opisyal ng World Bank at US Agency for International Development (USAID). Inaakusahan din ang DBP chief na nagpasasa sa Japanese food tulad ng sushi at sashimi sa Kimpura noong 2004. Kaya binansagan daw si Na&amp;ntilde;agas na &amp;quot;Kimpura king.&amp;quot; Hindi tayo umaayon agad sa akusasyon pero sa tingin ko, Mr. Na&amp;ntilde;agas has some explaining to do. Well, ang mga alegasyon ay ibinase na rin sa sariling liquidation report ni Na&amp;ntilde;agas na dumedetalye sa kanyang expenses na umabot ng $8,786 sa kanyang biyahe sa US noong 2004. Lumilitaw daw base sa mga resibong isinumite niya na kumakain siya sa bantog at mamahaling Kimpura restaurant tuwing ikalawang araw. Pero pinagdududahan kung talagang namigay siya ng regalo sa mga sinasabi niyang pinagbigyan. Nang beripikahin kasi sa mga tinuran niyang foreign officials, marami sa mga ito ang nag-deny. Kaya naniniwala ang mga concerned employees ng DBP na si Na&amp;ntilde;agas ang tunay na nakinabang sa malaking ginastos niya o kaya yung ilang &amp;quot;malalapit&amp;quot; na tao sa kanya. Ang ipinagtataka ng mga empleyado, ang mga resibo sa mga bagay na binili niya sa US at Pilipinas ay iisa ang petsa. Sabi nila, may &amp;quot;teletransporter&amp;quot; ba itong si Mr. Na&amp;ntilde;agas at nakapag-shopping siya ng sabay sa US at Pilipinas? Dahil diyan, natuturete raw ang mga troubleshooters na kaalyado ni Na&amp;ntilde;agas kung paano sila dedepensa sa akusasyon. Ang masasabi ko lang, kung walang kasalanan at sinisiraan lang siya, eh di patunayan. Sa board meeting ng DBP nung Pebrero 8, di raw malaman ng mga kaalyado ni Na&amp;ntilde;agas kung paano siya idedepensa. Lalong lumala ang sitwasyon porke wala raw sa pulong ang DBP prexy.</body>
<link>http://www.philstar.com/Article.aspx?articleId=322465&amp;publicationSubCategoryId=94</link>
</article>
<article>
<title>Mga arogantet hambog na kompanya, di uubra sa BITAG!</title>
<author>BAHALA SI TULFO Ni Ben Tulfo</author>
<date>
<month>February</month>
<day>20</day>
<year>2006</year>
</date>
<body>BALANSE at patas kung magtrabaho at kumilos ang BITAG. Kapag may lumapit sa aming nagrereklamo, sinisigurado ng BITAG na makuhanan ng panig ang inirereklamo. Hindi kami basta nag-aaksaya lamang ng panahon at laway na kausapin kung sinumang barabas na makausap namin sa kabilang linya o sa personal man. Dahil ang pangunahing pakay ng BITAG ay linawin ang reklamong inilapit sa aming opisina ng inyong mga biktima. Sasampulan ko lang sa kolum na ito ang Human Resources Manager ng EA Manufacturing Corporation. Isang BITAG staff ang naatasan kong tumawag sa kanilang tanggapan upang alamin ang problemang inilapit sa amin ng dati nilang empleyado. Pero arogante, bastos at pilosopo nitong sinasagot ang paglilinaw na ginawa ng BITAG. Hinamon pa kaming turuan na lang daw ang mga nagrereklamo na magsampa ng kaso sa Department of Labor. Hindi away ang pakay ng BITAG ng araw na yun pero inumpisahan mo kami, pagbibigyan namin ang iyong kagustuhan kung yan ang ikaliligaya mo. Hindi bagay ang posisyong kinauupuan mo ngayon kung ikaw nga yun, masyado kang makatwiran gayung baluktot naman ang iyong mga patutsada. Dahil alam ng BITAG ang salitang KONSIDERASYON at PAGGALANG, bibigyan ka pa namin ng mukha sa pagkakataong ito. Ayusin nyo na lang ang gulong namamagitan sa inyong kumpanya at ng mga dati ninyong empleyado. At babala na rin sa ibang kumpanyang makakaharap ng BITAG, hindi kami marunong makipag-away puwera na lang kung kami ang uumpisahan. Tatapatan ng BITAG ang mga lengguwaheng kayang palabasin at salitain ng inyong tanggapan!</body>
<link>http://www.philstar.com/Article.aspx?articleId=322474&amp;publicationSubCategoryId=94</link>
</article>
<article>
<title>Call centers kulang sa empleyado</title>
<author>SAPOL NI Jarius Bondoc</author>
<date>
<month>February</month>
<day>21</day>
<year>2006</year>
</date>
<body>PUTOK ngayon sa Maynila ang negosyong call center. Ang mga Pilipino kasi walong beses lang kada taon mag-sick leave, kumpara sa Indians na 15 beses. Loyal pati ang mga Pinoy: tumatagal nang 19 buwan sa empleyo, kumpara sa Indians na 11 buwan lang. Mas mura i-train ang Pinoy: 19 na araw lang, kumpara sa Indians na 25 araw. At ang Inggles ng Pinoy ay neutral accent, di tulad ng Indians na mahirap maintindigan mag-Inggles. May malaking problema nga lang sa Maynila. Kada linggo, 5,000 ang bagong trabaho sa call centers. Pero 3% lang, o 150, ang napupunuan. Kumbaga, kailangan mag-interview ang call centers ng 165,000 aplikante para maka-hire ng 5,000. Sayang, dahil P15,000-P18,000 pa naman kada buwan ang starting salary sa call centers. At dahil sa bilis ng paglaki ng kumpanya, maaring ma-promote agad na middle-level manager ang baguhan sa loob ng dalawang taon, at susuweldo ng P50,000-P80,000 kada buwan. Kokonti lang ang natatanggap sa call centers dahil natutuklasan ng recruiters na mabagal umintindi at baluktot bumigkas ng Inggles ang karamihan ng aplikante. Itoy dahil miski marunong sila mag-Inggles, hindi nila ito nae-ensayo. Hindi ito puwede sa call centers na tumatanggap ng inquiries para sa mga produkto o serbisyo mula sa America. May tatlong solusyon sa kahirapang mag-recruit sa Maynila: Una, ilipat ang call centers sa mga lugar na mas sanay mag-Inggles ang mga Pinoy. Halimbawa, sa Ilocos, Baguio, Cebu at Iloilo, kung saan ugali ng mga pamilya na pahusayin ang pag-Inggles ng mga bata. Huwag na rito sa Maynila kung saan may bulok na pananaw na ang pag-Inggles ay kawalan ng nasyonalismo. Ikalawa, makipag-ugnayan ang call centers sa state universities and colleges, para doon pa lang ay makapag-train na sila ng mga estudyante. Ikatlo, at itoy tip sa television producers, gumawa ng shows para i-anunsyo ang vacancies sa call centers, tapos samahan na rin ito ng English exercises. Tiyak, maraming manonood at mag-a-advertise sa programa.</body>
<link>http://www.philstar.com/Article.aspx?articleId=322621&amp;publicationSubCategoryId=94</link>
</article>
<article>
<title>Apurahin ang pagdinig sa kaso ni Erap</title>
<author>HALA BIRA! Ni Danny Macabuhay</author>
<date>
<month>February</month>
<day>21</day>
<year>2006</year>
</date>
<body>SINO ang mag-aakala na dadalo sa thanksgiving mass para kay Erap ang kanyang mga dating kalaban sa pulitika. Dumalo si dating President Cory Aquino at Senate President Franklin Drilon at maraming iba pa. Mukhang nagkakaintindihan na sila ngayon. Sabagay, kahit na noon pa mang kakukulong pa lamang ni Erap ay maraming kaluwagan ang ibinibigay sa kanya ng administrasyong Arroyo. Di nga ba ilang beses nang binabatikos si GMA dahil malimit na pumapayag sa mga requests ni Erap katulad ng pagpapaopera sa mata nito sa Hong Kong at pagpunta-punta nito sa bahay niya sa San Juan. Sa palagay ko may suporta pa ng ilang grupo si Erap. Ito rin sa palagay ko ang dahilan kaya natatakot ang kampo ni GMA. Baka maimpluwensiyahan ang grupong ito upang makatulong na mapatalsik si GMA sa puwesto. At sa tingin ko, natataranta ngayon ang kampo ni GMA sapagkat pati si Cory Aquino ay sweet na rin na nakikipagsayaw kay Erap. Ito sa palagay ko ang dahilan kaya gumagawa ng hakbang sina GMA upang makipagbati kay Erap at mga kasamahan nito. Itinalaga pa ni GMA si Mike Defensor upang mamagitan sa dalawang kampo. Kailangang apurahin na ang pagdinig sa mga kaso ni Erap. Matagal nang ibinibitin ng gobyernong Arroyo ang mga kaso laban kay Erap. Dapat nang malaman kung guilty o not guilty si Erap. Kung hindi guilty, palabasin na kaagad si Erap. Kung mapapatunayang guilty e di ikulong.</body>
<link>http://www.philstar.com/Article.aspx?articleId=322634&amp;publicationSubCategoryId=94</link>
</article>
<article>
<title>Lunas laban sa buwisit at malas</title>
<author>PANAGINIP LANG Ni Nixon T. Kua</author>
<date>
<month>February</month>
<day>21</day>
<year>2006</year>
</date>
<body>SUNUD-SUNOD na kamalasan ang dumadapo sa kahariang ito. Pulos gutom at hirap na ang inaabot ng mamamayan dahil sa kawalan ng trabaho at opportunidad pero ang masakit nito ay nadadagdagan pa ng walang tigil na trahedya. Lahat ng uri ng kalamidad ay tumama na sa bayang iyan. Kalamidad na gawa ng tao gaya ng disgrasya sa game show na Bow Wow Wow na kumitil ng buhay ng mahigit sa 70 katao at pagkasugat nang mahigit 500 pa hanggang sa mga gawa ng kalikasan gaya ng landslide na bumura sa ilang barangay sa isang malayong probinsya sa naturang kaharian na nagresulta sa kamatayan nang napakaraming mamamayan kasama ang mga batang nag-aaral ng gumuho ang bundok at tabunan sila ng buhay. Hanggang sa kasalukuyan ay libong mamamayan ang hindi matagpuan at pinaniniwalaang namatay sa naturang sakuna. Marami pang ibang mga kakaibang pangyayari sa naturang bansa na kumikitil ng napakaraming buhay bukod pa roon sa mga pinapatay ng mga criminal na libreng- libre nang nakakakilos dahil sa matinding koneksyon nila sa mga awtoridad. Tunay na nababahala na ang sangkatauhan sa naturang bayan dahil pangitang pangitang kaBuwisitan na ang mga pangyayaring ruon. Mga kaMalasang dala ng kung sino o ano? Walang makapagbigay ng paliwanag sa mga pangyayari at lahat ay tunay na nababahala na lalo na ang mga magulang na matindi na ang takot para sa kaligtasan ng kanilang mga anak hanggang sa may makaisip na puntahan si Ingkong Lama Hatla, isang matandang ermitanyo na nakatira sa kuweba na matatagpuan sa may paanan ng bundok na maaabot lamang pagkatapos tumawid ng pitong ilog at pitong gubat na may 777 na natitirang punong kahoy na hindi pa napuputol ng mga loggers at higit sa lahat maaabot lamang pagkatapos maglakad o mag-hiking ng 70 araw ang 77 taong nagtataglay ng malinis na kalooban. Kung may isa lang sa 77 na ito na hindi malinis ang intension ay hindi matatagpuan si Ingkong Lam-A Hatla na kilalang physic, astrologer, geomancer, feng shui expert, manghuhula at higit sa lahat tunay na kinikilalang Nostradamus ng kasalukuyang panahon hindi lang sa kahariang iyan kung hindi sa buong sangkatauhan. Agad-agad naghanda ang 77 napiling pupunta, kasama ang ilang kabataang kilalang hindi makukuwestiyon ang integridad pero laki ng gulat nila ng papasok palang sila sa una sa pitong gubat at mag-uumpisa pa lang tumawid sa ikalawang ilog na talagang matindi ang ragasa ng tubig ay nakita nila si Ingkong Lam-A Hatla na kitang-kita ang matinding kalungkutan sa mukha at nagmamadaling sumalubong sa kanila. Humahangos pa ito at agad agad niyakap ang pinakamatanda sa 77 napiling magtungo sa kanya  isang 77 anyos na matandang kilala sa kabutihan at katapangan. &amp;quot;Alam ko bakit kayo nandito, minabuti kong salubungin kayo dahil marami pang kamalasan at kabuwisitan ang tatama, marami pang buhay ang makikitil. Dadami ang magugutom, marami ang mamamatay na dilat ang mata. Kakalat ang ibat ibang sakit na karamihan pa bata ang dadapuan, sunud-sunod na kalamidad ang tatama sa atin, lindol, bagyo, sunog, landslide, tsunami, flashfloods, plane crash, barkong lulubog at iba pang sakuna at kalamidad,&amp;quot; sabi ni Ingkong Lam-A Hatla na hindi mapigilan ang pagluha. &amp;quot;Dahil sa tindi ng paghihirap ay magmimistulang hayop ang sangkatauhan, magpapatayan, mag-aagawan at higit sa lahat dadanak ang dugo sa buong kaharian. Aagos ito sa lupa at magkukulay itim hanggang sa sumalubong ito sa kadilimang dala ng gabi at tuluyang kikitilin ang liwanag sa kahariang ito,&amp;quot; dagdag pa ni Ingkong Lam-A Hatla. &amp;quot;Pero ano ang gagawin natin Ingkong Lam-A Hatla, paano na si Inay at Itay, si Lolo at Lola, ang mga kapatid ko, sina Tiyong at Tiyang, si Maam Teacher naming, ang mga kaibigan ko, si Bantay (asong alaga nila), si Kuting (pusa ng kapitbahay nila) at si Big Boy (kalabaw na sinasakyan niya at pinang-aararo ng Tatay niya), ano ang mangyayari sa kanila?&amp;quot; napaluhang tanong ng pinakabata sa 77 na si Jose, isang pitong taong bata na ang naalala ay hindi ang sarili kung hindi ang mga mahal sa buhay. Iling iling si Ingkong Lam-A Hatla, tumingin sa langit na patuloy na nagdidilim kahit katatapos lang nila mananghalian, sabagay tumalikod at binuklat ang isang librong may 7,777 pahina at biglang nagsalita: &amp;quot;kailangan alisin ang may nunal, hindi na kailangan patagalin, tumitibay ang alyansa nila ng kumpare at best friend niyang si Taning at ang Ninong niyang si Lucifer.&amp;quot; &amp;quot;Iyan lang ang tanging lunas, mawala ang may nunal at unti-unti manunumbalik ang sigla, saya at ganda ng kahariang ito. Ipagsigawan nyo ang sinabi ko, dapat maisakatuparan ang pag-alis sa nunal sa loob ng pitong linggo kung hindi ay tuluyan na tayong sasakupin ng kadiliman,&amp;quot; diin ni Ingkong Lam-A Hatla. &amp;quot;Pero sino ang may nunal, saan siya hahanapin,&amp;quot; malungkot at naguguluhang tanong ng 77 malilinis ang kalooban na mukhang nawawalan na ng pag-asa. &amp;quot;Patience is a virtue, makikita nyo yan,&amp;quot; sagot ni Ingkong Lam-A Hatla sabay turo sa likuran nila. &amp;quot;Pawalis, palinis at pagpapaganda ng inyong kapaligiran handog ng inyong MAHAL na KaMahalang Monkey Queen, your taxes are working for you!&amp;quot; nakalagay sa billboard na may malaking larawan ng Monkey Queen. * * * Para sa anumang reaksyon o kumento, text lang o e mail sa nixonkua@yahoo.com o nixtkua@gmail.com o mag text sa 09272654341.</body>
<link>http://www.philstar.com/Article.aspx?articleId=322638&amp;publicationSubCategoryId=94</link>
</article>
<article>
<title>Iba si PNP bossing Art Lomibao</title>
<author>ORA MISMO Ni Butch M. Quejada</author>
<date>
<month>February</month>
<day>23</day>
<year>2006</year>
</date>
<body>NAKIKIDALAMHATI ang mga miyembro ng NAIA Press Corps. Inc., sa pagkamatay last Tuesday mor-ning ni Nely Forio Fabroa, 53, wife ni Julie Fabroa, photographer ng Manila Standard, na nakatalaga sa NAIA. Nakaburol ang labi ni Nely sa kanilang bahay sa Odiongan, Romblon. Naulila ni Nely, si Julie kanyang husband mga anak na sina Luouie, Joseline at Julie. Ang isyu, sinibak ni PNP bossing Art Lomibao si EPD District Director Oscar Valenzuela dahil sa isyu ng command responsibility regarding sa shabu flea market diyan sa Pasig City. Sampal kasi sa kakayahan ng PNP ang natuklasan shabu flea market kaya naman sinipa ni Art si Valenzuela. Ika nga, na-embarras ang kaparakan sa Pinas! Bakit si Valenzuela at Sr. Supt. Raul Medina lang yata ang sinipa sa EPD? Why o why? Alaws bang kasalanan ng hepe ng intelligence at drug enforcement na kabaro rin nila? Meron bang tinitignan at tinititigan todits? Masuwerte pa sa ngayon ang ibang kaparakan na dehins pa naalis sa kanilang puwesto diyan dahil natatakpan pa sila ng Southern Leyte issue. Kapag humupa ang Southern Leyte landslide tiyak panibagong sipaan na naman ang mangyayari sa EPD. Ngayon pa lang ay sangkatutak na sepiak ang nag-iiyakan dahil ibinato sila sa Subic for re-training program. Sana lahat ng kapulisan sa Pasig City ay idinaan sa drug testing para naman malaman ng madlang people kung sino ang drug dependent sa kanila. Sabi nga, para maalis ang duda ng public! Ang shabu flea market sa Mapayapa compound, Barangay Sto. Tomas ay isang dangkal lamang ang layo from the Municipal City. Kung ikakalaboso lahat ang 312 people na nahuli ng mga rakpa todits tiyak aapaw ang Pasig City Jail. Sabi nga, parang nagpagawa ng factory ng sardines sa loob ng karsel. He-he-he! Hinihimay ng mga tauhan ni DIDM at con-current bossing ng AIDSOTF Marcelo Ele Jr., kung sino ang lord of all lords ng shabu flea market sa Mapayapa compound dahil up to now ayaw pang magturo ng mga culprits. Dapat umaksyon ang DILG sa LGUs sa Pasig City para sa patas na paglilitis sa kanila. Kung may kasalanan sibakin para ipakita sa madlang people na wala silang kinikilingan sabi ng kuwagong tulak ng floorwax. &amp;quot;Dapat complete overhaul from top to bottom, anang kuwagong SPO-10 sa Crame. Mantakin mo kaya pala dumarami ang sira ulo diyan sa Pasig may tiangge pala ng shabuhan todits, inis na sabi ng kuwagong Kotong cop. Dapat huwag magpa-bright-bright ang mga bright boy sa Pasig kailangan ipatupad ang butas este mali batas pala kahit sino ang tamaan, kamote!</body>
<link>http://www.philstar.com/Article.aspx?articleId=322948&amp;publicationSubCategoryId=94</link>
</article>
<article>
<title>Coup detat in hell aborted!!!</title>
<author>PANAGINIP LANG Ni Nixon T. Kua</author>
<date>
<month>February</month>
<day>23</day>
<year>2006</year>
</date>
<body>TARANTANG-TARANTA si Taning at ang kakambal niyang si Dimon, tagilid ang kanilang hawak sa trono. Serious talaga ang itong balitang coup detat. Kabadung-kabado sila at sa bihirang pagkakataon ay lubos silang natatakot dahil wala silang mapagkatiwalaan. Mga heneral nila na dati-rati ay naaasahan nila ay alam nilang nakakausap ng nais umagaw sa kanilang trono. Ultimo ang mga aswang, demonyo, impakto, multo, tikbalang at iba pang mga masasamang espiritu ay alam nilang hindi maaasahan. Hindi nila malaman ang gagawin, isa ito sa pinakaseryosong attempt sa kanilang kaharian sa talagang napakatagal na panahon. Lahat ng mga paraan na ginawa nila noon ay inisip nila kung uubra. Research ng katakut-takot ang dalawa. Buklat ng mga libro at bukas ng computer na may file ng mga deadly and dirty tricks na ginamit nila laban sa ibang nagtangka noong nakaraan gaya nina Adolf Hitler, Ted Bundy, Napoleon Bonaparte, Idi Amin, Caligula at iba pa ay nireview nila. Todo review, cramming na parang mga estudyante na naghahabol lang pag malapit na ang exams ang ginawa nila at tulirung-tuliro na sila. Walang talaga silang makitang paraan upang mapigilan ang napipintong pang-aagaw sa korona nila. Unay inisip nila na dagdagan ang bilang ng guwardya, isama sa magbabantay ang mga yumaong mga pulitiko pero hindi ubra, kayang suhulan ng mang-aagaw at babaligtad agad ang mga ito. Pangalawang paraan ay total na sarhan ang impiyerno, walang papapasukin at walang palalabasin pero uso na ang cell phone, champion ang kalaban nila sa larangan ng komunikasyon at magaling pa nga sa HELLO TANNIE kaya walang lusot. Pinakamatinding makukuha nila ay noted lang. Pangatlong paraan na pumasok sa isip nila ay ni huwag payagang lumapit, gamitin ang CPR pero original at patented ng katunggali nila ang paraang yun tsaka hindi ubra pagkatiwalaan ang mga yumaong corrupt na police at sundalo na malabong sumunod sa kanila, malamang pa bumaligtad sila, kaya kalimutan na lang, isip pa ng ibang paraan. Pinagpapawisan ng yelo ang dalawa kahit na ubod ng init, wala silang pupuntahan tsaka matagal na silang naghahari roon so bakit nila paaagaw, sila yata ang nakaupo. &amp;quot;May paraan utol, huwag tayong mawawalan ng pag-asa, nandyan lang ang paraan sa ating mga deadly tricks, kumain muna tayo at mahirap mag-isip ng kumakalam ang tiyan,&amp;quot; sabi ni Taning. Pinatawag nila ang ilang natitirang loyal sa kanilang mga heneral at pagkatapos ay ang chief cook nilang si Idi Amin, isang kilalang malupit na lider ng isang bansa sa Afrika na kumakain ng taong kumakalaban sa kanya at nagpahanda ng masarap na pagkain. Hindi umubra noon ang coup attempt ni Amin dahil naunahan nila ito ng takot nang pinakita nilang ginagawa nilang chicharon ang tenga ni Hitler. Kinabahan si Amin dahil baka gawin siyang dinuguan ni Taning at ni Dimon. Habang kumakain, naitanong ni General Lucifer si Amin: &amp;quot;Ano ang gagawin mo kung may nagtatangkang umagaw sa nasasakupan mo pero hindi mo naman kayang labanan dahil malakas bagamat maliit?&amp;quot; &amp;quot;Sino siya mga boss? Bakit naman siya pupunta rito, wala na bang siyang nasasakupan o magagapi na ba siya ng mga kabutihan sa daigdig?&amp;quot; tanong ni Amin. &amp;quot;Hindi mo na kailangan malaman kung sino siya, importante ay ano ang dapat gawin? Mas matindi sa inyong lahat ito, small but terrible ito! Mas malupit sa amin ito kaya huwag mong pangaraping makarating siya rito,&amp;quot; diin ni Taning. &amp;quot;Kung ganoon mga bossing, simple lang, alalayan nyo, tiyakin nyong hindi siya magagapi, lahat ng suporta ibigay nyo pero bigyan nyo ng problema para hindi maging over confident at baka palawigin ang kanyang kaharian,&amp;quot; pabulong na sagot ni Amin na nag-aalalang baka marinig siya ng mga intelligence agent na mahilig sa wiretapping. Naglinaw ang mukha ng mag-utol na Taning at Dimon at ang Heneral nilang si Lucifer, nakahinga nang malalim at agad nagtinginan na may ngiti sa labi. &amp;quot;Sabihan nyo ang lahat ng mga kaalyado natin, kakampi natin, mga bayaran natin, mga halang ang kaluluwa, mga criminal, mga corrupt, mga sinungaling, magnanakaw, lahat ng kawatan na hawak natin, mga linta, mga tuta natin, lahat ng masasama, full force back up the Monkey Queen,&amp;quot; pahiyaw na utos ni Taning at ni Dimon sabay pirma ng executive order. Si Heneral Lucifer naman ay inangat ang high tech 4th generation na cell phone at tinawagan si Kamatayan: &amp;quot;Hello Deadly, magtungo ka sa kaharian ni Monkey Queen, pumatay ka nang marami, wala kaming pakialam kung paanong paraan. Lindol, landslide, mudslide, stampede, bahala ka na, basta kailangang maguluhan siya, pero hindi siya kasali. Exempted ang Monkey Queen ok. OO! Kahit by more than ONE MILLION.&amp;quot; * * * Para sa anumang reaksyon o kumento, text lang o e-mail sa nixonkua@yahoo.com o nixtkua@gmail.com o mag text sa 09272654341.</body>
<link>http://www.philstar.com/Article.aspx?articleId=322959&amp;publicationSubCategoryId=94</link>
</article>
<article>
<title>EDSA-1 naglaho</title>
<author>SAPOL Ni Jarius Bondoc</author>
<date>
<month>February</month>
<day>24</day>
<year>2006</year>
</date>
<body>SABI ng mga obispong Katoliko, patuloy na rebolusyon dapat ang EDSA-1  pagsulong ng kalayaan at kaunlaran. Pero makikita sa isang dako si Presidente Gloria Arroyo na hindi interesadong idaos ang ika-20 anibersaryo na People Power Revolt dahil umiiwas sa ilang personalidad. Makikita sa kabilang dako si dating Presidente Cory Aquino na nakianib naman kay Joseph Estrada laban kay Arroyo. Tuliro tuloy ang publiko at wala na ring ganang ipagdiwang ang kaganapan kung saan nakinabang lang ang mga dati nang naghahari sa lipunan. Laban kay diktador Ferdinand Marcos ang EDSA-1. Nang ibagsak siya, naupo ang dating oligarkiya: Ang mga Cojuangco at iba pang pamilya na daan-taon nang kumokontrol sa politika at ekonomiya ng ibat ibang probinsiya. Lumaya nga ang mga tao mula sa militar, pero nanatili silang mahirap at mangmang. Nakadalawa pang Presidente matapos si Cory: Sina Fidel Ramos at Erap. Nagpatuloy lang ang lumang sitwasyon. Laban sa pandarambong ni Erap ang EDSA-2. Nagsanib noon sina Cory, Arroyo at civil society para ihabla si Erap sa jueteng payola at pagnakaw ng tobacco excise tax. Hinabla nga siya, pero mas malala ang umanoy palakad ng pumalit na Arroyo. Paratang sa kanya ngayon ang pagnakaw sa halalan at sa fertilizer fund. Ang mga dating magkakaaway sa EDSA-1  sina Cory, Franklin Drilon, Tito Guingona, at civil society sa isang panig, at ang Marcoses, Erap, Ping Lacson, Ronnie Zamora at Chiz Escudero sa kabila  ay nagka-isa naman ngayon laban kay Arroyo. Ibinibintang sa kanya ang karalitaan. Pero nandiyan ang Hacienda Luisita nina Cory kung saan isang kahig-isang tuka pa rin ang mga magsasaka, Nariyan ang mga mahihirap na kunoy ipinaglalaban ni Erap, pero sinamantala lang niya nang nasa poder. At si Arroyo, walang pinag-aabalahan kundi ang pagpapanatili sa sarili sa kapangyarihan. Aminin na natin. Naglaho na ang espiritu ng EDSA-1. Hindi nito binago ang buhay at tadhana ng mamamayan. Binago lang ang pangalan ng pinuno  at ito ay luma nang elitista. Elitista rin ang mga sumunod na pinuno. Wala ngang rason para ipagdiwang ang EDSA-1.</body>
<link>http://www.philstar.com/Article.aspx?articleId=323098&amp;publicationSubCategoryId=94</link>
</article>
<article>
<title>Baka tamaan ng kidlat si Ferdie na anak ni Apeng Sy</title>
<author>BANAT NI BATUIGAS Ni Bening Batuigas</author>
<date>
<month>February</month>
<day>24</day>
<year>2006</year>
</date>
<body>INULAN ako ng tawag noong Miyerkules nang ibulgar ko ang malawakang operation ng bookies ng karera ni Apeng Sy sa kaharian ni Manila Mayor Lito Atienza. Napatunayan lamang nito na marami talagang nagmamahal kay Apel Sy ang hari ng karera sa ngayon sa Manila bunga sa kanyang mahigit 1,000 puwesto. O marami lang talaga ang nakikinabang sa kanya, di ba mga suki? Siyempre, ang lahat nang tumawag, karamihan sa kanila ay malapit sa akin, ay nagtatanong kung puwede kong tigilan ang pag-atake kay Apeng Sy. Kaya pala tinatawag na untouchable si Apeng Sy, eh marami siyang alipores na naka-payola sa kanya. Pero alam nyo na siguro ang kasagutan ko. Sinisiguro ko naman sa inyo, mga suki, na walang halong personalan ito at ginagawa ko lang ang aking trabaho, he-he-he! Masarap kasing banggain yaong tinatawag na untouchable at tiyak may kahihinatnan, di ba mga suki? Ang masamang balita lang, kahit ibinulgar ko na ang mga puwesto ni Apeng Sy pati na ang may hawak na chairman ng barangay sa mga ito, eh hindi natinag ang mga bookies niya. Talagang hanep ang connection ni Apeng Sy dahil bukas na bukas pa rin ang mga puwesto na binanggit ko. Ika nga walang binatbat ang laway ni PNP chief Dir. Gen. Arturo Lomibao laban kay Apeng Sy. Panay press release lamang pala si Lomibao kayat hindi na siya pinaniniwalaan ng mga junior officers niya. Panay kasi pananakot sa jueteng eh hindi naman niya kayang tuparin tulad na lang sa pag-relieve sa hepe ng Batangas PNP na si Sr. Supt. Don Montenegro at Cavite PNP na si Sr. Supt. Benjarde Mantele. Di ba nahulihan ng jueteng sina Montenegro at Mantele? Bakit nasa puwesto pa sila Gen. Lomibao Sir? Saan napunta ang ipinagyayabang mong transformation program ha Gen. Lomibao Sir? Panay ka lang bola tulad ng kampanya mo laban kay Apeng Sy, Boy Abang, Boy Tuazon o Tom Sacueza at iba pang gambling lords sa Metro Manila. At bakit nabali rin ang pakpak ng anti-gambling task force mo? He-he-he Nagsasayang lang ng laway si Lomibao, di ba Sr. Supt. Pat Hernandez Sir? Balik tayo kay Apeng Sy. Hindi ko naman daw kayang ipasara ang kanyang negosyo kahit abot langit ang pagbabando ko ng kanilang puwesto. Mayroon daw sila sa lahat ng ahensiya ng PNP at lalong bagyo sila kay Mayor Atienza. Isang malakas na halakhak lang ang isinagot ng anak ni Apeng Sy na si Ferdie sa aking espos&amp;eacute;. Kung sabagay, paano mari-raid ang mga puwesto ni Apeng Sy ay palagi sa kanyang opisina sa Tambacan St., sa Binondo si PO2 Bayani Neri, ang kolektor ng lingguhang intelihensiya ni CIDG director chief Supt. Jesus Versoza? Kayat maliwanag mga suki na kung si Lomibao mismo eh hindi kayang ipa-raid ang mga puwesto ni Apeng Sy, si Versoza pa kaya? Tiyak kapag na-raid man ng mga bataan ni Versoza si Apeng Sy, Makakatakas din sila tulad ng ginawa ng terorista na si Al Ghozi, di ba mga suki? Kaya dapat sibakin muna ni Versoza si Neri para hindi magli-leak ang kanilang operation nila laban kay Apeng Sy dahil tiyak mas loyal pa sa gambling lord ito kaysa kanya. Ipinangalandakan pa ni Ferdie na meron daw sila sa akin. Ano yon? Pakiulit? Patunayan mo yan Ferdie at baka tamaan ka ng kidlat. Abangan!</body>
<link>http://www.philstar.com/Article.aspx?articleId=323102&amp;publicationSubCategoryId=94</link>
</article>
<article>
<title>Paggunita sa kasaysayan ng simbahan ng Maynila at EDSA 1</title>
<author>ALAY - DANGAL Ni Fr. Jose C. Blanco,S.J.</author>
<date>
<month>February</month>
<day>24</day>
<year>2006</year>
</date>
<body>NOONG Miyerkules (Pebrero 22) pinasina- yaan ni Arch. Gaudencio B. Rosales ng Maynila, ang kababagong Museo ng Arsodiyosesis ng Maynila. Ang naturang museo ay nagsasalarawan ng mga nagawa at napagtagumpayan sa Pilipinas ng mga naunang misyonero. Ang pinakasentro ng naturang &amp;quot;Living Canopy&amp;quot; ay ang pagsilang at paglago ng Arsodiyosesis ng Maynila. Marahil ang naturang pagpapasinaya ay ang huling opisyal na gampanin ni Rosales bilang Arsobispo bago siya idineklarang Cardinal ni Pope Benedict XVI sa pamamagitan ni Arch. Antonio Franco dating Nuncio sa Pilipinas. Malugod na pagbati kay Msgr. Gabriel S. Casal, Director ng Museo ng Arsodiyosesis ng Maynila, sa matagumpay na pagbubukas muli ng museo at higit sa lahat kay Arch. Gaudencio B. Rosales, bilang isa sa mga bagong Cardinal. Mabuhay! * * * Ipinagdiriwang sa kasalukuyan ang ika-20 anibersaryo ng EDSA 1. Hindi natin dapat kalimutan na ang ugat ng EDSA ay nagmula sa pagtataya ni Benigno &amp;quot;Ninoy&amp;quot; Aquino, Jr. ng kanyang buhay para matamo ng mga Pilipino ang kalayaan sa diktaduryang Marcos. Para sa akin, ang mga katangian ng EDSA 1 ay ang mga sumusunod: 1.) kombinasyon ng pananalig sa Diyos at sama-samang pagkilos ng sambayanan ang nagturo sa mundo kung paanong ang isang sambayanan ay nakapagpatalsik ng isang diktadurya; 2.) ang pagbabago ay maaaring makamit sa pamamagitan ng mapayapang pamamaraan; 3.) ang pagkilala na bagamat nakamit nating mga Pilipino ang kalayaan mula sa isang diktadurya, patuloy dapat ang pakikihamok upang magkaroon ng tunay na katarungang panlipunan. Sa gayon, hindi pa talaga nagwawakas ang EDSA 1. Itoy nasundan pa ng ikalawang yugto  ang EDSA 2. Ang diwa ng EDSA ay patuloy ang ningas. Nasa bawat isa sa atin ang kasiguruhan na ito kailanman ay di-magmamaliw.</body>
<link>http://www.philstar.com/Article.aspx?articleId=323111&amp;publicationSubCategoryId=94</link>
</article>
<article>
<title>EDITORYAL  Maghanap pa shabu tiangge</title>
<author></author>
<date>
<month>February</month>
<day>26</day>
<year>2006</year>
</date>
<body>ANG pagkakagulo sa EDSA ng mga nakaraang araw ay tiyak na sinamantala ng sindikato ng droga. Habang maraming pulis ang nakabantay sa mga raliyista, abala naman ang sindikato sa pagtatatag ng &amp;quot;shabu tiangge&amp;quot; tulad ng nadiskubre sa Pasig City kamakailan. Sinimulan na ang inquiry sa &amp;quot;shabu tiangge&amp;quot; noong nakaraang Miyerkules at isinalang na ang mayor ng Pasig at ganoon din ang mga miyembro ng anti-illegal drugs task force. Pinutakte ng tanong si Pasig Mayor Vicente Eusebio. Walang puknat ang paggisa sa kanya. Naging kontrobersiya ang &amp;quot;shabu tiangge&amp;quot; sa Pasig sapagkat lumipas pa ang tatlong taon bago natuklasan ng mga agents ng AIDSOTF. Ang &amp;quot;tiangge&amp;quot; ay may kalahating kilometro lamang ang layo sa Pasig City hall at ilang hakbang lamang umano ang layo ng Police Community Precinct. At habang isinasagawa ang inquiry, nalaman na patuloy pa rin ang bentahan ng shabu sa Pasig. Hindi pala iisa ang &amp;quot;shabu tiangge&amp;quot; na malapit sa Pasig City hall kundi marami pang iba. Habang nagbabangayan ang mga opisyal ng Pasig City hall at ang mga mambabatas, patuloy ang operasyon ng droga. Kapiranggot lamang ang nabuwag. Ngayong pumasok na ang Senado sa imbestigasyon ng &amp;quot;shabu tiangge&amp;quot; sana naman ay magkaroon na ng magandang resulta at mawakasan na ang pagkalat at paglala pa ng problema sa bansang ito. Hindi naman sana pawang laway lamang ang mangyari sa isinasagawang imbestigasyon. Makatotohanan ang sinabi ni Enrile na may mga &amp;quot;tianggehan&amp;quot; pa ng shabu sa Pasig. At hindi lamang sa Pasig mayroon nito kundi sa maraming lugar sa bansa. Nakakalat na ang mga salot at unti-unti nang ginagawang praning ang mga kabataan. Matapos madiskubre ang &amp;quot;shabu tiangge&amp;quot; sa Pasig ay agad namang nagdeklara ng pakikipaglaban si President Arroyo sa mga drug traffickers. Maraming beses nang nagbanta si Mrs. Arroyo sa mga drug syndicates pero walang nangyari. Marami ngang nawasak na shabu laboratory pero ang nakapagtataka ay walang madakmang big time drug traffickers. Marami nang drug traffickers ang nahatulan ng kamatayan pero si Mrs. Arroyo rin pala ang tutol sa death penalty. Sinabi niyang pabor siyang ibasura na ito.. Ang pagpabor ni Mrs. Arroyo na ibasura ang parusang kamatayan ay magdudulot lamang nang lalo pang paglala sa problema ng illegal drugs at iba pang malalagim na krimen. Wala nang katatakutan at pangingilagan ang mga salot.</body>
<link>http://www.philstar.com/Article.aspx?articleId=323395&amp;publicationSubCategoryId=94</link>
</article>
<article>
<title>Pakiulit po ang tungkol sa bawang, paminta at luya</title>
<author>WHATS UP DOC? Ni Dr. Tranquilino Elica&amp;ntilde;o</author>
<date>
<month>February</month>
<day>26</day>
<year>2006</year>
</date>
<body>&amp;quot;HINDI po ako nakabili ng isyu ng Pilipino Star NGAYON kung saan tinalakay mo ang tungkol sa kahalagahan ng bawang, paminta at luya. May nakapagsabi lamang po sa akin kaya ko nalaman. Puwede po bang i-request na pakiulit ang tungkol doon? Marami pong salamat.&amp;quot;  Mrs. Eden Manalastas Ang ating katawan ay madaling kapitan ng bacteria at viruses. Kapag humina ang immune system ng katawan dito na magsisimula ang pagkakaroon ng mga infections. Ang mga taong under stress ang madaling magkasakit at humina ang immunity. Pero alam nyo ba na may mga pagkaing pinasisigla ang ating immune systems kaya natutulungan ang katawan na labanan ang infection. Ang bawang, paminta at luya ay malaki ang naitutulong para mapangalagaan ang katawan sa infection. Ang bawang ay napatunayang mahusay para sa infection. Bukod sa paglaban sa infection, may antibacterial din ito na nababawasan ang panganib sa pagkakaron ng blood clot. Mabuti rin ang bawang para mapababa ang high blood pressure, Ang dinikdik na luya at paminta ay ginagamit ng mga herbalists para panggamot sa sipon. Ang katas ng cramberries ay matagal nang ginagamit para magamot ang urinary tract infections. Nilalabanan naman ng pagkain ng yogart ang after effect nang pag-take ng antibiotics. Huwag maliitin ang nagagawa ng bawang, luya at paminta at marami pang pagkain. * * * Grand opening at inauguration ng Mother Teresa of Calcutta Medical Center sa San Fernando, Pampanga sa February 28, 2006. Magkakaroon ng motorcade sa ganap 8 a.m. at susundan ito ng Holy Mass na gaganapin sa compound. Isusunod ang pag-cut ng ribbon. Ang mga dignitaries na dadalo ay sina Gov. Mark Lapid, Rep. Rey Aquino at Mayor Oca Rodriguez. Ang magbibigay ng welcome remarks ay si Dr. Rey Melchor F. Santos samantalang ang magpapakilala sa guest speaker ay si Malu P. Lacson. Ang guest speaker ay si Levi Laus. Ang bibigkas ng inspirational message ay si Vilma Caluag. Ang closing remarks ay idedeliber ni Dr. Noel Evangelista. Ang Mother Teresa of Calcutta Medical Center ay mga makabagong equipment na tulad ng mga ospital sa Metro Manila. Ang PhilHealth care credentials ng ospital ay available na sa kalagit- naan ng Marso. Ang pinakamodernong linear accelerator at ang pinakabagong Equinox cobalt unit ay malapit nang maging available sa ospital. Ang liberal arts building ganoon din ang college of nursing at iba pang para-medical professionals ay malapit nang itayo sa compound ng medical center. Ang ophthalmology service ay malapit nang matapos.</body>
<link>http://www.philstar.com/Article.aspx?articleId=323411&amp;publicationSubCategoryId=94</link>
</article>
<article>
<title>Pulis na naman...</title>
<author>CALVENTO FILES Ni Tony Calvento</author>
<date>
<month>February</month>
<day>27</day>
<year>2006</year>
</date>
<body>Marami na ang nagreklamo sa aming tanggapan na umanoy biniktima ng mga pulis. Mga pulis na dapat sanay kakampi at magpoprotekta sa mga mamamayan. Sila na dapat na sumbungan ng bayan, subalit sila pa ang inirereklamo sa pagiging abusado. Ang kasong tampok sa araw na ito, ay pulis na naman ang kinasuhan matapos mamagitan ng biktima sa kapatid nitong pinagbubugbog at dinampot dahil sa umanoy nakuhanan ng droga. Nagsadya sa aming tanggapan si Loreta Delampuri ng Pampanga upang humingi ng tulong hinggil sa kaso ng kanyang mga anak. Si Rodel ay isa sa mga anak ni Loreta. Nakulong ito dahil sa kaso sa droga. Sumama umano sa isang grupo si Rodel subalit lingid sa kanyang kaalaman na bibili pala ang mga ito ng ipinagbabawal na gamot. &amp;quot;Siya ang nautusang bumili ng shabu sa halagang P200 na sinunod naman nito. May nakapagtimbre sa mga pulis kaya nahuli siya at nakulong. Pagkatapos ay nakalaya rin naman si Rodel,&amp;quot; sabi ni Loreta. Nagsilbing leksyon kay Rodel ang pagkakapiit nito sa kalungan. Umiwas na rin umano ito sa mga barkada. Isa sa iniwasan nito ay ang suspek sa pagkamatay ng kapatid niyang si Melchor, si SPO2 Manuel Canlas. Minabuti rin umano nitong magbagong buhay kaya naman nagtinda na lamang ito ng balot malapit sa kanilang bahay. Ika-8 Setyembre 2005 bandang alas-8 ng gabi sa tapat ng bahay ng mga Delampuri isang pulis ang bumaba sa sasakyan, si SPO2 Canlas. Kinausap umano nito si Rodel at may ipinag-uutos. &amp;quot;May ibinibigay si SPO2 Canlas kay Rodel pero ayaw naman tanggapin ng anak ko dahil ayaw na niyang balikan ang bagay na naging dahilan ng pagkakulong niya,&amp;quot; pahayag ni Loreta. Ayon pa kay Loreta, dating kasa-kasama ni SPO2 Canlas ang kanyang anak. Si Rodel umano ang inuutusan ng pulis na ito. Samantala galing sa isang inuman si SPO2 Canlas nang puntahan nito si Rodel. Pilit umanong ibinibigay kay Rodel ang shabu upang itoy ibenta. Subalit hindi nito gustong sundin ang pinag-uutos ng pulis dahilan upang magalit ito sa kanya. &amp;quot;Ang sabi daw sa kanya nitong pulis habang inaabot sa kanya yon na Gawin mong pera ito. Napasubo lang ako. Nag-iinuman kami. Tumanggi ang anak ko at sinabi nito ayaw niya,&amp;quot; salaysay ni Loreta. Nagalit umano si SPO2 Canlas sa ginawang pagtanggi sa kanya ni Rodel kaya ang ginawa nito ay pinagsusuntok at sinakal ito. Pilit na pinoposasan si Rodel. Samantala tinawag naman ng isang nagngangalang Joey Castro na kasama ni Rodel sa pagtitinda ng balot si Loreta. &amp;quot;Tinawag ako nito at sinabi sa aking binubugbog daw ni SPO2 Canlas ang anak ko. Naabutan at kitang-kita ko na bitbit niya si Rodel habang ang dalawang kasama pa nito ay sinasaktan din ang anak ko kaya tinanong ko ito kung ano ang kasalanan nito&amp;quot; sabi ni Loreta. Bago umano sagutin si Loreta ay tinutukan muna ito ni SPO2 Canlas. Sinabihan umano ito na huwag siyang makialam. Pumasok naman ng bahay ang asawa ni Melchor, si Rachelle at ibinalita sa asawa nitong hinuhuli ng pulis si Rodel. Mabilis namang pinuntahan ni Melchor ang kapatid at nakita umano nitong tinutukan ito ng baril. Pinakiusapan nito na huwag saktan dahil sasama naman ang kanyang kapatid sa kanila. &amp;quot;Sinabihan ni SPO2 Canlas si Melchor na Isa ka pa! pagkatapos ay itunutok ang baril sa kanya sabay putok. Nabigla ako sa bilis ng mga pangyayari. Niyakap ko ang anak ko matapos itong barilin. Sabog ang utak ng anak ko sa ginawang pagbaril ni SPO2 Canlas sa kanya,&amp;quot; kuwento ni Loreta. Wala ni isa mang tumulong sa pamilya Delampuri sa takot nito sa pulis dahil itinutok nito ang baril at nagbanta sa mga taong magtatakang tumulong. Samantala bago tuluyang lisanin ni SPO2 Canlas ang lugar umakyat ito sa bubungan ng bahay ng mga Delampuri at di-umanoy nagtanim ng ebidensiya laban kay Rodel. &amp;quot;Bago dumating ang mga rumespondeng tanod ay nakita kong tinapon muna ni SPO2 Canlas ang kanyang baril sa kanal. Sinabi nitong inagaw daw sa kanya ang baril niya,&amp;quot; salaysay ni Loreta. Dinala sa ospital si Melchor subalit habang ginagamot ito ay binawian na rin ito ng buhay. Samantala isinakay naman si Rodel kasama ang nga barangay at dinala sa himpilan. &amp;quot;Ininquest daw itong si SPO2 Canlas at nasampahan ng kasong homicide dahil sa pagkakabaril nito sa anak kong si Melchor habang ang anak ko namang si Rodel ay nakulong muli at sinasabing pusher daw ito. Nasa korte na ang kasong ito,&amp;quot; sabi ni Loreta. Nagpiyansa naman si SPO2 Canlas at pansamantala itong nakalaya. Nagkaroon naman ng re-investigation sa kasong pagpatay kay Melchor. Nasa preliminary investigation pa rin ang kasong isinampa ng pamilya ng biktima laban sa pulis. &amp;quot;Wala kaming alam pagdating sa mga kasong ganito. Hindi namin alam ang gagawin kaya ang pakiramdam namin ay ginagawa lahat ni SPO2 Canlas upang pagtagalin ang kaso,&amp;quot; pahayag ni Loreta. Sa salaysay ni SPO2 Canlas, mariin nitong itinanggi ang mga naging pahayag ng mga nakasaksi sa pangyayari. Para sa anumang reaksyon maaari kayong tumawag sa 6387285 o di kayay 6373965-70. Maaari din kayong magtext sa 09213263166 o 09209672854. Ang aming tanggapan ay sa 5th Floor City State Bldg. Shaw Blvd., Pasig City. * * * E-mail address: tocal13@yahoo.com</body>
<link>http://www.philstar.com/Article.aspx?articleId=323594&amp;publicationSubCategoryId=94</link>
</article>
<article>
<title>EDITORYAL  Si Lomibao at ang Proclamation 1017</title>
<author></author>
<date>
<month>February</month>
<day>28</day>
<year>2006</year>
</date>
<body>NAKAKATAKOT ang sinabi ni Philippine National Police (PNP) chief Director General Arturo Lomibao na iti-take over ang alinmang media organization kapag hindi sinunod ang &amp;quot;standards&amp;quot; na itinakda ng gobyerno habang nasa state of emergency. Isang government team umano ang mag-eexamine sa editorial content ng mga pahayagan at ganoon din sa mga balitang ibo-brodkast sa radio at telebisyon. Gagawa sila ng aksiyon base sa evaluation. Isang pahayagan agad ang tinamaan makaraang pirmahan ni President Arroyo ang Proclamation 1017 na nagdedeklara ng state of national emergency. Nilusob ng mga tauhan ni Lomibao ang editorial office ng Philippine Tribune at kinumpiska ang mga kopya ng pahayagan. Sinabi ng mga pulis na inatasan silang isecure ang facility ng Tribune sapagkat source raw ng destabilizaion materials. Bukod sa Tribune, pinaligiran naman ng mga sundalo ang ABS-CBN Channel 2. Ang pagsalakay sa Tribune ay pagpapakita na gustong patayin ang kalayaan sa pamamahayag sa bansang ito. Nagbabalik ba ang anino ni dating President Marcos nang iproklama ang Proclamation 1081 noong 1972? Ang pagsalakay sa pahayagan at pagkumpiska ay nagpapakita lamang na narito pa rin ang anino ng martial law na unang inihasik ni Marcos. Matindi ang banta ni Lomibao na ang sinumang hindi susunod sa pamantayang itinakda ng gobyerno ay kanilang iti-take over. Isang tahasang pananakot at panunupil sa mass media. Ang pagkakaproklama ng state of emergency ay tahasang paglabag sa Section 4 ng Article III ng Saligang Batas. Nakasaad: Walang batas na maaaring ipasa na makahahadlang sa malayang pagsasalita, pagpapahayag, o ang pamamahayag (press). Malinaw ang batas na ito at hindi dapat labagin. Pero ang ginawang pagsalakay sa pahayagan at pagpapatrulya sa paligid ng TV station ay nagpapatunay lamang na nawalan ng bisa ang nakasaad sa Saligang Batas. Hindi naman nakapagtataka kung batikusin ang administrasyong Arroyo. Maski si dating President Ramos ay nagsabing overkill ang pagkakaproklama ng Proclamation 1017. Kinokondena namin ang mga maling pagkilos o hakbangin ng kudeta pero ang pagbusal sa karapatan ng malayang pamamahayag ay hindi namin mapapahintulutan.</body>
<link>http://www.philstar.com/Article.aspx?articleId=323721&amp;publicationSubCategoryId=94</link>
</article>
<article>
<title>Sangla ng lupat bahay ng mag-asawa</title>
<author>IKAW AT ANG BATAS Ni Atty. Jose C. Sison</author>
<date>
<month>February</month>
<day>28</day>
<year>2006</year>
</date>
<body>IKINASAL sina Mercy at Danny noong August 8, 1967. Nakabili sila ng bahay at lupa kung saan nakapangalan sa kanila ang amelyar nito. Subalit sa isang Deed of Absolute Sale na isinagawa, si Danny lamang bilang nagbibili ang natukoy at hindi kasama si Mercy. Noong December 1, 1993, gumawa si Danny ng isang Special Power of Attorney (SPA) kung saan binigyan niya ng kapangyarihan si Beth para mangutang sa HSL Bank. Pinautang naman ng HSL Bank si Beth sa halagang P300,000 kung saan naging garantiya ang bahay at lupa ng mag-asawang Mercy at Danny. Sa katunayan, ang SPA pabor kay Beth at ang isinagawang pagsasangla ay naganap lingid sa kaalaman ni Mercy. Nasamsam ng HSL Bank ang bahay at lupa nina Mercy at Danny nang hindi nabayaran ang pagkakautang sa naitakdang panahon. Makalipas ang isang taon mula sa pagkakabenta, naisalin ang pag-aari ng bahay at lupa sa HSL dahil hindi natubos. Namatay si Danny noong December 20, 1995. Samantala, nang bisitahin ni Mercy ang kanilang bahay at lupa, nalaman niyang ang katiwalang nagbabantay doon ay itinalaga ng HSL. Bukod pa rito, nasunog ang kanyang kotse dahil sa isang batang naglaro ng apoy na pinabayaan ng katiwala. Ayon kay Mercy, wala siyang kaalaman sa pagsasangla ng kanilang bahay at lupa kaya nagsampa siya sa Regional Trial Court (RTC) ng action for declaration of nullity of the Real Estate Mortgage and Certificate of Sale, Affidavit of Consolidation of Ownership and Re- conveyance with Injunction and Damages. Samantala, iginiit naman ng HSL na kahit na ipinag-uutos ng Family Code (Article 124) na kinakailangan ang pagsang-ayon ng mag-asawa sa pagsasangla ng kanilang ari-arian, hindi naman ipinagbabawal ang karapatan ng isang asawa na pamahalaan ang bahagi ng ari-arian nilang mag-asawa sa ilalim ng konsepto ng co-ownership ayon sa Article 493 ng Civil Code. Tama ba ang HSL? MALI. Sa kaso ng Guiang vs. Court of Appeals (353 SCRA 578), ang pagbebenta ng ari-arian ng mag-asawa ay kinakailangang may pagsang-ayon ng asawang lalaki at ng asawang babae. At kapag walang pagsang-ayon, walang bisa ang pagbibili, pati na ang bahaging nakalaan sa asawa na nagbili. Saklaw din ng prinsipyong ito ang kaso ng pagsasangla ng bahay at lupa nina Mercy at Danny. At dahil ikinasal sina Mercy at Danny noong August 8, 1967, kung saan wala silang isinagawang pagkakasundo sa kanilang ari-arian, ang system of relative community or conjugal partnership of gains ang magiging batayan ng kanilang pamamahala sa kanilang ari-arian. At dahil naging epektibo ang Family Code noong August 3, 1988, magiging batayan nila ang isinasaad ng Family Code samantalang pupunan na lamang ng mga probisyon sa partnership ng Civil Code ang kakulangan ng Family Code (Homeowners Savings and Loan Bank vs. Dailo 453 SCRA 283 G.R 153802, March 11, 2005).</body>
<link>http://www.philstar.com/Article.aspx?articleId=323741&amp;publicationSubCategoryId=94</link>
</article>
<article>
<title>Tigilan na ang panggugulo</title>
<author>PANAGINIP LANG Ni Nixon T. Kua</author>
<date>
<month>February</month>
<day>28</day>
<year>2006</year>
</date>
<body>GRABE na ang gulo sa kaharian ni Monkey Queen. Nag-umpisang kumilos ang ilang mga opisyal ng military at nagmartsa naman ang mga mamamayan na nais sanang gunitain ang Peoples Power na matagumpay at mapayapa nilang nilunsad 20 taon na ang nakararaan. Bilang tugon naman ay pinaaresto ni Monkey Queen ang isa sa mga heneral na nais lamang sumama sa martsa ng mga taong gugunita sa anibersaryo ng Peoples Power na hinangaan ng mundo. Hindi rin pinayagan na lumabas ng kanilang kampo ang ilan pang mga opisyal ng military na pinaghihinalaan niyang kakampi ng naturang heneral at nais maki-join sa selebrasyon at mag-martsa. Hindi pa nakuntento roon, nagdeklara siya ng state of emergency at nagbantang ipakukulong ang sinumang lalaban sa kanya o magbubulgar ng katiwalian ng kanyang administrasyon. Pinagbawal din ni Monkey Queen ang anumang rally at kahit na sinong tao ang makitang naglalakad sa kalye na magkasama ay tinatanong at pagkatapos ay pinaghihiwa-hiwalay. Ultimo dalawang taong namamasyal ay uutusan na umuwi na ng bahay kung ayaw makatikim ng pamalo ng mga pulis na patuloy na nagpapakatuta sa administrasyon ng small but terrible na Monkey Queen. Marami ring mga kilalang kritiko ng Monkey Queen ang pinaaresto agad-agad samantalang marami pang iba ang pinaha-hunting dahil ayaw daw tumahimik at patuloy na sumisira sa kanyang administrasyon. Ang ilang diyaryong panay ang banat sa kanyang administrasyon ay tinake-over ng kanyang hepe ng Police at Master ng Chain of Collection na napakahilig sa publisidad noong araw dahil nais palang maging publisher o editor. Ang mga radio at telebisyon naman ay pinagbabantaan naman na sasarhan kung ilalabas ang mga negatibong bagay tungkol sa kanya dahil lubos daw nakakasira sa ekonomiya ng kanyang kaharian ang anumang masamang balita lalo na pag tungkol sa dayaan, nakawan at kasinungalingan. Dahil sa mga pangyayaring yan ay muling natuon ang attention ng buong mundo sa kaharian ni Monkey Queen. Ang mga pahayagan, radio at telebisyon naman ay binigyan ng matinding warning sa katauhan ng boylet niyang may eczema sa bibig na huwag maglalabas ng anumang negatibo tungkol sa kanila dahil ito raw ay destabilization. Magulung-magulo ang kanyang kaharian, lalo na at katatapos lang ng sunud-sunod na trahedya na dala raw ng kamalasang baon ng isang babaing may malaking nunal sa mukha ayon kay Ingkong Lam-A Hatla, kaya ang sangkatauhan ay nakatuon na naman ng pansin sa kanila na lubos na kinagagalit ni Monkey Queen. Katwiran niya, kagagawan ng mga nanggugulo ang mga suliranin ng bansa at dahil diyan ay napipigil nila ang patuloy na asenso at pagbagsak ng halaga ng kanilang salapi kung ikukumpara sa pera ng mga karatig bansa. Hindi raw niya titigilan ang panunupil sa kanyang kritiko at pagganti sa mga kalaban na wala na raw alam gawin kung hindi sirain ang kanyang mga magagandang plano para sa kanyang kaharian. Punumpuno na raw siya sa mga walanghiyang mga taong ito dahil wala raw silang inisip kung hindi asikasuhin ang kanilang sariling kapakanan. Hindi raw naisip ng mga destabilizers ang mga magagandang nagawa niya para sa kaharian at sangkatauhan bukod pa sa walang kakayahan ng kahit sino sa kanila na magpatupad ng anumang programa para matugunan ang kaunlaran ng kaharian. &amp;quot;Bakit ayaw ba nila akong tigilan, hindi ba nila nakikita na umaasenso ang kaharian,&amp;quot; tugon ni Monkey Queen sa tanong ng isang reporter tungkol panibagong pag-aaklas laban sa kanya. &amp;quot;Kung hindi sa akin mababalik ba ang atensyon ng buong mundo lalo na ng sangkatauhan sa kahariang ito? Ayaw pa nila noon, libreng advertising tayo sa lahat ng malalaking international networks gaya ng CNN, BBC, NBC, Channel News Asia at sa mga international newspapers gaya ng Washington Post, New York Times at malalaking international Magazines gaya ng Newsweek at Times? Kaya ba nila yon?&amp;quot; galit na galit na tanong ng Monkey Queen. &amp;quot;Bah, kinikilala na tayo sa buong mundo, palibhasa wala silang alam tungkol sa economics. Puro kasi sila daldal, lahat nang ginagawa ko para sa kaharian para makilala pero andyan sila walang ginagawa kung hindi manggulo,&amp;quot; dagdag pa ni Monkey Queen. &amp;quot;Ang katotohanan, matindi ang sakripisyo ko para sa kanila, lahat ginagawa ko para makilala ang kaharian. Hayan at makibangko ako sa Queen of England para maalala niya ang kaharian ko, magpagawa ng kalye na pinakamahal sa buong mundo, magkaroon ng bagong imbensyong fertilizer na epektibo sa semento, magpagawa ng tulay na puwedeng diving board sa putikan sa palay, mamili ng bahay na halagang P300 milyong sa Ascott, England, building sa San Francisco, Palasyo sa Spain at ultimo anak ko ay inutusan kong magpagawa ng P 35 million na bahay malapit sa tinutuluyan ko para makita nilang mayaman tayo at marami pang iba, ngayon masama pa ako? Sumosobra na sila,&amp;quot; diin ng Monkey Queen. * * * Para sa anumang reaksyon o kumento, text lang o e-mail sa nixonkua@yahoo.com o nixtkua@gmail.com o mag-text sa 09272654341.</body>
<link>http://www.philstar.com/Article.aspx?articleId=323750&amp;publicationSubCategoryId=94</link>
</article>
</data>