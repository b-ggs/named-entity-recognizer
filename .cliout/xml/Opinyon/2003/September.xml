<?xml version="1.0" encoding="ISO-8859-1" ?>
<data>
<article>
<title>EDITORYAL - Noon pa dapat ginawa</title>
<author></author>
<date>
<month>September</month>
<day>01</day>
<year>2003</year>
</date>
<body>ANG pagbibitiw ni Defense Sec. Angelo Reyes ay pinuri ng marami. Ngayon daw na nagbitiw na si Reyes ay magkakaroon na ng kapanatagan at matitigil na ang pagbatikos sa pamahalaan. Ang pagbibitiw daw ng defense secretary ay makatutulong sa pagbabalik sa normal ng bansa na masyado nang nabugbog ng grabeng pamumulitika. Tanda raw ng pagkamakabayan at may pagka-propesyunalismo ang ginawa ni Reyes. Tinanggap ni President Arroyo ang resignation ni Reyes subalit mabigat sa kanyang dibdib. Nagbitiw na nga si Reyes. Isang bagay na dapat ay noon pa niya ginawa. Hinayaan munang lumawak ang sira at pagkakagulo bago napagpasyahang magbitiw. Nang kubkubin ng mga rebeldeng sundalo ang Oakwood Hotel sa Makati noong July 27, ang &amp;quot;ulo&amp;quot; ni Reyes ang isa sa kanilang hiningi. Isinangkot si Reyes sa pambobomba sa Davao International Airport at Sasa wharf noong nakaraang taon. Inakusahan din siya ng pagbebenta ng bala at armas sa Moro Islamic Liberation Front at Abu Sayyaf. Mariing itinanggi ni Reyes ang akusasyon at sinabing hindi siya magbibitiw. Si Intelligence chief Victor Corpus, isa sa mga inakusahan ng Magdalo group ay nauna nang nagbitiw dahil sa delikadesa. Hindi rin naman natinag si Reyes at ilang ulit pang sinabi na hindi siya nagbitiw. Pinalampas pa niya ang mahigit isang buwan bago napagpasyahang magbitiw kung kailan nayayanig ang gobyerno ni Arroyo sa mga kontrobersiya. Inakusahan ang asawa ni Mrs. Arroyo ng money laundering at iba pang illegal activities. Ang pananatili ni Reyes sa Gabinete ni Arroyo ay isa sa pinaniniwalaang nagpapabigat at nagpapadungis. Makaraang akusahan ng Magdalo, sumingaw ang ipinagagawang mansion ni Reyes sa Fort Bonifacio na nagkakahalaga ng P10 milyon. Sinabi naman ni Reyes na ang ipinagpagawa ng mansion ay mula sa loan niya sa banko. Pero kahit na sinabi niya ito, may bahid ng paghihinala pa rin at hindi maalis sa isip ang pinasabog ng Magdalo na sangkot siya sa katiwalian sa Armed Forces of the Philippines. Pero hindi pa natatapos ang kontrobersiya kay Reyes sapagkat matunog ang balitang ililipat siya sa ibang departamento na karaniwan nang nangyayari sa bansang ito. Pagkatapos sibakin sa puwesto ay ililipat sa iba pa. Umanoy sa Department of Public Works and Highways siya ililipat isang departamento na batbat din ng katiwalian. Hindi dapat mangyari ang ganito lalo pa at hindi pa nalilinis ang pangalan ni Reyes sa katiwaliang inakusa sa kanya. Imbestigahan muna siya. Kung mapatunayang wala siyang nagawang katiwalian o may kaugnayan sa pambobomba sa Davao, saka siya bigyan ng posisyon.</body>
<link>http://www.philstar.com/Article.aspx?articleId=219389&amp;publicationSubCategoryId=94</link>
</article>
<article>
<title>&amp;quot;Bato-bato sa langit ang tatamaan ay dapat na mapuruhan&amp;quot;</title>
<author>BAHALA SI TULFO ni Ben Tulfo</author>
<date>
<month>September</month>
<day>01</day>
<year>2003</year>
</date>
<body>SA panahon ngayon mahirap malaman kung sino ang nagsasabi ng katotohanan. Hindi natin puwedeng gawing basehan ang mga balitang naglalabasan sa media. Praktikal ang maging paladuda sa lahat ng bagay partikular kapag itoy bangayan sa pagitan ng mga pulitiko.Tutumbukin ko na, tulad nitong isyung Jose Pidal. Mahusay ang estilo ng kanilang mga maniobra. Ang magkabilang kampo, kay Senator Lacson man o kay First Gentleman Mike Arroyo, parehong pinagsisikapang mapaniwala ang taumbayan. Nag-umpisa ang circus nang bumaliktad itong star witness kuno ni Lacson na si Udong Mahusay. Nagpa-rescue at bumalik (bumalimbing?) sa nilayasan niyang amo na si Atty. Mike Arroyo. Kasalukuyan, pinaghahandaan ng maigi ng mga handlers nitong si Udong, kung papano bawiin ang kanyang mga pinagsasabi sa kampo ni Lacson. Sa labanang ito, mahalagang pinag-iisipan muna ang bawat salitang lumalabas sa mga bibig ng magkabilang kampo. Labanan ito ngayon ng mga spin doctors (mga nagpapaikot). Huwag na huwag agad magpapaniwala sa mga pinagsasabi ng mga ito lalo na kapag nakaharap na sila sa media. Siguraduhin nating hindi tayo napapaikot ng mga spin doctors. Sila yung mga nag-mamaniobra ng ating isipan, katotohanan man o kasinungalingan. Lamang ang taumbayan sa pagiging paladuda, kahit na gamitin na natin ang salitang praning. Sino ba naman ang hindi mapapraning sa mga taong nagmamaniobra ng ating isipan? Sa ganitong paraan lamang maipapamukha natin sa mga kanila na hindi nila kayang paglaruan ang ating mga isipan. Sa larong ito, dapat makalkal ni Juan Dela Cruz ang mga itinatagong baho ng magkabilang panig. Kabilang na ang mga kasinungalingan na pilit pinagtatakpan. Sa mga nagpapagamit at nanggagamit sa isyung ito pare-pareho kayong dapat ipako sa krus! Bato-bato sa langit ang tatamaan ay dapat mapuruhan!</body>
<link>http://www.philstar.com/Article.aspx?articleId=219411&amp;publicationSubCategoryId=94</link>
</article>
<article>
<title>EDITORYAL - Kailangan pa ang maraming Acsa</title>
<author></author>
<date>
<month>September</month>
<day>03</day>
<year>2003</year>
</date>
<body>ANG mga katulad ni Acsa Ramirez ang kailangan ngayon ng bansang nababalot sa talamak na corruption. Ang mga katulad niyang matatapang at malalakas ang loob na magbulgar ng katiwalian ang hinahanap ng sambayanan. Sawang-sawa na ang taumbayan sa mga nangyayaring katiwalian ngayon. Lalo pang nadagdagan ang pagkasuklam sa mga akusasyong namamayani ngayon sa pagitan ni Sen. Panfilo Lacson at First Gentleman Mike Arroyo. Katiwalian din ang paksa. Sangkatutak na pera ang sangkot. Maraming bank account ang First Gentleman batay sa Chapter 2 ng ibinunyag ni Lacson kamakalawa. Si Lacson kaya at si Ramirez ay iisa ang hangarin sa buhay  ang durugin ang mga tiwali? Harinawa. Katiwaliang hindi masikmura ang nagtulak kay Acsa Ramirez para ibulgar ang P431-milyon tax scam sa pinaglilingkurang Land Bank of the Philippines, Binangonan Branch noong August 2002. Subalit masaklap ang kinahinatnan ng &amp;quot;whistle blower&amp;quot; na si Acsa sapagkat nang iharap siya ng National Bureau of Investigation (NBI) kay President Arroyo, siya pa ang itinurong suspect. Siya ang nabagsakan ng tabak. Ang sakit Kuya Eddie! Ang matindi, ipinagpatuloy ng NBI ang pagkaso sa kanya at dahil doon nalaglag ang sanggol na dinadala ni Acsa. May walong buwan silang nagtago ng kanyang asawa sapagkat marami ang nagbabanta sa kanyang buhay bunga ng kanyang ibinulgar na katiwalian. Kahit na nilinis ng Ombudsman ang kanyang pangalan at hindi kasangkot sa tax scam, patuloy pa rin ang NBI sa pagsikil sa kanya. Maging si President Arroyo ay hindi nag-sorry sa nagawa. Noong Biyernes lamang napagpasyahang mag-sorry ni Mrs. Arroyo kay Acsa. Kasunod na nag-sorry si NBI Dir. Reynaldo Wycoco. Nakapagtataka na kung bakit umabot pa ng isang taon bago nakapagpasya si Mrs. Arroyo at si Wycoco. Natiyempo pa sa panahong nayayanig ng kontrobersiya ang kanyang administrayon dahil sa pagkakasangkot ng kanyang asawa sa katiwalian. Ganoon man hindi pa rin huli ang lahat. Isang epekto lamang ay baka wala nang lumantad para magbulgar ng katiwalian sapagkat baka mapagkamalan pang suspect. Kailangan ang marami pang katulad ni Acsa na matapang magsiwalat ng katiwalian at kabulukan sa gobyerno. Ang nadiskubre ni Acsa ay maaaring kapiranggot lamang kumpara sa mga nangyayaring katiwalian sa Bureau of Custom, Bureau of Internal Revenue at Department of Public Works and Highways at marami pang iba. Panahon na para lumantad ang mga katulad pa ni Acsa upang mapigilan na ang pangungurakot.</body>
<link>http://www.philstar.com/Article.aspx?articleId=219640&amp;publicationSubCategoryId=94</link>
</article>
<article>
<title>'Katarantaduhan at kasinungalingan ni Udong Mahusay'</title>
<author>BAHALA SI TULFO Ni Ben Tulfo</author>
<date>
<month>September</month>
<day>03</day>
<year>2003</year>
</date>
<body>ANG hirap talaga sa isang taong nagsisinungaling. Kahit siya nahihilo na sa kanyang kasinungalingan. Kahit anong &amp;quot;insayo&amp;quot; ang kanyang gawin i-kondisyon ang kanyang isipan at isaulo ang kanyang mga sasabihin, sa tulong ng mga taong nakapaligid sa kanya ngayon, lilitaw at lilitaw ang kanyang kasinungalingan. Gaano man kagaling ang kanyang mga &amp;quot;handlers&amp;quot; o yung mga taong nagtuturo na &amp;quot;baligtarin&amp;quot; ang kanyang mga nauna ng pinagsasabi, hindi na siya magiging kapani-paniwala. Ang paghihingi niya ng dispensa sa taong kanyang nauna ng siniraan ay maituturing &amp;quot;stratehiya&amp;quot; lang sa pananaw ninuman na hawak ang kanilang isipan. Lalo lang ito nagkaroon ng butas dahil nanatiling kuwestiyunable ang sinseridad ng kanyang paghingi ng paumanhin. Totoo ang kasabihang, &amp;quot;ang sinungaling ay kapatid ng magnanakaw.&amp;quot; Pagnanakaw ng cell phone ang dahilan kung bakit sinibak ni First Gentleman Mike Arroyo ang kanyang &amp;quot;ahas&amp;quot; na inaanak na si Udong Mahusay. Nag-iwan ng maraming &amp;quot;butas&amp;quot; ang mga pinagsasabi nitong si Udong Mahusay sa Senado kahapon. Una niyang &amp;quot;ginago at tinarantado&amp;quot; ay si First Gentleman Mike Arroyo. Sinubukan niya si Senador Nene Pimentel, pero hindi siya umubra. Ang sunod na ginawa niyang tanga si Senador Ping Lacson. Ngayon sinusubukan niyang &amp;quot;paikutin&amp;quot; ang buong Senado. Nahalata siya ni Senador Robert Jaworski kaya &amp;quot;nilait&amp;quot; ang uri ng mga taong kapareho niya. Nung tanungin siya ni Senator Tessie Oreta,&amp;quot;Udong nagsasabi ka ba ng katotohanan kapag ikay nagagalit?&amp;quot; Ang sagot nitong si utong este si Udong kay Oreta, &amp;quot;Opo!&amp;quot;. Susmaryosep! Udong inaamin mong totoo ang iyong mga naunang pinagsasabi kay Lacson dahil may galit ka noon kay First Gentleman?. Eh ano tong pinagsasabi mo sa Senado kahapon? Hindi ka galit, ibig mong sabihin nagsisinungaling ka? * * * Para sa TIPS; type BITAGTIPS(message) COMPLAINTS; type BITAGCOMPLAINTS(message) FEEDBACK; type BITAGFB&amp;gt;(message) I-text at send sa 2333 (Globe/TouchMobile) O 334 (Smart/TalknText). O tumawag sa telepono 932-5310 / 932-8919. Makinig sa DZME 1530 Khz, Lunes hanggang Biyernes, 9:00-10:00 ng umaga. At panoorin ang programang &amp;quot;BITAG&amp;quot; sa ABC-5, tuwing Sabado, 5:00-5:30 ng hapon.</body>
<link>http://www.philstar.com/Article.aspx?articleId=219647&amp;publicationSubCategoryId=94</link>
</article>
<article>
<title>Tulad ni Sec.Lina, wala ring lason ang laway ni Mayor Atienza</title>
<author>BANAT NI BATUIGAS Ni Bening Batuigas</author>
<date>
<month>September</month>
<day>03</day>
<year>2003</year>
</date>
<body>KAGAYA ni Interior Secretary Joey Lina, mukhang wala ring lason ang nagtatalsikang laway ni Manila Mayor Lito Atienza ng magbanta siyang sibakin sa puwesto ang mga station commander ng Western Police District (WPD) kapag hindi nila nasawata ang malawakang pasugalan sa kanilang hurisdiksiyon. Kaya ko nasabi yan mga suki, dahil ilang araw matapos ang pananakot ni Atienza eh wala namang nagsara sa mga pasugalan at sa katunayan lalong yumabong pa. Ibig sabihin niyan walang lason ang laway ni Atienza kung ang pa-bookies ni Oscar Simbulan alyas Boy Abang, video karera nina Buboy Go, Randy Sy at SPO1 Arnold Ajesta at pa-jueteng nina Delfin Alcoriza ng Tondo at Ruben Cunanan ng Sta. Mesa ang pag-uusapan, he-he-he! Pare-parehas lang talaga itong mga opisyales ng gobyerno natin. Wala silang mga silbi at alam ng mga Magdalo soldiers natin yan. Noong nakaraang Biyernes kasi mga suki, ipinakumpiska ni Atienza ang mga video karera na matatagpuan sa 248-E at sa 2434 kapwa sa Araullo St., sa Sta. Ana matapos magsumbong ang barangay chairman na si Jaime Co. Sinabon ni Atienza ang hepe ng Station 6 na si Supt. Clifton Empiso at binalaan siya na isang strike na lang at tagpas na ang leeg niya. Nagbanta rin si Atienza sa iba pang station commanders na hindi siya mangingiming sibakin sila kapag hindi sila kikilos laban sa mga pasugalan, he-he-he! Mukhang nakakuha ng pogi points doon si Atienza. Pero kinapos ang laway ni Atienza. Matapos ang ilang araw, nawalan ng bisa ang mga patutsada niya. Sa katunayan imbes na magsara ang mga pa-bookies ni Boy Abang, video karera nina Buboy Go, Randy Sy, at Arnold Ajeta at pa-jueteng nina Delfin Alcoriza at Ruben Cunanan, eh hindi pinansin ang pananakot niya. Panay laway lang kasi ang lumabas sa bibig ni Atienza at hindi tumindig ang mga balahibo ng station commanders niya, he-he-he! Manhid na sila sa pananakot ni Lina kayat alam nila wala ka ring bayag pagdating sa paghabol sa ilegal nila, yan ang puna ng Manilas Finest kay Mayor Atienza ukol sa mga nabanggit na gambling lords ng siyudad. Pero sa tingin ko naman, ang mga pulis lang ang ayaw kumilos dahil meron silang lingguhang intelihensiya. Alam ni imbudo yan, di ba mga suki? Dapat siguro si Atienza na mismo ang kumilos laban sa mga pasugalan na ito at baka magkaroon pa ng patutunguhan tulad ng ginawa niya sa Sta. Ana. Kulang lang kaya sa hagupit ang kapulisan ng WPD kaya binabalewala nila ang laway ni Atienza? Alam ni Mayor Atienza ang kasagutan diyan. Tiyak yon! Anang Manilas Finest. Siguro, para maniwala ang sambayanan na seryoso si Atienza sa kampanya niya laban sa pasugalan, dapat siya na mismo ang gumalugad ng mga lugar sa Maynila kung saan namumugad ang pa-bookies ni Boy Abang, video karera nina Buboy Go, Randy Sy at Arnold Ajesta at pa-jueteng nina Delfin Alcoriza at Ruben Cunanan at maaksiyunan kaagad niya. Sa Sta. Ana kasi, isang kumpas lang ni Atienza eh nakumpiska kaagad ang dalawang makina at kung tuluy-tuloy ang ginagawa niyang yan aba hindi nalalayo na wala siyang kahirap-hirap sa darating na May elections. Wag mong gayahin si Sec. Lina, Mayor Atienza Sir. Hala, kilos na!</body>
<link>http://www.philstar.com/Article.aspx?articleId=219654&amp;publicationSubCategoryId=94</link>
</article>
<article>
<title>Graft and corruption:pinakamataas na uri ng krimen</title>
<author>AKSYON NGAYON Ni Al G. Pedroche</author>
<date>
<month>September</month>
<day>04</day>
<year>2003</year>
</date>
<body>KRIMEN ang graft and corruption. Iyan ang binigyang-diin ng aking Christian brother na si Dr. Grepor &amp;quot;Butch&amp;quot; Belgica, chairman ng Advocacy Committee of the Transparency Group (ACTG) na nasa pamamahala ng Office of the President. Tama siya. Pero para sa akin, ang pandarambong sa pamahalaan ang siyang pinakamataas na klase ng krimen. Ang murderer ay nakakapatay lang ng isa, dalawa, tatlo o higit pang buhay. Ang holdupper ay makapagnanakaw ng ilang ulit lamang. Pero ang mga mandarambong sa pamahalaan ay pinapatay at dinarambong ang buong bansa. Sila ang ugat ng karalitaan na umuutas sa marami nating kababayan. Hindi maihatid ang basic services sa mamamayan dahil kapos sa pondo na hinuhuthot ng mga dorobo sa gobyerno. Dapat suportahan ang sino mang tao, ordinaryo o may mataas na tungkulin, sa pagbubunyag ng mga dokumentadong katiwalian ng mga nakaluklok sa mataas na puwesto sa pamahalaan. Hindi dapat kunsintihin ang ganyang kademonyohan na nagpapasakit sa mamamayan. Pero kailangang idaan sa proseso ng hustisya. Kung mayroong ebidensya, idemanda ang kurakot na opisyal. Madalas gamitin sa political grandstanding ang isyu sa corruption. Iyan ang impresyon ko sa mainit na usapin sa alegasyon ni Sen. Ping Lacson kay First Gent Mike Arroyo na batid na ng maraming sumusubaybay sa usaping animoy telenobela. Sang-ayon ako sa mga panawagan kay Lacson na magdemanda sa halip na gamitin ang bulwagan ng Senado sa paglalantad ng mga katiwalian diumano ni Mr. Arroyo. Palibhasa, sa privileged speech ng isang mambabatas, hindi siya puwedeng ikontra-demanda ng paninirang puri o libel since a lawmaker is clothed with the so called parliamentary immunity. Ang ganyang mga pagbubunyag ay parang paninira lamang ng pulitiko sa kapwa pulitiko. Hindi pulitiko si Mr. Arroyo pero siya ang asawa ng Presidente. Komo si Lacson ay may ambisyong tumakbo sa 2004, iisiping dinidimolis niya si Presidente Arroyo na inaakala niyang tatakbo rin sa darating na presidential elections. Hataw sa kalabaw, latay sa kabayo. Kung malinis ang layunin ni Senador Lacson sa kanyang pagbubunyag, idemanda si G. Arroyo at kung mapatunayang nagkasalay dapat patawan ng pinakamabigat ng parusa.</body>
<link>http://www.philstar.com/Article.aspx?articleId=219765&amp;publicationSubCategoryId=94</link>
</article>
<article>
<title>Senado nagwaldas na naman ng pera ng bayan</title>
<author>HALA BIRA! Ni Danny Macabuhay</author>
<date>
<month>September</month>
<day>04</day>
<year>2003</year>
</date>
<body>WALANG katorya-torya ang kinalabasan ng pagdinig noong Martes sa mga alegasyon ni Sen. Panfilo Lacson kay First Gentleman Mike Arroyo. Isinalang kaagad si Arroyo na sinubukang gisahin ng mga senador subalit iwas-pusoy ito sa mga mahihirap na katanungan ng mga senador at ang itinuturong dapat na sumagot ay ang kapatid na si Ignacio Arroyo na kailan lamang ay lumitaw bilang Jose Pidal. Sumunod din na pinagpiyestahan ng mga senador ay si Udong Mahusay na unang nagbigay ng kanyang testamento kay Lacson. Binago ni Udong ang kanyang testimonya na nag-aakusa sa First Gentleman. Walang katotohanan ang mga naunang inilahad niya. Galit lamang siya sa First Gentleman at Victoria Toh. Sa tagal ng hearing at napakahabang seremonya, wala itong katuturan sapagkat hindi naman ito nakatugon sa inaasam-asam ng taumbayan na malaman ang katotohanan tungkol sa mga akusasyon ni Lacson. Sa halip na siya ang nasa defensive, si Arroyo pa ang nasa offensive, di ba? Ipinakita ng First Gentleman na siya ay matatag. Maaaring nakakuha rin siya ng simpatiya nang banggitin niya ang paghihirap ng kalooban ng kanyang pamilya dahil sa kasong ito. Kapansin-pansin na hindi naging handa ang hearing. Kulang ang mga dokumento na kinakailangan sana. Hindi naiharap si Ignacio Arroyo sapagkat hindi malaman kung saan ibibigay ang subpoena para rito. Mahalaga ang pagdalo ni Ignacio sa pagdinig na ito sapagkat ang kapatid ng First Gentleman ay siya nang nagpakilala bilang Jose Pidal na sentro at prinsipal na sangkot sa mga akusasyon ni Lacson. Nakatawag ng pansin si Robert Jaworski. Kinastigo niya si Udong Mahusay sa ginawa nitong kaguluhan na parang pinaglalaruan ang mga senador at publiko. Sabi ko na nga ba at sayang lamang ang panahon at pera na mawawaldas sa walang kakuwenta-kuwentang palabas na ito sa Senado.</body>
<link>http://www.philstar.com/Article.aspx?articleId=219775&amp;publicationSubCategoryId=94</link>
</article>
<article>
<title>Sana!</title>
<author>PANAGINIP LANG Ni Nixon T. Kua</author>
<date>
<month>September</month>
<day>04</day>
<year>2003</year>
</date>
<body>ANO kaya ang mangyayari sa ating bansa sa gitna ng lahat ng kaguluhang ito? May pag-asa pa ba ang ating bansa? Ang sagot sa ating katanungan ay nasa ating kamay. Ika nga &amp;quot;the solution lies in our hands.&amp;quot; Kung ano ang ating gagawin ay siya ang magpapasya sa ating bayan. Mananatili na lang ba tayong mga spectators at bench warmers na tagapanood na lamang o kikilos ba tayo upang tiyakin ang kinabukasan ng ating mga anak at apo? Sa bawat yugto at panahon ng ating buhay ay dumarating ang oras ng katotohanan at pagsubok. Moment of truth and of choice, ika nga. Ganun din sa ating bansa. Itong expose ni Senator Ping Lacson ay hindi lamang kanyang defining moment kundi nating lahat na mga Pilipino, pati na rin ni Mike Arroyo at ni GMA. Para sa Senado at sa mga senador, mauulit na naman ba ang nangyari noong impeachment trial na kung saan nagkawindang-windang at nagkahati-hati sila dahil sa political and party affiliations? Ang katotohanan ay walang kinikilingan. Para sa Simbahang Katoliko, civil society at Makati business, ang pamantayang ginamit natin kay&amp;nbsp; Erap ay siya ring dapat maging pamantayan kay Gloria. Yan ang nakatakdang tungkulin nila. Mga tagapangalaga ng moralidad at kalinisan sa ating pamahalaan. Ngunit tila baga sila nagbibingi-bingihan at nagbubulag-bulagan. At ang ating bansa naman ay tila baga dumaraan sa kasaysayang nauulit, sa unang pagkakataon, bilang mga aral, at sa ikalawang&amp;nbsp; pagkakataon, bilang trahedya. Sana huwag naman. Sana huwag maganap ang trahedya sa dahilang di na tayo natuto. Sana huwag na tayong magbulag-bulagan at magbingi-bingihan. Sana kumilos na tayong lahat. Sana tanggapin ng mga nagkasala ang kanilang pagkakamali. Sana magkaroon ng lakas ang buong sambayanang Pilipino. Sana huwag ako magkaroon ng masamang panaginip. * * * Hanggang ngayon ay hindi makakuha ng loan ang mga ordinaryong empleyado ng gobyerno.&amp;nbsp; Pati mga nag-retire e walang makuha.&amp;nbsp; Ano ang gagawin nila? Hindi naman sila malapit sa mga taga-Palasyo, hindi rin naman sila&amp;nbsp; mahihilig sa mga mamahaling painting. Magtitiis na lang ba sila lagi?&amp;nbsp; Sa mga taga-GSIS, lalo na yung mga opisyal na naglalakihan ang mga suweldo, apurahin nyo na, bago mag-ala-Oakwood ang mga empleyado ng gobyerno. Mamaya niyan sila ang mag-walk out at biglang ideklara na withdrawal of support sila, kasing bigat din yan ng ginawa ng grupong Magdalo.&amp;nbsp; Paniwalaan nyo ako, malapit na yan, galit na sila at maiinit na ang ulo. Kontribusyon nila ang pondo ng GSIS at kelangan nyo ng ayusin. Ilang buwan nyo nang sinabing maaayos na,&amp;nbsp; laging buwan e kung sabihin nyo na lang ang taon.&amp;nbsp; Grabe na kayo.&amp;nbsp; * * * Noong nakaraang kolum ay sinulat ko ito: &amp;quot;Marami tayong ganyan kaya sana gumising na tayo at kahit sa panalangin ay hingiin na natin na _____________ (bahala na kayong sumagot sa&amp;nbsp; blangko, text nyo ) na sana sila&amp;nbsp; ni LORD. Eto ho ang ilan sa mga kasagutan at pati mga text messages. Gaya ho ng dati, nakikiusap ako na wala hong murahan kahit sa text o e mail at hindi natin kayang pagbigyan ang lahat.&amp;nbsp; Yun naman hong mga nasasaktan dahil sa batikos natin, huwag ho kayong manakot dahil sa bawat isang mapatahimik ninyo ay tiyak kong sampu ang papalit. Yun naman hong galit sa ibang sumusulat sa PSN, sa kanila ho kayo lumiham o mag-text, respetado ko ho ang opinion nila kaya di ko ho maaaring ilabas ang sinasabi nyo. Tandaan nyo, kung walang nangyayaring katiwalian, di walang maisisiwalat na katiwalian. Magpakatino kayo ng walang masabi sa inyo. Mike Aroyo, kht bmaliktad na cc mahusay akala mo mppnniwala mo kmi. Sna knnnnn kna ni LORD!!! -09195582328; Pakisabbe nnaman kay iggy (aka) jose pidal na hingi ako ng tulonng pag panngbayyad ng tuition ng anak ko.&amp;nbsp; Please naman oh. -09198542549; Pd b pktawag ng pncn ang GSIS y ang tagal nlang mgreleas ng aming loans kesyo my ina upgrade &amp;amp; kaya bnlik uli nla ang liason nlang mgp2roces ng mga ppers pano kunng myy problema sa aplliction ppers. -0916927560; FGjose pidal, di mo kayang lokohin ang pilipino, sbi mo wala k knnalaman sa apptment ng mga frnd m sa gvment.&amp;nbsp;-09176310744; Masydong negtb ang mga right ups nyo.&amp;nbsp; Wl bng positive kyong nnkkt s bnbatikos nyo.&amp;nbsp; Hnd cl ganun ksm. - 09192483078; Gaano kaya katalino ang mga arroyo para mapaikot nla anng expose ni lacson, very obvious nng hilo ang mga aruyko. 85295111042; Gngawa nmn nlang tnga ang mga pinoy, sna parusahan n cla ni LORD!  85294033734; Gus2 mo png ipnlngin&amp;nbsp; nmin n kuunin n cla ni LORD e kuung agwin dn nla ang kingdon ni LORD pty tayo. -96653966841; Mbuhay po kyo wag po snna kyo mgsawa&amp;nbsp; s kbi2ra s mga corrupt d2 s bansa. -09173593280; Sana&amp;nbsp; kunin n cla ni LORD. -09195912294; Kung c jose pidal ay c Ignacio arroyo at hnd ci mike arroyo eh bat ngaun lng sya lumantad. 09195960658. * * * Para sa anumang reaksyon, mag-e-mail lang sa nixonkua@yahoo.com o kayay mag-text sa&amp;nbsp; 09272654341. Mapapakinggan&amp;nbsp; nyo rin ang inyong lingkod sa DZEC 1062 mula 4:30 hanggang 6:00 ng hapon tuwing Lunes at Miyerkules.</body>
<link>http://www.philstar.com/Article.aspx?articleId=219778&amp;publicationSubCategoryId=94</link>
</article>
<article>
<title>EDITORYAL - Buksan ang nararapat buksan</title>
<author></author>
<date>
<month>September</month>
<day>08</day>
<year>2003</year>
</date>
<body>UMIKLAB ang people power II dahil sa kontrobersiyal na bank account ni Jose Velarde na ayaw pabuksan ng mga senador. Nagkaisa at napatalsik si President Estrada sa puwesto. Ngayon ay ang account naman ni Jose Pidal ang nagbibigay ng problema sa bansa. Mula nang ibulgar ni Sen. Panfilo Lacson ang money laundering activities ni First Gentleman Mike Arroyo, nayanig na ang sambayanan. Bumulusok ang peso at nahintakutan ang mga dayuhang negosyante. Lumutang na si Jose Pidal. Siya pala ang nakababatang kapatid ni FG Mike Arrroyo na umanoy nagmamay-ari ng sangkatutak na pera sa mga banko. Ang ipinagtataka ng marami bakit pinalipas muna ni &amp;quot;Jose Pidal&amp;quot; ang dalawang linggo bago lumantad. Marami tuloy ang naghihinala na si FG Arroyo at si Jose Pidal ay iisa. Naniniwala kaming matagal ang aabutin ng kasong ito. At iisa lamang ang ibig sabihin niyan, wala nang ibang magagawa ang mga senador kundi ang magbalitaktakan na lamang sa kaso ni Jose Pidal. Habang ang bansay niyayanig ng kontrobersiya, marami naman ang naghihirap. Maraming walang maisaing, may mga namamatay na hindi na nakatitikim ng gamot dahil sa kawalan ng pera. Buksan ang bank account ni Jose Pidal para malaman ng sambayanan ang katotohanan. Ayon kay Ignacio Arroyo hihilingin niya sa mga banko na buksan ang accounts niya. Subalit sinabi naman ng mga banko, na kailangang mapatunayan muna nila na ang pirma ni Ignacio Arroyo ay totoo bang kay Jose Pidal. Gusto muna nilang makasiguro na si Ignacio Arroyo nga ang tunay na Jose Pidal. Noong Biyernes, kinumpirma ng Philippine National Police na ang pirma ni Ignacio at nang nakasulat sa ibinigay ni Lacson ay iisa. Ano pa ang hinihintay ng mga banko? Makipagtulungan sila para magkaroon ng katiwasayan sa bansa. Sa ngayon, ang nais ng taumbayan ay makita ang katotohanan sa Jose Pidal account. katulad din ng pagnanais na mabuksan noon ang Jose Velarde ni Erap, ganyan din ang pagnanais ngayon. Kailangang malaman kung totoo nga bang kay Ignacio ang mga accounts o naglulubid lamang sila ng buhangin. Ang pagbubukas sa mga accounts ang makapipigil sa ginagawang pagdedemonstrasyon na ang target ay ang kontrobersiyal na LTA Building sa Makati. Ang pagdedemonstrasyon ay nakasisira sa imahe ng bansa. Nagpapakita lamang ng walang katatagang bansa. Pigilan ang mga kaguluhan sa pagbubukas ng mga accounts ni Jose Pidal. Gawin ito sa lalong madaling panahon.</body>
<link>http://www.philstar.com/Article.aspx?articleId=219880&amp;publicationSubCategoryId=94</link>
</article>
<article>
<title>Ang pilosopiyang divide and rule</title>
<author>AKSYON NGAYON Ni Al G. Pedroche</author>
<date>
<month>September</month>
<day>08</day>
<year>2003</year>
</date>
<body>&amp;quot;MAGHASIK ka ng pagkakawatak-watak at ikaw ang maghari.&amp;quot; Iyan ang pilosopiya ng Italian statesman Nicolo Machiavelli. Tila iyan ang nangyayari sa ating lipunan ngayon. We are too politically divided. As far as Machiavelli is concerned, even the most immoral means is justifiable to acquire political power. Iyan ang tinatawag na mightist pilosophy na nagsasabing might is right. Sa pangyayaring ito, tayong karaniwang mamamayan ang apektado at ang namamayagpag ay ang sino pang grupo na ibig makapaghari sa bansa. Sa ngayon, hindi lang sa dalawang paksyon nahahati ang bansa. May paksyong sumusuporta sa kudeta, mayroong sumusuporta kay Senador Panfilo Lacson bukod pa sa grupong loyalista ni dating Presidente Estrada. At isa ang puntirya ng mga paksyong ito: Gibain ang liderato ng pamahalaan. At bilang resulta ng giyera politikal na ito, pati ang mga mamamayan ay nagkakaroon na ng pagkakampi-kampi. Makikita ito sa mga text messages na ating tinatanggap. Bagaman at mayroong mga nagtatanggol sa administrasyon, marami ang tumutuligsa at nagpapahayag ng suporta sa mga kumakalaban dito. Kung minsan, may mga nagmumura pa sa mga taong kumikiling sa administrasyon and vice versa. Kamakailan ngay may naibalita tayong magkaibigan na nagtalo sa isyu ng paratang ni Ping Lacson kay Mike Arroyo na nauwi sa patayan. Lehitimo ang mga political differences. Normal iyan kahit saang bansa. Ngunit malakas ang kutob ko na may nanggagatong upang itoy mauwi sa isang seryosong giyera politikal. Posible na kung sino man ang mga ito, nagpapakawala sila ng limpak-limpak na pondo para magkaroon ng destabilization sa ating pamahalaan. Kasi, kapag paralisado ang pamahalaan, malayang maitutulak ang kanilang ilegal na gawain. Iyan ang mga sindikatong kriminal. Mga drug lords na sa paniniwala koy may galamay na sa loob ng ating pamahalaan. Sila ang gumagamit ng Machiavellian pilosophy. Pinagwawatak ang bansa upang sila ang makapaghari.</body>
<link>http://www.philstar.com/Article.aspx?articleId=219886&amp;publicationSubCategoryId=94</link>
</article>
<article>
<title>Senado basang-papel</title>
<author>SAPOL Ni Jarius Bondoc</author>
<date>
<month>September</month>
<day>08</day>
<year>2003</year>
</date>
<body>HINAGPIS ni Robert Jaworski na isang janitor na galit lang sa amo ay tumakbo agad sa Senado na may sinumpaang kuwento, tapos umatras din. Habang hinihinging parusahan si Udong Mahusay sa pag-urong-sulong sa isyu ni Jose Pidal, tinatanong ng senador kung bakit ganun na kababa ang tingin sa Senado. Nasa tabi mismo ni Jaworski ang sagot. Sino ba ang nagharap sa &amp;quot;star witness&amp;quot; sa publiko? Yabang ni Ping Lacson na 30 taon siyang imbestigador, pero di naman niya pinag-aralan ang kaso at pagkatao ni Mahusay. Di bat binunyag ni Sen. Nene Pimentel na nilapitan pala siya ni Mahusay 10 buwan na ang nakalipas, pangal-pangal ang kuwentong Pidal, pero di niya pinatulan dahil walang ibang witness at ebidensiya? Dahil may mabababaw nang nakapasok, wasak na ang tingin ng madla sa Senadong dating marangal dahil sa statesmen tulad nina Recto, Ta&amp;ntilde;ada at Diokno. Yang asal ni Lacson ang bumasag sa imahe ng Senado. Nagkatha siya ng alamat ng kabuktutan at money-laundering ni Mike Arroyo, pinalabukan ng umanoy pagkutsaba ng Supreme Court justices at newsmen, at isinadula sa ilalim ng palda ng parliamentary immunity. Hindi siya nagharap ng ebidensiya. Ngayong lumantad si Ignacio Arroyo at umakong Pidal, ayaw pa rin ni Lacson maghabla sa Korte para pabuksan ang bank records. &amp;quot;Maraming pusong dito sa Senado,&amp;quot; iling ni Jaworski. Sino, si Mahusay o ang mga kapwa niya Honorable Senators? Kasama si Sen. Loi Ejercito sa basang-papel ng Senado. Nanlilisik nang tanungin kung alam ni Mahusay na bawal sino man gumamit ng presidential yacht miski pang-charity event tulad ng sabi ng witness kung wala ang Presidente mismo. Naalala bigla ng madla ang malakihan magdamagang pagmamadyong sa yate ng asawa niyang si Erap, at pagbalato nito ng tig-P1 milyon kina Sen. John Osme&amp;ntilde;a at Tessie Oreta. Naalala rin ang pag-&amp;quot;hijack&amp;quot; ng anak niya ng presidential plane para i-joyride sa Mindanao ang barkada.</body>
<link>http://www.philstar.com/Article.aspx?articleId=219891&amp;publicationSubCategoryId=94</link>
</article>
<article>
<title>'Palace Political Adviser Jose Rufino, bulok yang style mo!&amp;quot;</title>
<author>BAHALA SI TULFO Ni Ben Tulfo</author>
<date>
<month>September</month>
<day>08</day>
<year>2003</year>
</date>
<body>NGAYON pa lang kinukondisyon na ni Palace Political Adviser Jose Rufino ang isipan ng mga mamamayan. Posibleng magiging madugo raw ang kahihinatnan ng 2004 elections, sakaling matutuloy man ito. Dahilan ni Rufino, nagiging mas aktibo na raw ang mga militar at pulis sa larangan ng pulitika. Dapat tanungin muna ni Rufino sa kanyang sarili, sino ba ang mga nagturo at naghikayat sa pulis at mga militar? Sino ba ang nagising sa mga ito sa kahalagahan ng kanilang ginagampanang papel? Mga pulitiko natin ang dahilan ng problema! Dagdag sa problema ang kanilang mga political advisers, consultants maging ang mga political spin-doctors. Sila yung mga nagpapaikot at nagpapagulo ng isipan ni Juan De la Cruz. Pawang pananakot ang pinagsasabi nitong si Rufino na siya ring executive director din ng LAKAS-Christian Democrats. Ginamit niya yung prinsipyong PAIN is the ultimate tool for shifting a belief. Pangamba, takot at walang katiyakan sa 2004 presidential election at sa presidential form of government. Ito ang gusto niyang maitanim sa isipan taumbayan at mapaniwala sa kanyang mga pinagsasabi. Ayon kay Rufino, maiiwasan daw yung large scale violence kapag seryosong kinunsidera ng ating mga pulitiko na amyendahan na ang 1997 constitution at palitan na ang presidential ng parliamentary form of government. Inumpisahan na ni Rufino ang mental conditioning process using pain sa pamamagitan ng pananakot kay Juan De la Cruz. Titingnan natin kung hanggang saan niya mahahatak ang taumbayan. Hinihintay pa natin sabihin ni Rufino ang mga kaginhawaan (pleasure) na maidudulot nitong walang katiyakang parliamentary system. Dinidikdik ko na sa kukote ni Rufino, hanggat hindi natin nakikita ang unti-unti nang nabubura ang mga TRAPO (traditional politician) sa ating pulitika, basura ang kanyang mga pinagsasabi. Kung sino pa yung mga TRAPO, sila pa yung maiingay at masigasig isulong ang parliamentary form of government. Ang gusto pang mangyari ng mga TRAPO ay ipagkatiwala sa KANILA ng taumbayan ang pagbabago ng ating saligang batas sa pamamagitan ng constitutional assembly (CON-ASS) sa kongreso. Tsktsktsk Rufino, bulok yang style mo! Bistado ka na! * * * Para sa mga TIPS, COMPLAINTS, FEEDBACK, i-text at i-send sa Globe/Touch Mobile sa 2333 or 334 sa Smart/Talkntext subscribers. Para sa TIPS type BITAGTIPS (message) COMPLAINTS type BITAG COMPLAINTS  (message) FEEDBACK type BITAGFB (message) O tumawag sa telepono 932-5310/932-8919. Makinig sa DZME 1530 kHZ, Lunes hanggang Biyernes, 9:00-10:00 ng umaga. Panoorin ang &amp;quot;BITAG&amp;quot; tuwing Sabado, 5:00-5:30 ng hapon, ABC-5. E-mail us: bitagabc_5@yahoo.com</body>
<link>http://www.philstar.com/Article.aspx?articleId=219897&amp;publicationSubCategoryId=94</link>
</article>
<article>
<title>EDITORYAL - Pulis ang armasan hindi barangay captains</title>
<author></author>
<date>
<month>September</month>
<day>09</day>
<year>2003</year>
</date>
<body>HINDI na ba talaga kaya ng Philippine National Police (PNP) na protektahan ang mamamayan at pati mga barangay captains ay pahihintulutan nang magdala ng baril? Habang tumatagal, maraming palsong balak na naiisip ang PNP na maaaring maging ugat ng krimen. Kapag ipinatupad na ang pagdadala ng baril sa mga barangay captains, asahan na ang mga krimeng mangyayari. Gaano nakasisiguro ang PNP na ang iisyuhan nilang barangay captains ay responsible sa pagdadala ng baril? Nakatitiyak bang hindi trigger happy ang barangay captain na kanilang bibigyan ng baril? Ang balak na ito ng PNP ay hindi maganda lalo pat malapit na ang 2004 elections. Sinabi ni PNP chief Dir. Gen. Hermogenes Ebdane Jr. na inaprubahan na niya ang implementing guidelines na nagpapahintulot sa mga barangay captains na magdala ng baril. Sa ilalim ng implementing rules and regulations na pinirmahan niya noong nakaraang linggo, maaari nang magdala ng lisensiyadong baril ang mga barangay captains habang nag-papatrulya sa kanyang nasasakupang lugar. Ang pag-aarmas ayon kay Ebdane ay hiniling ng mga barangay leaders nang magkaroon ng &amp;quot;Ugnayan ng Pulisya at Mamamayan&amp;quot; sa Camp Crame noong nakaraang linggo. Ang baril ayon pa kay Ebdane ay maaaring 22- o 39- caliber revolver at maaaring 9-mm pistol. Tanging barangay captains lamang ang maaaring magdala at hindi nito nasasakop ang mga barangay tanod sapagkat masamang halimbawa. Ang pagdadala ba ng baril ng mga barangay captains ay mabuting halimbawa? Para ano pa ang pagtatayo ng mga Police Community Precincts (PCP) kung aarmasan din ng PNP ang mga barangay captains? Alisin na lamang ang PCP at ang mga barangay captains na lamang ang atasang gumawa ng kanilang tungkulin, dahil mayroon na silang baril. Gaano rin kasiguro na hindi dadalhin ng barangay captains ang kanyang baril sa loob ng video club o saan mang lugar na maraming tao. Hindi kaya mang-abuso ang barangay captains, na ang ilan ay hindi pa nga alam kung paano magpatakbo ng barangay at paano sasaklolohan ang kanyang mga nasasakupan. May mga barangay captains na ginagamit ang kanyang impluwensiya para makapangurakot. Ang dapat armasan at bigyan ng nararapat na mga kailangan ay mga pulis na ang tungkulin ay ang protektahan at pagsilbihan ang mamamayan. Karamihan sa mga pulis ay napapatay ng mga holdaper dahil mahinang klase ang dalang baril. Karamihan sa mga holdaper ngayon ay sophisticated ang armas at walang kalaban-laban sa armas ng isang pulis. Pulis muna bago barangay captains.</body>
<link>http://www.philstar.com/Article.aspx?articleId=219997&amp;publicationSubCategoryId=94</link>
</article>
<article>
<title>Lasunin ang shabu</title>
<author>SAPOL Ni Jarius Bondoc</author>
<date>
<month>September</month>
<day>09</day>
<year>2003</year>
</date>
<body>TOTOO kayang nagsubi ng 50 kilong shabu ang mga pulis na nag-raid sa bahay ni drug lord Jackson Dy sa Cavite? Kung sakali, di nila alam ang mabigat na alituntunin ng Comprehensive Dangerous Drugs Act of 2002. Saad sa batas na dapat kilohin agad ng pulis ang nakumpiskang droga. Sa loob ng 24 hours dapat ibigay sa crime laboratory para i-grade, tapos sa evidence custodian para itala. Kung di ito magawa, kulong ang pulis at tanggal sa serbisyo. Gayon din sa piskal o huwes na maglalaglag o guguluhin ang kaso. Saad din sa batas na matapos mainspeksiyon ng huwes ang droga bilang ebidensiya, dapat sunugin agad ito sa harap ng representatives ng Dangerous Drugs Board, civic organizations at media. Pero mahaba ang proseso mula pagkumpiska, pagtimbang at pag-grade hanggang pagkaso sa piskal, pagsakdal sa Korte at pagsira sa publiko. Maraming himalang puwede mangyari habang nasa evidence custodian ang droga. Maari &amp;quot;mawala&amp;quot; dahil nabasa ng ulan, aksidenteng nasunog, o kinain ng daga. Yun pala tinangay ng tiwaling pulis para ibenta sa drug pushers. May panukalang lasunin agad ng evidence custodian ang droga. Sa ganung paraan, masisira ang loob ng pulis-patola na nakawin ang ebidensiya. Magdududa rin ang pushers magtulak ng drogang galing sa pulis. Karamihan kasi sa pushers ay users din. Baka yon na ang maging huling pagsinghot nila ng shabu. Kumalat lang ang balitang paglalason sa droga ay matatakot na rin ang users. Magkukuli sila kung galing sa pulis o hindi ang tinitira. Imbis na ma-high sa heaven  wow, man  malilibing sa hukay. Sakaling may pulis pa ring magnakaw ng nilasong ebidensiya, at may pusher pa ring nagtulak nito, may kawawang user na mayayari. Kakalat ang balita. Hihinto na sila sa mapanirang bisyo. Ang estratehiya sa pagpuksa ng droga ay pagbanat sa supply at demand. Ano pa kayang mas epektibong paraan sa pagsira sa supply at demand kundi paglason nito. Pero di dapat sadyang ikalat ng awtoridad ang nilasong droga. Pagbaba yon sa lebel ng mapanirang sindikato.</body>
<link>http://www.philstar.com/Article.aspx?articleId=220006&amp;publicationSubCategoryId=94</link>
</article>
<article>
<title>Kaso ng lumubog na barko</title>
<author>IKAW AT ANG BATAS Ni Atty.Jose C. Sison</author>
<date>
<month>September</month>
<day>09</day>
<year>2003</year>
</date>
<body>ANG MV PPG, isang cargo vessel ay pagmamay-ari ng MSS Marines Services Inc. (MMS). Shipping agent nito si David. Sa pamamagitan ng ahensya ni David, kinontrata ng San Miguel Corp. (SMC) ang MMS para dalhin nito ang mga kahon ng beer na nagkakahalaga ng P5.8 milyon mula Mandaue, Cebu patungong Bislig, Surigao del Sur. Dahil ang barko ay nasa maayos na kundisyon at sapat ang kakayahan nitong bumiyahe patungong Surigao, binigyan ito ng Coast Guard ng clearance. Lisensyado at may sapat na karanasan ang kapitan at mga tauhan ng barko. Naka-insured din ito sa AIG Insurance Corp. (AIG). Kinumpirma muli ng Coast Guard, bago pa man lumayag ang barko, na maaliwalas ang panahon at hindi naman overloaded ito sa kargamento. Subalit kinagabihan sa ikalawang araw ng paglalakbay, napansin ng kapitan na lumakas ang hangin at umabot ang taas ng alon mula sa seven hanggang 10 feet. At dahil sa patuloy na pagbugbog ng malakas na alon sa barko, nagkaroon ito ng butas. Kaya agad na pinagana ang suction valves upang ilabas nito ang tubig-dagat ngunit huli na ang lahat dahil mas malaki ang pumapasok na tubig sa barko. Mayamaya pa ay lumubog na ang barko kasama ang P5.8 milyon na halaga ng San Miguel Beer. Samantala, binayaran ng AIG ang SMC at kasunod nito ay sinampahan ng kaso ang MMS at si David upang bawiin ang naibayad nila sa SMC. Iginiit ng AIG na ang MSS bilang common carrier ay inaasahang gumamit ng ekstra-ordinaryong pag-iingat, kaya nang mangyari ang nasabing insidente, ipinalalagay ng batas na nagkaroon ito ng kapabayaan. Tama ba ang AIG? HINDI. Ang pagpapalagay ng kapabayaan ay hindi maiisaalang-alang kapag ang naging sanhi ng paglubog at pagkawala ng kargamento ay isang kalamidad at kung saan napatunayan namang gumamit ang barko ng kinakailangang pag-iingat upang maiwasan ito bago pa man dumating hanggang sa pagkatapos nito. Sa kasong ito, napatunayan ang naging pagkumpirma ng Coast Guard sa MSS na lumayag dahil maaliwalas sa na panahon at sa kakayahan nitong magdala ng nasabing kargamento. Ang malalakas na hangin at alon na siyang sumira sa barko ay sanhi ng kalamidad sa Surigao. Ang kalamidad ay isang di inaasahang pangyayari o kung malaman man hindi ito maiiwasan. Kaya, walang pananagutan ang MSS at si David sa nangyaring insidente (Philamgen vs. MCG Marine Services et . al. G.R. 135645, March 8, 2002).</body>
<link>http://www.philstar.com/Article.aspx?articleId=220013&amp;publicationSubCategoryId=94</link>
</article>
<article>
<title>Mangila, umaksyon sa sindikato sa Subic</title>
<author>ORA MISMO Ni Butch M. Quejada</author>
<date>
<month>September</month>
<day>09</day>
<year>2003</year>
</date>
<body>HINDI naman lahat ng mga taga-PNP Traffic Management Group ay sangkot sa sindikato ni Ric Water, ang nagtutubig na leader ng mga pekadores diyan sa Subic Customshouse. Ika nga, sa bawat gubat may ilang mga makamandag na ahas. Isa-isang hinihimay ni TMG bossing Danny Mangila, ang ilan sa mga tauhan nitong sinasabing nakapasok sa grupo ni Rick Water ayaw niya kasing may ahas sa kanyang tanggapan dahil baka siya pa ang matuklaw. Nagkalat kasi ang mga imported luxury vehicles sa Pinas na lumabas sa Subic at MICP ang ilan sa mga ito ay magic ang papeles dahil ang mga galising grupo ni Ric Water, ang nagtutubig-tubig na utak ng mga sindikato ang nagmamaniobra nito. Sangkatutak pala ang kumpadre ni Ric Water, na pinagmamayagpag na makakatulong sa kanya oras na may humarang sa kanilang illegal operations tulad nina Argumento ng Subic Katigbak ng Makati at Go ng Pasig City at isang bugok na gobernador ng isang probinsiya na nakatirik sa ulo ng mapa ng Pinas. Hindi biro ang kumpadre ni Ric Water. Ika nga, ibabaon ka ng buhay. Malaki ang nakulimbat nilang pera sa gobyerno dahl ibinulsa at tsinap-chop sa mga galising kontak nito ang pitsang tinira nila. Hindi puwedeng banggain ang grupo ni Ric Water, nakatatakot kung hindi ka makuha sa santong dasalan alam mo na ang kasunod. Ito ang dapat ipantapat kay Mangila, Prez Gloria Macapagal-Arroyo, Your Excellency. Malapit si Ric Water sa dating administrasyon porke sila ang tumira ng mga mamahaling sasakyang ginamit ng mga hunghang noon. Ang daming gagong nakasahod kay Ric Water tulad nina Paldo, ng Warrant Section ng Customs sa Subic; Kapreng Kiam Bow ng LTO sa Diliman; Sumpit ng LTO Herran; Sir Nan Des ng Customs Assessment sa Subic; isang Tess Bun ng PNP Vehicle clearance, at isang Chit Tabachoy ng LTO Central office. Libu-libong pera ang ibinubulsa ng mga tarantadong ito na dapat sana ay sa gobyerno napupunta. Sila ang umaalalay sa mga pekeng papeles ng mga talong financing. Ina-apply ng change ownership at change plate. Mga galising pekadores na nakatirik sa Malolos, Bulacan, ang mga asong ginagamit ni Ric Water, tulad nina Jun Peklat, Loyd scarface at Mary Ann, ang maraming anan este nunal pala. Sandamakmak ang mga kamoteng kontak nila sa LTO offices sa Tarlac, Olongapo, Herran at maging sa Central office. Kayang-kaya nilang nakawin ang maraming records na gusto nilang magikin. Nakukuha raw nila sa LTO ang file number ng mga sasakyan at kunwari ay ipase-xerox ang mga ito at hindi nila ibabalik kaya nahohokus-pokus nila. Matindi ang operasyon ng tatlong galisin dahil malakas sila kay Kapreng Kiam Bow kaya labas-masok sila sa opisina nito sa LTO. Malaki ang parte ni Kapreng Kiam Bow kapag may milagro silang gagawin. Ika nga, nauuwi pa ang mga dokumento at doon sa bahay ng tatlong galisin minamaniobra. Sa palagay ng mga kuwago ng ORA MISMO, kayang kapain ni Mangila ang trabaho ng mga bugok. Sana Sir, iparada mo sila sa kalye na parang natutulog. &amp;quot;Kung ginagago ng grupo ni Ric Water ang gobyerno tiyak na gagaguhin din siya ni Mangila, anang kuwagong sepulturero. &amp;quot;Madurog kaya ni Mangila ang operasyon ni Ric Water sa Subic Customshouse? tanong ng kuwagong Kotong cop. Sigurado iyon lalot mura ngayon ang kabaong? Sagot ng kuwagong urot. Kailan kaya matatapos ang paghihirap ng gobyerno sa kamay ni Ric Water? Pag nakahilata na ito sa kalye? Sagot ng kuwagong SPO-10 sa Crame. &amp;quot;Paano ang mga kumpadre nitong matataas na tao? Ops, kulang tayo sa espasyo sa susunod papangalanan natin sila! &amp;quot;Abangan!</body>
<link>http://www.philstar.com/Article.aspx?articleId=220030&amp;publicationSubCategoryId=94</link>
</article>
<article>
<title>Editoryal - Parang bumabaril lamang ng manok</title>
<author></author>
<date>
<month>September</month>
<day>10</day>
<year>2003</year>
</date>
<body>LABINGSIYAM na araw lamang ang pagitan at isa na namang broadcast journalist ang ibinuwal ng bala. Binaril na parang manok si Juan Pala, radio commentator sa Davao City noong Sabado ng gabi. Sa dibdib ang mga tama at sinigurong hindi na mabubuhay. Si Pala ang ika-anim na journalist na pinatay na parang manok ngayong taong ito. At sa mga pagpatay, wala pang nahuhuling kriminal para pagbayarin sa karumal-dumal na pagpaslang. Kung mayroon man, aabutin ng siyam-siyam para pagdusahan nila ang kasalanan. Noong August 19 ng kasalukuyang taon, itinumba rin ang isang broadcast journalist sa Sta. Cruz, Laguna. Nakabulagta na ay binabaril pa si Noel Villarante at sinigurong hindi na mabubuhay pa para magsiwalat ng kabulukan sa kanilang lugar. Bukod sa pagiging broadcaster, isa ring columnist si Villarante na ang matalim na panulat ay nakasusugat. Ang pabuya sa kanyang pagiging media man: Bala sa ulo at katawan. Ngayong taong ito may pinakamaraming pagpatay sa mga journalist at maaaring madagdagan pa ang anim na biktima kung hindi kikilos ang gobyerno para protektahan ang mga mamamahayag. Nakatatakot na ang nangyayari na hindi na ligtas ang mga mamamahayag at kapag may nasagasaan ay buburahin na sa kanilang landas. Karamihan sa mga target ng pagpatay ay ang mga journalist sa probinsiya. Unang pinatay ngayong taong ito ang isang broadcaster sa Legaspi City na nakilalang si John Villanueva. Pinatay siya noong April 28. Pagkaraan ni Villanueva, sumunod na pinatay ay ang broadcaster na si Apolinario Pobeda sa Lucena City noong May 17. Noong July 8, pinatay naman ang journalist na si Bonifacio Gregorio na taga-Tarlac City. Noong August 20, binaril at napatay ang radio journalist na si Rico Ramirez sa Agusan del Sur. Sino pa ang susunod? Kinondena ni President Arroyo ang pagpatay kay Juan Pala. Sinabi niyang nakikisimpatya siya sa media organizations dahil sa walang tigil na karahasang nagaganap. Ganoon man sinabi niyang masyado pang maaga kung ang pagpatay kay Pala ay may kinalaman sa pulitika. Ang pagpatay sa mga mamamahayag ay isang pag-atake sa press freedom at ganoon din sa sambayanan. Dapat nang ipag-utos ni Mrs. Arroyo ang malawakang imbestigasyon sa pagpatay sa mga journalist. Pakilusin ang pulisya. Madaling makisimpatya sa mga naulila at grupo ng media subalit mas mahalaga kung madadakip ang salarin at ang &amp;quot;utak&amp;quot;. Nakaaalarma na ang sunud-sunod na pagpatay na parang pumapatay lamang ng manok.</body>
<link>http://www.philstar.com/Article.aspx?articleId=220123&amp;publicationSubCategoryId=94</link>
</article>
<article>
<title>Pag-IBIG contributions hindi nire-remit</title>
<author>HINDI PA TAPOS ANG LABAN Ni Sec.Mike Defensor</author>
<date>
<month>September</month>
<day>10</day>
<year>2003</year>
</date>
<body>Isa akong empleyado sa isang factory. Limang taon na akong nagtatrabaho rito. Kamakailan, nalaman ko na hindi pala nagre-remit ang aming kompanya ng aming Pag-IBIG contributions. Maaari ko bang malaman kung regular na nagre-remit ang aming kompanya ng kontribusyon? Ano ba ang aming gagawin kung hindi sila magre-remit ng kontribusyon. CELIA ng Caloocan City Batay sa Presidential Decree No. 1752 o tinatawag na Amending the Act Creating the Home Development Mutual Fund (HDMF), obligasyon ng bawat employer na i-remit ang mga kontribusyon ng kanilang mga empleyado sa Home Mutual Development Fund o Pag-IBIG. Ang employer na hindi nagre-remit ay lumabag sa probisyon ng nasabing batas. Papatawan ito ng 3% na penalty. Maaari kang mag-inquire sa Pag-IBIG Office na pinakamalapit sa inyong opisina.</body>
<link>http://www.philstar.com/Article.aspx?articleId=220143&amp;publicationSubCategoryId=94</link>
</article>
<article>
<title>Ang mapapalad</title>
<author>ALAY-DANGAL Ni Fr. Jose C. Blanco,S.J.</author>
<date>
<month>September</month>
<day>10</day>
<year>2003</year>
</date>
<body>KUNG ikukumpara kay Mateo, si Lukas ay mas deretsahan at mas nakatuntong sa lupa ang mga paa. Ang mga beatitudes na nakapaloob sa Ebanghelyo ni Lukas ay para sa mga Kristiyano noong mga naunang taon ng Simbahan. Ang mga ito ay para rin sa atin ngayon. Basahin ang Lukas 6:20-26. Tumingin si Jesus sa mga alagad, at kanyang sinabi, &amp;quot;Mapalad kayong mga dukha, sapagkat ang Diyos ang maghahari sa inyo! Mapalad kayong mga nagugutom ngayon, sapagkat kayoy bubusugin! Mapalad kayong tumatangis ngayon, sapagkat kayoy magagalak! Mapalad kayo kung dahil sa Anak ng Tao kayoy kinapopootan, ipinagtatabuyan at inaalimura ng mga tao, at pati ang inyong pangalan ay kinasusuklaman. Magalak kayo at lumukso sa tuwa kung itoy mangyari, sapagkat malaki ang inyong gantimpala sa langit gayon din ang ginawa ng kanilang mga ninuno sa mga propeta. &amp;quot;Ngunit sa aba ninyong mayayaman ngayon, sapagkat nagtamasa na kayo ng kaginhawahan! Sa aba ninyong mga busog ngayon, sapagkat kayoy magugutom! Sa aba ninyong nagsisitawa ngayon, sapagkat kayoy magdadalamhati at magsisitangis! &amp;quot;Sa aba ninyo, kung kayoy pinupuri ng lahat ng tao, sapagkat gayon din ang ginawa ng kanilang mga ninuno sa mga bulaang propeta.&amp;quot; Pinagpapala ng Diyos ang mga mahihirap. Subalit hindi niya pinagpapala ang kahirapan. Ang kagutuman dito ay hindi para sa pagkain, kundi kagutuman sa katotohanan. Nananangis tayo dahil sa ating mga kasalanan. Tayo ay tatawa. Ang kaligayahan ng langit ay para sa atin. Ang maalipusta at pasakitan alang-alang kay Jesus ay makapagtatamo sa atin ng pagpapala. Ang pagpapala ng langit. Subalit dito pa lang sa lupa ay madadama na natin ang tuwa. Makikita ninuman ang kabuluhan ng pahirap o pasakit. Ang mga mayayaman ay di-pinagpapala. Upang sila ay pagpalain, dapat nilang ibahagi ang kanilang kayamanan doon sa mga mahihirap. Yaong kumakain nang sagana ay kailangan magbahagi ng kanilang pagkain doon sa mga nagugutom. Nauunawaan nyo ba kung paano ang tunay na maging maligaya? Manalangin at pagnilayan ang mga beatitudes.</body>
<link>http://www.philstar.com/Article.aspx?articleId=220149&amp;publicationSubCategoryId=94</link>
</article>
<article>
<title>Kasagutan ng POWERHOMES</title>
<author>BAHALA SI TULFO Ni Ben Tulfo</author>
<date>
<month>September</month>
<day>10</day>
<year>2003</year>
</date>
<body>SA ngalan ng PATAS at PAREHAS na laro, narito ang kasagutan ng POWERHOMES UNLIMITED CORPORATION sa aking naisulat na kolum nitong nakaraang Biyernes. Nag-iwan ng masamang &amp;quot;panlasa&amp;quot; sa pamunuan ng POWERHOMES ang nilalaman ng aking mga naisulat na may pamagat ay &amp;quot;Natatamasa na ng Securities and Exchange Commission (SEC) ang kanilang inaasam-asam laban sa POWERHOMES!&amp;quot; Agad akong nakatanggap ng tawag sa telepono mula sa Director for Liaison and Information ng POWERHOMES na si Benjie Lagman. Itoy upang linawin na ang mga nakasulat na kautusan (CDO) ng SEC ay hindi pa puwedeng ipatupad. Kamakailan lang, binawi ng Court of Appeals (CA) ang injunction na ipinagkaloob sa POWERHOMES noon. Kaya agad nagpalabas ng kautusan ang SEC na ipatupad ang CEASE and DESIST ORDER (CDO) laban sa kanila, bagamat nakapag-file agad ang POWERHOMES ng Motion for Reconsideration (MR) Nag-aalala ang pamunuan ng POWERHOMES. Gusto nilang maging singlinaw ng sikat ng araw, hindi pa raw natatapos ang laban. Hindi pa raw pinal ang lahat, kaya hindi pa puwedeng ipatupad ng SEC ang kanilang kautusan (CDO). Kinuha ng kolum na to ang reaksiyon ng isa naming kasamahan sa pamamahayag si Atty. Batas Mauricio hinggil sa &amp;quot;procedure.&amp;quot; Aniya, &amp;quot;Ben, the injunction still stand because POWERHOMES was able to file the Motion for Reconsideration within 15 day timely filing.&amp;quot; Ganito rin ang ibinigay na pananaw ni dating Justice Secretary Silvestre Bello III hinggil sa usaping ito, matapos namin siyang tawagan upang kunin ang kanyang legal na opinyon. Gusto ko ring maging sinlinaw ng sikat ng araw, partikular doon sa mga dating miyembro ng POWERHOMES na hinahamon ang kolum na to. Kataka-taka raw ang aking pananahimik matapos bawiin ng CA ang injunction. Naglalaro raw kasi sa kanilang isipan na akoy nabayaran ng POWERHOMES. Kaya hindi ko raw maisulat ang simpleng pagbawi ng injunction ng CA. Naway nagbigay linaw ang kolum na to at ipinakikita ko na umiiral ang prinsipyo kong ipinagmamalaki noon, ngayon at kailanman. Hindi ako nabibili at hindi ako ipinagbibili!</body>
<link>http://www.philstar.com/Article.aspx?articleId=220155&amp;publicationSubCategoryId=94</link>
</article>
<article>
<title>Congressman nagtatago at ayaw bayaran ang utang na P650</title>
<author>BALITANG SPECIAL Ni Deo Macalma</author>
<date>
<month>September</month>
<day>11</day>
<year>2003</year>
</date>
<body>ALAM nyo bang galit na galit ngayon ang isang negosyante sa isang congressman dahil ayaw magbayad ng utang? Ayon sa aking bubwit, 105 days na lang at Pasko na. Happy birthday muna kay Mr. Tony Aquino ng Autohaus BMW; Margery Lois Lane, Pinong Lagari, Jojo Barring, Noli dela Cuesta, Pons Epino Jr. at Mar Pallingayan ng Manila Broadcasting Co. * * * Alam nyo bang nagtatago ngayon ang isang congressman dahil ayaw magbayad ng utang? Ayon sa aking bubuwit, galit ang isang businessman sa congressman sapagkat ayaw nitong bayaran ang inutang na pera sa kanya. Noong Abril pa nangutang si Congressman subalit hanggang ngayon hindi pa binabayaran. Ang inutang niya sa businessman ay P650,000. * * * Ayon sa aking bubuwit, noong una ay ayaw pa sanang maningil ng businessman kay Congressman. Kaya lang tumagal na ng tatlong buwan ay parang kinalimutan na ni Congressman ang utang samantalang ang pangako niya babayaran daw kaagad kapag nakuha ang kanyang Countrywide Development Fund (CDF). Mantakin nyo, yung pork barrel na hindi pa natatanggap, ipinangutang na ni Congressman. * * * Ayon sa aking bubuwit, nang matiyempuhan ng businessman si Congressman sa kanyang opisina sa Kongreso, hindi nakalusot at nag-isyu ng dalawang tseke. Ang malungkot, ang mga tseke ay tumalbog. Nang puntahan ng businessman si Congressman sa kanyang opisina, hindi na mahagilap. Siya ay nagtatago na. Ayon sa aking bubuwit, ang negosyanteng inutangan at ayaw bayaran ni Congressman ay walang iba kundi si... Itago na lang natin siya sa pangalang Mr. Rey Samantalang ang congressman ay walang iba kundi si... Siya ay kilalang congressman. Taga-Metro Manila. Mahilig sa sports car. Siya ay si Congressman M. as in Memorial.</body>
<link>http://www.philstar.com/Article.aspx?articleId=220266&amp;publicationSubCategoryId=94</link>
</article>
<article>
<title>Diskrimanasyon sa pagtanggap ng benefits</title>
<author>IKAW AT ANG BATAS Ni Atty. Jose C. Sison</author>
<date>
<month>September</month>
<day>11</day>
<year>2003</year>
</date>
<body>KASO ito ng 330 na empleyado ng Sugar Regulatory Administration (SRA). Tumatanggap ang mga nasabing empleyado ng social amelioration benefits (SAB) mula pa noong 1963. Nang maipasa ang RA 6758 o ang Salary Standardization Law noong July 1, 1989, ang pagbabayad ng nasabing SAB ay sinuspinde ng Auditor ng COA. Ayon sa Department of Budget and Management, wala itong legal na basehan at taliwas ito sa layunin ng RA 6758. Nang umapila ang mga empleyado sa Presidente, iniutos nito na ipagpatuloy ang pagbabayad ng SAB. Sinunod ito ng COA subalit ipinatupad lamang ito sa mga empleyado na nahirang bago October 31, 1989, ang cut-off date na ipinatupad ng DBM. Kaya, ang mga na-empleyo lampas ng October 31, 1989 ay walang karapatan sa nasabing benepisyo. Inatasan din sila na ibalik ang mga benepisyong hindi dapat na matanggap. Tama ba ang COA? HINDI. Ang klasipikasyon ng COA sa mga empleyadong makatatanggap ng SAB at sa hindi, ay walang legal na basehan. Hindi isinasaalang-alang ang kaibahan ng petsa ng kanilang paghirang sa trabaho sa pagtanggap nila ng benepisyo. Sa kasong ito, ang mga nasabing empleyado ay gumaganap sa parehong gawain kaya hindi dapat na maging basehan ang petsa ng kanilang empleyo. Bukod pa rito, ang klasipikasyon ng mga empleyado ay dapat na ibase ayon sa pagkakaiba ng kanilang ranggo, antas at bigat ng ginagampanang gawain at hindi sa petsa ng paghirang sa kanila. Layunin ng ating batas ang maiwasan ang pagkakaroon ng diskriminasyon sa mga manggagawa dahil ipinatutupad nito ang &amp;quot;equal pay for equal work&amp;quot;. Kinakailangang ang pagtanggap ng benepisyo ng isang manggagawa ay batay sa kanyang tungkulin, resposibilidad at kwalipikasyon sa isang posisyon (Cruz vs. COA G.R. 134740, October 23, 2001).</body>
<link>http://www.philstar.com/Article.aspx?articleId=220272&amp;publicationSubCategoryId=94</link>
</article>
<article>
<title>P1-M reward sa gagong pumatay kay Diaz</title>
<author>ORA MISMO Ni Butch M. Quejada</author>
<date>
<month>September</month>
<day>11</day>
<year>2003</year>
</date>
<body>NAKIKIRAMAY ang mga kuwago ng ORA MISMO at ang mga miyembro ng NAIA Press Corps Inc. sa mga naulila ni Ms. Lilia Diaz. Lord, bakit siya pa? * * * Naglaan ang pamunuan ng Manila International Airport Authority ng P1,000,000 reward para sa ikadarakip patay man o buhay ng lone gunman na tumapos sa buhay ni Ms. Lilia Diaz, acting AGM for Finance and Administration ng MIAA. Sino kaya ang nagpa-master kay Lilia? Ano kaya ang dahilan kung bakit ito pinatahimik nang tuluyan? Masyado na kayang maraming alam si Lilia sa umanoy hokus-pokus dealing sa airport? Pitsa kaya ang dahilan? Kinondena ng mga empleyado ng MIAA ang karumal-dumal na pagtumba kay Lilia noong Martes ng morning habang sakay ito ng kanyang van. Kinainggitan kasi si Lilia sa airport dahil sa umanoy koneksyon niya sa mga bossing dito. Huling nakausap ng Chief Kuwago si Lilia may isang buwan na ang nakararaan habang naninigarilyo ito sa labas ng gusali ng kanyang opisina. Gusto kasing magpaliwanag ni Lilia sa Chief Kuwago porke napitik ito sa kolum ng ORA MISMO, Marami kasing tsismis ang umalingawngaw sa airport nang ibaba ng Korte ang hatol na 4 to 6 years na pagkabilanggo sa kasong extortion. Halos nagpalakpakan at naglundagan noon ang mga kalaban ni Lilia nang malaman nila ang naging hatol ng court. Marami naman ang naawang kabig ni Lilia nang pumutok ang istorya sa diyaryo. Sangkatutak naman ang nagtataka noon kung bakit hindi inalis ni Manda si Lilia matapos ibaba ang hatol ng court. &amp;quot;Due process kasi ang kailangan,&amp;quot; anang kuwagong Kotong cop. &amp;quot;A person is presumed innocent until proven guilty,&amp;quot; sabi ng kuwagong SPO-10 sa Crame. &amp;quot;Pero ang isyu rito ay delicadeza,&amp;quot; angil ng kuwagong pulis na naglalanggas ng sariling galis. &amp;quot;Iyan ang problema nila ngayon, hindi na natin puwedeng kulitin si Manda dahil wala na si Lilia sa kanyang poder?&amp;quot; &amp;quot;Talagang bilib ako sa iyo, kamote.&amp;quot;</body>
<link>http://www.philstar.com/Article.aspx?articleId=220285&amp;publicationSubCategoryId=94</link>
</article>
<article>
<title>Kababayan ni GMA ang uupo sa NCRPO</title>
<author>BANAT NI BATUIGAS Ni Bening Batuigas</author>
<date>
<month>September</month>
<day>14</day>
<year>2003</year>
</date>
<body>IPINAMALITA na ng kampo ni Chief Supt. Enrique Ike Galang, ang hepe ng Directorate for Operations ng PNP, na siya na ang hihiranging bagong hepe ng National Capital Regional Police Office (NCRPO) mula Martes. Kumpleto na ang team ni Galang at kasama na riyan ang mga kolektor ng intelihensiya sa jueteng at iba pang mga sugal, yan ang balitang kumakalat sa Manilas Finest. Kung paniniwalaan natin ang Manilas Finest, mukhang ang mga taong malapit kay Presidente Arroyo ang iuupo sa susunod na reshuffle ng pulisya tungo sa pag-anunsiyo niya na tatakbo siyang muli. At mukhang tinitiyak ni GMA na walang semplang ang kandidatura niya sa darating na May elections sa Metro Manila kapag si Galang, na kapwa niya Kapampangan, ang nakapuwesto sa NCRPO. He!-he!-he! Sigurista rin si GMA, no mga suki? Malakas ang ugong sa Manilas Finest na magkakaroon ng rigodon sa PNP sa darating na Martes nga. Marami silang tinutukoy na pangalan, kung sinu-sino ang palaring makapuwesto, pero si Galang ang nabigyan natin ng pansin dahil masyadong magulo nga ang NCRPO kapag election ang pag-uusapan. Dahil bagyo si Sen. Panfilo Lacson dito sa Metro Manila, aba kailangang bata ni GMA ang uupo sa NCRPO para walang semplang siya. Hindi ko sinabing si Galang ang gagamitin ng Palasyo para mandaya sa May elections ha? May ibubuga ba si Galang, na miyembro ng Philippine Military Academy (PMA) Class 72? Ano ba ang credentials nya maliban sa kababayan siya ni GMA? Yan ang mga katanungang ibinabato ng Manilas Finest. Ang tanong pa ng Manilas Finest, di ba si Galang ay galing sa Region 4? Hindi kasi makalimutan ng Manilas Finest ang tsismis na ginamit ng mga kolektor ni Galang ang pangalan niya para manghingi ng P1 milyon na advance sa mga jueteng financiers sa Region 4 at matapos matanggap ang naturang halaga ay ipinasara nila ang mga pasugalan doon dahil mainit si Interior Secretary Joey Lina. Bakit yaong sangkot sa jueteng ang mga nakaupo sa mababagong puwesto kung ganoon? Tanong ng Manilas Finest. Tingnan nyo ang mga pitong opisyales ng PNP na sinibak din noon ni Sec. Lina at sa ngayon may magagandang puwesto rin sila. Dapat palang talamak ang jueteng sa lugar mo para ma-promote ka sa PNP natin, di ba mga suki? Kaya huwag kayong magtaka kung laganap ang jueteng sa inyong mga lugar dahil may basbas na ito sa opisina ni Sec. Lina, ayon sa Manilas Finest. Wala na raw balakid ang pag-upo ni Galang sa NCRPO dahil kampante sa kanya hindi lang itong si GMA kundi pati ang kontrobersiyal na si First Gentleman Mike Arroyo o Incredible Hulk.&amp;quot; Hindi lang elections ang papel ni Galang kundi patahimikin din ang mga kaalyado ni Lacson kung saka-sakaling dumami ang bilang ng demonstrations laban sa pamunuan ni GMA habang patagal nang patagal ang expose laban kay Incredible Hulk nga, he-he-he! Nakatatakot si GMA at Incredible Hulk sa sarili nilang anino di ba mga suki? Pero higit sa lahat, ang pinaka-happy sa balitang uupo na si Galang ay walang iba kundi itong sina Mauro Noriega at Rey Domingo, anang Manilas Finest. Sila kasi ang tatayong kolektor ni Galang at tiyak bubundat na naman ang mga bulsa nila.</body>
<link>http://www.philstar.com/Article.aspx?articleId=220396&amp;publicationSubCategoryId=94</link>
</article>
<article>
<title>Mga paraan para mapangalagaan ang pandinig</title>
<author>Bantay Kapwa ni Cielito &amp;quot;Mahal&amp;quot; Del Mundo</author>
<date>
<month>September</month>
<day>14</day>
<year>2003</year>
</date>
<body>Alinsunod sa slogan na better living through better hearing ng Hi-Tech Hearing Centre narito ang ilang paraan para maiwasan ang pagkasira at tuluyang pagkawala ng pandinig. Ipinaliwanag ni Dr. Eduardo Go, medical-hearing consultant ng Hi-Tech Hearing Centre at hearing consultant din sa British Columbia, Canada, ang mga sumusunod para maiwasan ang hearing loss. Kapag makadama ng pagkabingi at itoy tumagal ng 36 oras huwag ng magdalawang isip at agad na sumangguni sa manggagamot. Huwag maglagay ng anumang foreign objects sa ear canal. Ayon kay Dr. Go ang nakagawiang pag-aalis ng earwax o tutule sa paggamit ng cotton buds ay masama. Ipinapayo ni Dr. Go na gumamit ng malinis na tela (clean cloth) sa pag-aalis ng tutule. Marami rin ang gumagamit ng metal na parang tiyane na pang-alis ng dumi sa tenga at sa sobrang pinsala ang pagtusok ng instrumentong ito sa pagdinig. Iwasan ang matagal na exposure sa napakaingay na tunog. Sobrang pinsala sa eardrums ang malakas na sound. Dapat na huwag ugaliing makinig ng radyo at stereo na gamit ang headphones. May mga kabataan na nakakatulugan na naka-headphones. Kapag nasa disco at karaoke bars grabe ang pinsala ng sobrang lakas ng tunog. Ipinahayag ni Dr. Go kung may matinding sipon o ear infection ay huwag sumakay sa eroplano. Sa dagling pagbabago ng air pressure ay nagdudulot ng tinatawag na ruptured eardrum or inner ear damaged. Kapag lumalangoy sa dagat at nagwa-water skiing dapat na gumamit ng swimmers earplugs. Gumamit din ng aprubadong earplugs or earmuffs kapag nagmo-mowing ng lawn, gumagamit ng power tools gaya ng naghihinang ng bakal at kapag nagta-target practice. Kapag nakakaramdam ng masakit ang tenga pihadong may impeksiyon kaya kumunsulta agad sa doktor. Para sa mga karagdagang kaalaman, para sa prevention of hearing loss, makipagkita at sumangguni kay Dr. Eduardo Go sa mga teleponong: 723-1159; 723-1160; 867-1229 at 867-1230.</body>
<link>http://www.philstar.com/Article.aspx?articleId=220418&amp;publicationSubCategoryId=94</link>
</article>
<article>
<title>RP nagiging Equador</title>
<author>SAPOL Ni Jarius Bondoc</author>
<date>
<month>September</month>
<day>15</day>
<year>2003</year>
</date>
<body>NUNG 1998 pinag-aaralan ni Presidente Virgilio Barco ng Colombia ang Pilipinas bago bumisita nang mapansin niya ang tatlong pagkapareho ng dalawang bansa. Una, ang kolonyalismong Kastila. Ikalawa, mga rebelyong komunista at militar. Ikatlo, lumalalang problema sa droga. Hindi na nakabisita si Barco dahil nagkasakit sa Korea habang paparito. Pero nagkatotoo ang pangitain niya sa paglaganap ng salot na droga. Nagpupuwesto ang Colombian drug cartels ng mga alipores sa lokal at pambansang politika. Di naglaon, naipanalo nila si Ernesto Samper para presidente. Batid ng parliament ang dumi ni Samper, kaya ayaw nito nung una itaguyod ang pagwagi niya. Pero binili ng cartels ang mayorya para iproklama siya. Bagsak bigla ang dayuhang kalakal at kapital. Sino ba naman ang makikipag-negosyo sa bansang hawak ng narcopolitician? Lumaganap ang kidnapping at patayan nang lumubog ang Colombia sa gulo. Nahawa pati mga kapit-bansa. Ginawang transhipment points ng cocaine ang Bolivia at Peru. Mas malala ang Equador. Pinayagan nitong magtanim ng coca ang Colombian cartels sa loob ng borders. Tapos, hinalal nitong presidente si Bucharam, na babaero, lasenggot sugarol. Dahil sa kurakot, inalis siya ng Kongreso. Pumalit ang bise-presidenteng babae. Hindi nagtanda ang tao. Hinalal naman si Muhuad, na mas malala dahil isang narcodistributor. Leksiyon ito sa Pilipinas. Napakaraming pagkapareho sa Equador. Dati-rati, nagpupuwesto ang jueteng lords ng mga alipores sa lokal na pulitika. Sa gayon, protektado sila di lang ng lokong pulis kundi pati ng mayor. Di nakuntento, ginawa nilang pambansa ang raket. Ayon sa jueteng expos&amp;eacute;s ni Chavit Singson nung 2000, umabot sa Malaca&amp;ntilde;ang mismo ang payola ng vice lords. Ganun din ang drug lords. Nung una, sa lokal lang nagpuwesto ng alipores. Mga mayor sa Quezon at Misamis ang drug couriers. Pero ganid. Batay sa imbestigasyon ng Senado nung Hunyo-Setyembre 2001, pinasok na rin nila ang Kongreso. Susunod na target: pagka-Pangulo ng Pilipinas.</body>
<link>http://www.philstar.com/Article.aspx?articleId=220530&amp;publicationSubCategoryId=94</link>
</article>
<article>
<title>'Utang ng apo'</title>
<author>CALVENTO FILES Ni Tony Calvento</author>
<date>
<month>September</month>
<day>15</day>
<year>2003</year>
</date>
<body>Nakakabahala Ang Mga Lumalabas Na Mga Balita Ngayon. Sa Laki Ng Pasanin Na Dadalhin Ni Juan, pati ang mga apo nito na di pa ipinapanganak, nakalubog na sa utang dahil na rin sa mga pamamalakad ng ating mga naging liders. Ang tinutukoy ko ay ang Foreign Debts ng ating bayan na umaabot na ngayon sa isang &amp;quot;whooping&amp;quot; P2.97 TRILLION MULA SA P2.36 TRILLION LAST YEAR O ANG PAGTAAS NG HALOS 12.08% O SA HALAGANG P320 BILLION SA LOOB LAMANG NG ISANG TAON. Trilyon yan mga kaibigan at hindi Bilyon lamang. Nakakalula. Nakakaawa ang ating bayan. Nakakaawa ang daratng na henersyon. &amp;quot;APO MO MAY UTANG NA.&amp;quot; Ang gusto kong itanong! NASAAN NA ANG MGA SINASABING ECONOMIC AT FINANCIAL WIZARDS? Di ba, si PGMA daw ay isang Economist? Bat ganito ang nangyayari sa ating ekonomiya? Ano ba ang napala natin sa pagiging kasapi sa World Trade Organization (WTO)? Mukhang tayo ang ginawang palabigasan ng ibang bansa at wala namang binunga kundiy pahirap lang sa ating ekonomiya. Siguro ang tanging bagay na matagumpay nating naipakita sa mundo ay ang ating pagiging MASUNURIN sa ating dinadakila at sinasambang UNITED STATES OF AMERICA (USA), kung kayat sumali tayo sa WTO kahit maghirap pa ang Pilipinas. Sa ngayon, ang exchange rate o palitan ng US $1.00 ay umabot na sa P55.03 at kung bababa man ito ay kaunting-kaunti lang at di magtatagal, tataas na ulit. Nagmumukhang lokohan dahil pinipilit pa rin na palabasin at ipamata na malakas pa rin ang purchasing power ng ating peso. Noong makalawa lamang, lumabas din sa mga dyaryo ang pag-file ng National Power Corporation (NAPOCOR) ng bid para sa pagtaas ng kanilang singil. Kesyo, ito daw ay kinakailangan dahil nalulugi sila. May pananakot pa nga raw ang isang opisyal ng Energy Regulatory Commission (ERC), na dapat daw ay tanggapin ng mga electric Consumers tulad natin ang pangangailangang pagbabayad ng mas malaking presyo ng kuryente keysa harapin ang mas malaking problema dulot ng power crises, ang ibig daw niyang sabihin ay &amp;quot; either to pay slightly higher electricity prices or to have no electricity at all&amp;quot;. Sa aking palagay ay &amp;quot;uncalled for and with total disregard to the predicaments of the greater majority&amp;quot;, ang statement ng ERC Official na ito na isa rin sa mga pinapasahod ng ating mamamayan bilang kawani ng isang Government Agency. Ang daming satsatan at paliwanagan, alam naman natin na iisa lang ang gusto nilang mangyari, ang TATAASAN ANG SINGIL SA KORYENTE. Halatang pinipilit ma-justify ang hinihinging dagdag sa presyo ng koryente ng NAPOCOR, na wala man lamang pahalaga o concern sa kasalukuyang paghihirap na dinadanas ni Juan dela Cruz. Dapat siguro, I-abolish na ang ERC pati na ang bureaucracy sa NAPOCOR para ang perang ma-isubi ay maaring gamitin ng ating Gobyerno sa pag-subsidize sa mga karagdagan singil sa kuryente. The government must put their foot down and remedy the present economic crises, or we will all perish. &amp;quot;Walang kinikilalang batas ang taong gutom&amp;quot;, kayat alisin na ang sisihan at turuan, hindi yan ang solusyon sa ating kahirapan. Dapat tutukan at bigyan pansin ang mga kahirapan in terms of job-opportunities, incentives to local enterpreneurs, government subsidy to back-yard industries, lower the interest rates of Govt Lending Institutions, subsidized electrical charges for local industries particularly small scale businesses, institute serious stream-lining policies in government enterprises to eliminate corruption (which means more revenues to govt), at marami pang ibang paraan na maaring magbigay lakas-loob sa ating maliliit na mamumuhunan. Siguro, bigyan din ng kunting luwag at kung puwede nga ay payagan ang mga negosyo na nag-kokompitensya sa dayuhang produkto. Kapansin-pansin ang lantarang proteksiyon na ibinibigay ng ating gobyerno sa dayuhang produkto, na hinuhuli ang mga gawa ng ating kababayan, at ang palaging justification ng ating mga Alagad ng Batas (PNP, NBI) ay may umanoy &amp;quot;violation of property rights, etc.&amp;quot;. Iisipin mo tuloy ang pumapatay sa ating lokal na Negosyante ay ang ating gobyerno, dahil mas pinapaboran pa ang mga intereses ng mga dayuhan kayat wala nang bukas-bibig ang ating gobyerno kundiy FOREIGN INVESTMENTS ang sagot sa ating kahirapan. Isang magandang halimbawa ang nangyayari sa Taiwan at China, lahat na produktong pumasok sa kanila ay kinokopya at ini-export pa sa ibang bansa, di ba maunlad ang kanilang ekonomiya? Ang kanilang ginagawa ay pinapayagan ng kanilang gobyerno unofficially at binibigyan pa nga ng incentives. Ang hamon ko sa ating gobyerno! Pumunta nga kayo sa Amerika o sa ibang bansa at tingnan ninyo kung hinuhuli din nila ang nangu-ngopya ng produkto natin? Simple ang sagot, ano nga ba ang mga produkto na mayroon Patent o Property Right na maari nilang kopyahin, siyempre wala, dahil kung meron man ay naunahan na tayo, dahil tingin nila sa atin ay walang kakayahan kundiy sumunod lang sa kanilang kagustuhan. Siguro naman karapatan ko lang bilang isang Pilipinong nagmamahal sa kanyang sariling bayan ang magbigay ng sariling pananaw sa nangyayari sa ating bansa. Kung ito ay bibigyan ng masamang kahulugan ay salamat at kung bibigyan naman ng kaukulang pansin ay mas akong nagpapasalamat. Sanay huwag lang pansin kundiy maaring gawin para sa bayan. Ano sa palagay ninyo mga tagasubaybay ng &amp;quot;CALVENTO FILES&amp;quot;? Magbigay kayo ng inyong mga suggestions para sa kaunlaran ng ating bayan. Di pa nga nababakante ang pwesto ni PNP DIR/GEN. Hermogenes Ebdane, Jr., ay nagkakaroon na &amp;quot;jockeying for positions&amp;quot; ang ibang kampo sa PNP. Noong isang araw, narinig ko sa isang Radio Newscast ang umanoy paninising ginawa ni Director. Ricardo de Leon, ang Community Relations Chief ng PNP kay PNP-NCR Chief, Director Reynaldo Velasco tungkol sa pagtaas ng insidente ng kriminalidad dito sa Metro-Manila. Ngayon ko lang naranasan ang ganitong sisihan o turuan sa loob ng isang napakalaki at sensitibong government organization. Pagpuna sa mga kinauukulan, dapat at kailangan ng ating bayan ang inyong ibayong pagtutulungan, lalo na sa panahon ng krises, dahil kahit ano ang inyong sabihin kayo pa rin ang may responsibilidad sa pagpapatupad ng batas at pagpapa-iral ng katahimikan sa ating bansa. Kung ang pinag-uusapan ay kung sino ang papalit kay Director General Jun Ebdane bilang Chief-PNP, abay huwag na muna nating pag-usapan yan at hindi pa bakante ang puwesto. May nakuha naman tayong paliwanag mula sa NCRDO. Isang opisyal ang nagsabi na sa pang-uudyok ni Dir. Dick de Leon, at pagsisisin kay Director De Leon ay dahil sa gusto nito ang pwesto ni Director Rey Velasco. Minamanok daw nitog si De Leon si Director Virtus Gil para maging susunod ng PNP Chief. Kapag nahirang daw na kapalit si Director Virtus Gil. Sigurado raw si Director de Leon ang ilalagay sa pwesto ng NCR Chief. Ang pinagpipilian para sa pwestong mababakante ni Jun Ebdane ay sina Reynaldo Velasco at Virtus Gil. Dati kasama si Director Edgardo Aglipay subalit tatakbo yata itong congressman sa kanilang lugar. Kaya daw binabanatan ni Director Dick de Leon si Rey Velasco para si Virtus Gil ang maging PNP Chief. Dagdag pa nung opisyal na ayaw magpabanggit ng pangalan na iniipit daw ang budget ng NCR mula sa itaas. &amp;quot;Sabi nga ni Director Velasco na gawin na lang natin ang ating magagawa kahit kapos sa pondo.&amp;quot; Gaya raw ng CROWD DISPERSAL FUNDS. One fourth pa lang daw ang ini-rerelease gayun ang daming dapat gawin. Talagang inipit sa PNP Comptrollership tapos sasabihin nitong si Director De Leon na si Director Velasco ang dapat sisihin sa pagtaas ng crime rate. Sa buong bansa naman, tumaas talaga ang criminality rate. Ano kaya ang masasabi ni Director Dick de Leon sa mga banat na ito? Para Sa Inyong Mga Reactions O Comments, Maari Kayong Tumawag Sa Telepono 7788442, Maari Rin Kayong Mag-Text Sa 0917-9904918. Congratulations to Miss Victoria A. Berciles, neice of my good friend Danny C. Berciles for passing the recent Board Exams for Medical Technologist. Mabuti na lang at hindi nagmana kay Pareng Danny at kay Cecille at Onie, nagmana.</body>
<link>http://www.philstar.com/Article.aspx?articleId=220541&amp;publicationSubCategoryId=94</link>
</article>
<article>
<title>EDITORYAL - Babala: Mag-ingat sa Maynila</title>
<author></author>
<date>
<month>September</month>
<day>16</day>
<year>2003</year>
</date>
<body>BINUBUHAY ni Mayor Lito Atienza ang Maynila. Nagkaroon ng liwanag sa Roxas Boulevard, nilagyan ng mga konkretong upuan ang sementadong hampasan ng alon. May mga kainan at puwede na ring magsayawan kung gugustuhin. Ang ilang pangunahing kalsada ay isinara sa trapik at winasak (halimbawa ang Rizal Avenue at ang Muelle del Rio) at ginawa nang mga parke. Mula Carriedo St. hanggang Recto Avenue, isang parke na ang kahabaang iyon na maaari nang pasyalan. Ang Muelle del Rio ay ganoon din. Ilan lamang ang mga iyan sa katuparan ng pangarap ni Atienza na buhayin ang Maynila. Habang binubuhay ni Atienza ang Maynila, tila hindi naman niya napapansin ang paggala ng masasamang loob na naghahasik ng takot sa mga residente o sino pa mang nagnanais magtungo sa siyudad. Sa dami ng mga nangyayaring krimen sa Maynila, maraming nagtatanong kung saan pa bang lugar dito ligtas. Banner story ng Pilipino Star NGAYON noong Linggo ang misteryosong pagkawala ng 16-anyos na estudyante habang nasa Quiapo underpass. Dinukot si Maureen Elizabeth T. Pizarro habang nasa hagdanan palabas ng R. Hidalgo St., Quiapo. Ayon kay Kenneth Vincent, kapatid ng dinukot, nagsimba ang kanyang ina kasama si Maureen at isa pang kapatid na si Janice dakong alas-singko hanggang alas-sais ng gabi. Matapos iyon, nag-shopping sila sa SM at Isetann. Bumalik sila sa Quiapo underpass. Pumasok sa Carriedo entrance palabas sa Hidalgo. Magkasabay na naglalakad si Maureen at Janice. Tinanong ni Janice kung bibili sila ng CD. Oo raw. Nang nasa hagdanan na, may mga kalalakihang humarang sa kanilang daraanan. Tinanong ni Janice kung anong title ng CD. Subalit walang sagot. Nang tingnan niya si Maureen, wala na ito! Sa isang iglap ay nawala si Maureen. Wala pa raw isang minuto ang nakalipas. Hinanap nila si Maureen subalit hindi nila makita. Hanggang ngayon, hindi pa rin nakikita ang kawawang estudyante. Si Janice ay may taas na 51&amp;quot;, maganda, maputi, may nunal sa itaas na bahagi ng labi at maikli ang buhok. Nangyari ang pagdukot sa karamihan ng tao. Wala nang kinatatakutan ang mga masasamang loob at sumasalakay kahit anong oras. Walang pinipili. Kamakailan, sunud-sunod ang mga pagpatay na nangyari sa Maynila. May tinatambangan kahit sa katirikan ng araw. At sa kabila niyan, tila natutulog sa pansitan ang Western Police District (WPD). Ang nakatatakot ay ang pagdukot kay Maureen, na harap-harapang isinagawa sa karamihan ng tao. Iisa ang masasabi sa nangyari, nakatatakot na sa Maynila. Binubuhay ba ang Maynila o pinapatay dahil sa malalang krimen?</body>
<link>http://www.philstar.com/Article.aspx?articleId=220633&amp;publicationSubCategoryId=94</link>
</article>
<article>
<title>Drug lord tatakbo para Presidente</title>
<author></author>
<date>
<month>September</month>
<day>16</day>
<year>2003</year>
</date>
<body>MALAKING raket na ang droga sa Pilipinas. May 1.8 milyon adik at 3.5 milyon minsanan tumitira, karamihay shabu. Kung ang 1.8 milyon adik ay iiskor ng P100-sachet ng shabu 10 araw kada buwan, aabot sa P21.6 bilyon kada taon. Kung ang 3.5 milyon pang minsanan tumitira ay iiskor ng P100-sachet kada buwan, dagdag pa yang P4.2 bilyon. Yang total na P25.8 bilyon taunang kita sa droga ay malaki pa sa budget ng AFP o PNP. Ikatlo nun ang tubo ng mga sindikato. Ikatlo ang napupunta sa 150,000 pusher sa buong bansa. Marami pa silang mabibiktima mula sa milyon-milyong dukha. Ayon sa Philippine Drug Enforcement Agency, 11 transnational drug syndicates-mga dikit sa Chinese Triads  ang kumikilos sa bansa. Dagdag pa rito ang 215 local syndicates. Simula Marso, sunod-sunod ang PDEA raids sa shabu laboratories at bodega. Libu-libong kilong droga ang nakumpiska mula sa isang dosenang sindikato. Umaaray sila. Pero dahil kriminal, hindi nakikipaglaban ng sabayan sa gobyerno. Pangmadaliang estilo ang manuhol ng pulis, piskal o huwes. Pangmatagalang estilo ang magpuwesto ng alipores sa gobyerno. Kung nagawa ng narcosyndicates magpuwesto sa Southern Luzon, Central Visayas at Northern Mindanao, kaya na rin nila magpuwesto sa pambansa. Batay sa pagsibak ng Korte Suprema sa isang justice, napasok na ang Court of Appeals. Batay sa imbestigasyon ng Senado nung 2001, maaring napasok na rin ang Kongreso. Susunod na target siyempre ang Malaca&amp;ntilde;ang. Ayon sa religious at civic leaders, kapansin-pansin daw ang pagka-panalo ng maraming lokal na drug lords nung huling barangay election. Hinala nila, kikilos ang mga ito para magpa-panalo naman ng kandidato para Presidente sa 2004. Tinatayang P2 bilyon ang dapat gastusin sa seryosong kampanya ng isang presidential candidate. Barya lang yan sa kandidato ng drug lords. Gagawin nila ang lahat para manalo  at protektahan at palaguin ang ilegal na negosyo. Nagawa na nila yan sa Colombia at Equador.</body>
<link>http://www.philstar.com/Article.aspx?articleId=220634&amp;publicationSubCategoryId=94</link>
</article>
<article>
<title>Shan Cai at F4 baka matulad sa bulalakaw</title>
<author>HALA BIRA! Ni Danny Macabuhay</author>
<date>
<month>September</month>
<day>16</day>
<year>2003</year>
</date>
<body>HINDI ko maintindihan kung bakit kinalolokohan ng mga kababayan natin ang Meteor Garden, ang Chinobela na simpleng-simple lamang naman ang istorya at ang mga bida nito ay parang mga ordinaryong mga bata lamang. Habang tumatagal ay lalong dumarami ang mga sumusubaybay sa pag-iibigan nina Shan Cai at Dao Ming Si at ang iba pang mga istorya na nakapaligid kina Xi Men, Mei Zuo at Hua Zhe Lei. Kung hindi nga lamang mga sikat na miyembro ng F4 ang mga pangunahing cast ng Meteor Garden, aakalain mong pinabili lamang sila ng suka ng kanilang mga magulang. Ang takot ko lamang ay baka katulad ang mga ito ng bulalakaw na bigla ring mawawala. Dahil sa pagsikat ng Meteor Garden, may nakapag-isip na dalhin ang F4 sa Pilipinas upang mag-concert subalit si (Barbie Xu ang pangalan) lamang at dalawang miyembro ng F4 ang nakarating, sina Ken Zhu at Vaness Wu. Ang tiket ay nagkakahalaga ng P5,000 at P10,000. Hindi ito sa Manila Hotel na may kasamang first class dinner na may kuntodong expensive wine. Ginawa ang concert sa open field ng Ultra upang makatanggap ng 40,000 taong manonood. Ang nakapagtataka, ubos ang mga tiket at ang mga naunang naubos ay ang mga mamahaling tiket. Ang malas nga lamang ay may naganap na kaguluhan dahil sa hindi maayos na sistema sa pagpapapasok ng mga tao. Lalong gumulo nang umulan. Ano ang dapat kalokohan sa F4 samantalang hindi naman mga pambihirang Hollywood celebrities ang mga ito? Ang tanong makapagbabayad ba kaya ng P5,000 at P10,000 para mapanood ang mas magagaling nating mga entertainers na tulad nina Martin Nievera, Gary Valenciano, Ogie Alcasid, Lani Misalucha at Lea Salonga?</body>
<link>http://www.philstar.com/Article.aspx?articleId=220647&amp;publicationSubCategoryId=94</link>
</article>
<article>
<title>F2 at Barbie Xu, ang magpapalutang sana kay Al Ghozi</title>
<author>ORA MISMO Ni Butch M. Quejada</author>
<date>
<month>September</month>
<day>16</day>
<year>2003</year>
</date>
<body>SIGURO kung sa Basilan idinaan ang F2 at si Barbie Xu maraming Abu Sayyaf ang mahuhuli ng militar at tiyak lulutang pa si Al Ghozi rito dahil fans din ito ng mga terorista. Nanonood din pala ng Meteor Garden ang mga terorista dahil kapag pinalalabas ito sa TV ay ceasefire muna sila. Tiyak magkukulitan pa ang mga gagong terorista dahil mag-uunahan sila sa harapan ng telebisyon para mapanood lang ang kanilang idolo sa Meteor Garden. Nakuha ha? Baka pati si Abu Sabaya ay makinood din dito. Iyon lang! Mas maganda kasi kung sa pugad ng Abu Sayyaf na lamang nila ibinaba ang mga tsekwang superstar para hindi ito gaanong pinagkaguluhan sa Maynila. Ika nga, mas kaunti ang makakakita sa kanila. Tutal gustong itago ito sa NAIA nang dumating ang mga tsekwang superstar kaya nga pati mga in-house reporters sa airport ay ginago ng grupo ni Angel Atutubi este mali Atutubo pala. Ito ay suggestion lang kung muling babalik ang mga taga-Meteor Garden sa Pinas. Malaking tulong ang magagawa nila sa paglutang sana ni Al Ghozi kasi nanood din pala ito ng Meteor Garden sa Indonesia noon. Nakakaawa kasi ang mga fans na napeke at mga reporters na tinarantado sa pagdating ng Meteor Garden noong Biyernes sa airport. Sa emergency stairways kasi idinaan ang F4-2+1 pababa sa tarmac na hindi naman ginagawa kahit sa senador o congressman. Matindi ang special treatment na ginawa ng pamunuan ng MIAA. Si dating Senador Ninoy Aquino lang ang ibinaba ng militar sa emergency stairways nang dumating ito sa bansa noon. Nang dumating sina Michael Jackson, Stevie Wonder, Luciano Pavarotti at iba pang mas sikat na entertainers ay hindi ginanito. Ano bang meron, bakit matindi ang ibinigay na special treatment sa mga tsekwang superstar? Buti na lamang at walang kinatawan ng US Federal Aviation Authority ang nakakita sa ginawang super VIP treatment sa mga tsekwang superstar kundi siguradong babawiin nito ang ibinigay na mataas na antas ng grado sa seguridad. Nang umalis ang F4-2+1 noong Linggo ng umaga ay muli na namang umiral ang kalokohan ng security personnel sa airport dahil ang pambatong photographer ng Philippine Star na si Mike Amoroso ay muli na namang ginago. Dahil ang pobre ay nag-aabang para kumuha ng retrato sa pag-alis ng F4-2+1. Sinabihan pa si Mike na dito ito idadaan at iaakyat daw sa emergency stairways papasok sa eroplano ng China Airlines para hindi magkaroon ng pandemonium sa airport. Nang malaman ng security na ready na si Mike sa kanyang puwesto sa departure area ng paliparan ito idinaan. Idinaan sila sa initial security check, ang mga bitbit nilang bagahe ay idinaan sa x-ray machine, tumuloy ng check-in counter ng China Airlines hanggang sa pumailalim ng clearing process ng Bureau of Immigration bago pumasok ng Gate 16. Hindi nila ginawa ang nasabing proseso nang dumating ito noong Biyernes. Kaya walang nangyari kay pobreng Mike! Mas maganda siguro kung si Atutubo ang papalit kay Ed Manda bilang General Manager sa airport sa mga ipinakita nitong security arrangement na ipinatupad sa airport noong Biyernes at Linggo dahil kayang-kaya niyang lansihin hindi lang ang mga in-house reporters ng paliparan kundi maging mga miyembro ng PNP-Aviation Security Group na siyang nangangalaga ng airside security. &amp;quot;Bakit babawalan ang mga NAIA reporters sa kanilang trabaho hindi ba may mga access ID sila ng MIAA?&amp;quot; tanong ng kuwagong SPO-10 sa Crame. &amp;quot;Iyan nga ang hindi maintindihan ng mga NAIA reporters,&amp;quot; sagot ng kuwagong urot. &amp;quot;Exclusive raw kasi ang coverage?&amp;quot; &amp;quot;Mga taga-dyaryo ang NAIA reporters at hindi taga-TV?&amp;quot; &amp;quot;Eh sa ayaw, ano ang magagawa natin?&amp;quot; &amp;quot;Kaya pala binalya ng mga Industrial Security Guards (airport police) ang ilang NAIA reporters noong Biyernes.&amp;quot; &amp;quot;Kaya pala, kamote.&amp;quot;</body>
<link>http://www.philstar.com/Article.aspx?articleId=220658&amp;publicationSubCategoryId=94</link>
</article>
<article>
<title>Editoryal - Ngayon nasilip ang hapi-haping mga pulis</title>
<author></author>
<date>
<month>September</month>
<day>17</day>
<year>2003</year>
</date>
<body>SAMPUNG buwan na lang (kung hindi kakandidato at manalo) sa puwesto si President Arroyo pero ngayon lang niya naisip na ipagbawal sa mga pulis ang paghahapi-hapi sa mga club. At kung hindi pa nagkaroon ng holdapan sa Classmate KTV sa Quezon Ave., Quezon City hindi niya maiisip na pagbawalan ang mga pulis sa pagpunta-punta sa mga panggabing aliwan. Masamang halimbawa raw kasi, ayon sa Presidente. Kailangang magpakita raw ng halimbawa at nang irespeto ng taumbayan. Ang pagbabawal sa mga pulis na maghapi-hapi ay ginawa ni Mrs. Arroyo sa isang flag raising ceremony sa Camp Crame kamakalawa. Sa talumpati ni Mrs. Arroyo, binati niya ang PNP dahil sa pagiging masigasig umano na labanan ang kriminalidad. Naging sunud-sunod ang mga panghoholdap sa banko nitong nakaraang buwan na ang itinuturong mga utak ay pulitiko. Subalit matapos batiin sa kanilang pagtupad sa tungkulin, niresbakan ng presidente ang mga miyembro ng PNP na laging laman ng mga bahay-aliwan. Nairita nga ng malaman ang panghoholdap sa Classmate KTV kung saan ay nakatangay ng P2 milyon ang mga holdaper. Pawang armado ng Uzi submachinegun ang mga suspect na pinaghihinalaang mga remnants ng Kuratong Baleleng Gang. Mas nakakatawa na walang nakakilos na mga pulis na nagkataong nasa loob ng nasabing club. Parang pinitpit na luya umano ang mga pulis na naghahapi-hapi. Ngayon lamang nasilip ang mga pulis na naghahapi-hapi. At kakatwang kay Mrs. Arroyo pa nanggaling ang pag-uutos. Hindi ba dapat kay PNP chief Dir. Gen. Hermogenes Ebdane Jr. nanggaling ang utos? Hindi bat responsibilidad ng hepe na disiplinahin ang kanyang mga tauhan? Hindi kataka-taka na marami ang mga hindi nalulutas na krimen sapagkat ang inaasikaso ng karamihan sa mga pulis ay ang pagbababad sa mga club. Bagamat may mga mabubuti pa rin namang mga pulis na tapat sa kanilang tungkulin, mabibilang na sila sa daliri. Nawawala na ang dating imahe ng kapulisan na handang magpakamatay para ipagtanggol ang mamamayan sa panganib. Gaano karaming pulis ang sangkot sa illegal drugs, kidnapping, salvaging, extortion at iba pang illegal na gawain. Ngayon ngay ang pagbababad sa mga club ang inaatupag at nawala na sa isipan ang tungkulin sa mamamayan. Gaano karaming pulis sa kasalukuyan ang kinatatakutang lapitan ng mamamayan sapagkat sila pa ang kukuwartahan. Matagal nang dapat disiplinahin ang mga pulis. Ang hirap nga lamang ang magdidisiplina ang una pang nagpapakita ng nakasusukang halimbawa.</body>
<link>http://www.philstar.com/Article.aspx?articleId=220753&amp;publicationSubCategoryId=94</link>
</article>
<article>
<title>Gustong ipaayos ang bahay</title>
<author>HINDI PA TAPOS ANG LABAN Ni Sec. Mike Defensor</author>
<date>
<month>September</month>
<day>17</day>
<year>2003</year>
</date>
<body>Dear Sec. Mike Defensor, Matagal na akong miyembro ng Pag-IBIG mula pa noong nagtatrabaho ako diyan sa ating bansa. Nakapag-avail na rin ako ng Pag-IBIG Housing loan noong 1998. Nais ko sanang mapaayos ang aming bahay. Maaari ba akong makahiram muli sa Pag-IBIG? Anu-ano ba ang mga requirements? Maaari pa rin ba akong makapag-avail kahit mayroon akong kasalukuyang Multi-Purpose loan? Maraming salamat.  MILA, Saudi Arabia Sinumang miyembro ng Pag-IBIG ay maaaring makapag-avail ng karagdagang loan sa ilalim ng Pag-IBIG Housing Loan sa mga sumusunod na pangangailangan: 1. Pagpapatayo ng bahay o pagpapaayos ng bahay na pinatayo sa pamamagitan ng Pag-IBIG Housing Loan, o 2. Pagpapaayos ng bahay sa ilalim ng Good Payor Home Improvement Loan Program Upang makahiram ng karagdagang halaga, ang miyembro ng Pag-IBIG na may kasalukuyang Pag-IBIG Housing Loan ay kinakailangang maging aktibong miyembro ng Pag-IBIG at nagbabayad ng buwanang kontribusyon. Kailangang nakapagbayad ng buwanang kontribusyon at updated ito. Kung pagpapaayos naman ito ng bahay, ang kasalukuyang loan ay kailangang na-take-out ito tatlong taon na ang nakalipas bago makapag-avail ng karagdagang Pag-IBIG Housing loan.</body>
<link>http://www.philstar.com/Article.aspx?articleId=220770&amp;publicationSubCategoryId=94</link>
</article>
<article>
<title>Million of pesos na halaga ng hi-tech computers ng NBI</title>
<author>ORA MISMO Ni Butch M. Quejada</author>
<date>
<month>September</month>
<day>18</day>
<year>2003</year>
</date>
<body>NAGBIGAY ng tulong ang US government sa Bureau of Immigration sa NAIA dahil ikinabit na nila ang mga hi-tech computers para pag-ibayuhin at tulungan ang kampanya ng Pinas laban sa terorismo at iba pang criminal elements. May 88 units ng Dell computers ang ikinabit ng mga Amerikano sa Immigration counters sa departure at arrival area. Kasama sa mga ibinigay ng Kano ang hi-tech passport reading machines. Dalawang unit ng computers at passport reading machines ang nakakabit sa bawat counter ng Immigration sa airport. May kapabilidad ang passport reading machine na makuha ang lahat ng detalye ng isang pasaherong dadaan sa Immigration counter kapag na-swipe ito sa nabanggit na makina. Pati retrato sa passport ay naka-save na rin. Ika nga, recorded ang lahat ng detalye sa passport ng isang pasahero kapag ipinasok ito sa hi-tech machine. Ang mga pasaherong darating at aalis ng airport ay buko oras na may bad records sila sa Immigration tulad ng blacklisted, watchlist, hold order, etcetera. Ika nga, wala nang lusot! Si BI Commissioner Andrea Domingo ang panauhing pandangal sa simpleng seremonyang gagawin para pasinayaan ang nasabing hi-tech machines. &amp;quot;Ano na ngayon ang trabaho ng mga Immigration officers sa airport?&amp;quot; tanong ng kuwagong hitad. &amp;quot;Bukod sa IO, encoder sila,&amp;quot; sagot ng kuwagong SPO-10 sa Crame. &amp;quot;Talaga palang hi-tech ang makinang iyan kapag na-swipe ang pangalan ng isang pasaherong may record sa BI ay biglang magla-lock ang computer.&amp;quot; &amp;quot;Tumpak ka diyan.&amp;quot; &amp;quot;Ang duty supervisor lamang ng mga oras na iyon ang maaaring magbukas ulit ng pagkaka-lock ng computer at hindi Immigration officer.&amp;quot; &amp;quot;Talagang hi-tech, ha!&amp;quot; sabi ng kuwagong haliparot sa kabaret. &amp;quot;Sa tindi niyan tiyak na ba tayong wala nang makalulusot palabas o papasok na pasaherong may kaduda-dudang dalang dokumento?&amp;quot; &amp;quot;Bukayo ang may dalang fake passport, bukayo ang blacklisted, bukayo ang may hold orders, bukayo ang nasa watchlist.&amp;quot; &amp;quot;Ok pala,&amp;quot; sabi ng kuwagong Kotong cop. &amp;quot;May isa lang problema.&amp;quot; &amp;quot;Ano?&amp;quot; &amp;quot;Siyempre tao rin ang operator nito.&amp;quot; &amp;quot;Iyon lang!&amp;quot;</body>
<link>http://www.philstar.com/Article.aspx?articleId=220913&amp;publicationSubCategoryId=94</link>
</article>
<article>
<title>EDITORYAL - Pulis sa bus at nightclub</title>
<author></author>
<date>
<month>September</month>
<day>19</day>
<year>2003</year>
</date>
<body>ISA sa pinakatumpak na ginagawa ngayon ng Philippine National Police (PNP) ay ang pagde-deploy ng mga detectives sa airconditioned buses para mapigilan ang talamak na holdapan. Matagal nang namamayani ang mga holdaper at walang magawa ang mga kawawang pasahero, driver at konduktor sa paulit-ulit na paglimas sa kanilang pera at mga kagamitan. Sumasalakay ang mga holdaper kahit sa araw at walang pangimi. Kadalasan ay tatlo hanggang apat na holdaper ang sumasampa sa bus. May dalawang linggo nang naka-deploy ang mga police detectives sa mga buses para hadlangan ang mga holdaper. Sinabi ni National Capital Region Police Office (NCRPO) chief Deputy Director Reynaldo Velasco na may dalawang detectives ang kanilang idinedeploy sa mga bus, naka-civilian ang mga ito at handang-handang makipagsalpukan sa mga holdaper. Inamin naman ni Velasco na kulang pa rin sila sa tauhan kaya may mga bus pa rin na hindi madedeployan ng mga detectives. Ganoon pa man, malaki umano ang magagawa ng mga detectives para mapigilan ang mga masasamang loob. Kamakalawa ng gabi, isang holdaper ang napatay ng mga detectives habang nanghoholdap sa bus kasama ang tatlong iba pa sa kahabaan ng Commonwealth Ave. Quezon City. Dakong 6:30 ng gabi, sumakay ang apat na holdaper sa bus na biyaheng Fairview at nag-anunsiyo ng holdap. Nagpakilala ang mga detectives subalit nagpaputok ang mga holdaper. Gumanti ang mga detectives. Tinamaan ang isa, nahuli ang dalawa samantaang ang isa pa ay nakatakas. Maganda ang naisip na ito ng PNP. Sa dami ng mga nangyayaring krimen ngayon, mapapanatag ang kalooban ng mamamayan. Huwag lamang maging abusado o maging trigger happy ang mga detectives, malaki ang magagawang tulong para maprotektahan ang mamamayan. Sa mga bus dapat magbabad ang mga pulis kaysa sa mga nightclub, videoke KTV at magpapakalango sa alak o magpapasarap sa kandungan ng GRO. Kung magagawa pa ng PNP regular ang gawin nilang pagpapatrulya upang madurog ang kidnapping syndicate na ang puntirya ay ang mga kabataang babae. Isang halimbawa ay ang pagdukot kay Maureen Elizabeth T. Pizarro sa Quiapo underpass. Nagsimba sina Maureen sa Quiapo church at nang magdaan sa underpass sa hagdan palabas sa R. Hidalgo ay dinukot ng mga kalalakihan. Kung may pulis na nagpapatrulya sa mga oras na iyon, hindi madudukot si Maureen.&amp;lt;</body>
<link>http://www.philstar.com/Article.aspx?articleId=221006&amp;publicationSubCategoryId=94</link>
</article>
<article>
<title>Nagkasalu-salubong na pakay magkudeta</title>
<author>SAPOL Ni Jarius Bondoc</author>
<date>
<month>September</month>
<day>12</day>
<year>2003</year>
</date>
<body>WALA nang pupuntahan si Sen. Gringo Honasan matapos ang termino sa Hunyo 2004. Ika-13 siya nung 2001 election, kaya tatlong taon lang sa puwesto, at tagapuno sa nabakante ni Vice President Tito Guingona. Pero nais pa niyang manatili sa poder dahil, ika ng mga pinuno ng RAM tulad ni Col. Proceso Maligalig, ambisyoso siya. Malamang masentensiyahan ng bitay sa plunder si Joseph Estrada. Hindi niya dinepensahan ang sarili sa paglilitis, inalis ang mga abogado, at hindi nakipag-cooperate sa mga itinalaga ng Sandiganbayan. Talo siya dahil default. Di na makakatikim ng layang magsugal, alak at babae. Kung ipasa ang Report No. 237 malamang na paalisin sa Senado si Ping Lacson dahil sa drug trafficking at kid-napping. Mawawalan siya ng panangga. Malamang din ay ibasura ng Korte Suprema ang apela niya na huwag nang buhayin ang Kuratong Baleleng murder case. Nonbailable yun. Kulong siya habang nililitis. Yang tatlong motibo, ayon sa PNP at AFP intelligence, ay nagsalu-salubong sa paglunsad nina Gringo, Erap at Ping ng kudeta. Halata sila. Walong buwan na lang ay eleksiyon na ng bagong Presidente. Kung basta ayaw lang nila kay Gloria Arroyo, konting panahon na lang ang ihihintay para mawala ang babaeng kaaway. Pero dahil desperadong mawala sa poder, masentensiyahan ng bitay, at makulong sa murder, pinondohan nila ang AFP junior officers sa Oakwood Hotel nung July 27 at patuloy na pagre-recruit para sa second wave. Ano mang tanggi ni Gringo sa media, 25 officers na ang sumumpa na kasama siya sa blood compact na magkudeta ang Magdalo group. Si Erap ay nagbigay ng mga sasakyan at bahay (ng kabit, anak at aide) para staging points. Ambag ni Ping, ayon sa intelligence agent na kausap ni Gringo, ang P30 milyon at brand-new radio transceivers. Tatlong dating mambabatas ang kasabwat. Sila ang taga-akusa ng corruption sa gobyerno, para mag-udyok ng kudetat rally. Yun nga lang kada banat nila, lalong tumataas ang survey ratings ni Gng. Arroyo.</body>
<link>http://www.philstar.com/Article.aspx?articleId=221147&amp;publicationSubCategoryId=94</link>
</article>
<article>
<title>P 100-M pondong inaprubahan ng DBM para sa mga overseas</title>
<author>BAHALA SI TULFO Ni Ben Tulfo</author>
<date>
<month>September</month>
<day>12</day>
<year>2003</year>
</date>
<body>PINANGUNGUNAHAN na namin na sabihin sa kolum na to na ni-release na ng Department of Budget and Management (DBM) ang pondong inilaan para sa mga overpasses sa Metro Manila. Ito ang pahayag sa akin ni Department of Budget and Management Secretary Emilia Boncodin sa programang, &amp;quot;Imbestigayon ng BAHALA SI TULFO&amp;quot; sa DZME kahapon ng umaga. Ayon kay Boncodin, inaprubahan ni Pangulong Arroyo ang P100 milyon na orihinal na hinihiling ng Metro Manila Development Authority (MMDA) ay P400 milyon para sa pagpapatayo ng mga overpasses. Masigasig na tinutukan ng kolum na to, maging ang aming TV investigative team ang &amp;quot;BITAG&amp;quot;, ang ipinangako ni MMDA Chairman Bayani Fernando na magtatayo ng overpasses (underpasses?) sa mapanganib na Elliptical road nung buwan pa ng Mayo. Matatandaang naipalabas na namin sa &amp;quot;BITAG&amp;quot; ang nasabing episode. Mapapanood muli ang nasabing segment ngayong Sabado kung saan nagpahayag ang tanggapan ng Department of Public Works and Highways (DPWH) at ang MMDA na wala pa rin pondong nakalaan ang DBM. Tumataas ang bilang ng mga nasasagasaan na mga pedestrian ng mga rumaragasang motoristang patungot palabas ng Quezon Memorial Circle, itoy ayon na rin sa Central Traffic Enforcement Group (CTEG). Nabahala ang pamahalaang lokal ng Lungsod ng Quezon kung kayat nanguna na itong magtayo ng pedestrian overpass sa kahabaan ng Commonwealth Avenue partikular sa Litex intersection. Ang Commonwealth Avenue ay tinaguriang &amp;quot;killer highway&amp;quot; dahil sa dami ng nadidigrasya sa malawak na lansangang ito kung saan tinutumbok ang Elliptical Road. Patuloy naming tutukan ng aming TV investigative team ang Elliptical Road hanggang sa maitayo ang ipinangakong mga overpasses sa paligid ng Quezon Memorial Circle.</body>
<link>http://www.philstar.com/Article.aspx?articleId=221156&amp;publicationSubCategoryId=94</link>
</article>
<article>
<title>EDITORYAL - DPWH papatay-patay</title>
<author></author>
<date>
<month>September</month>
<day>13</day>
<year>2003</year>
</date>
<body>BUKOD sa batbat ng anomalya, papatay-patay din pala ang Department of Public Works and Highways (DPWH) kung ang pag-uusapan ay ang tungkol sa mga kalsadang ikino-convert na ngayon para gawing parke o tindahan ng mga vendors. Mahinang klase ang DPWH pagdating sa pag-iimbestiga subalit mabilis namang kumulimbat ng pera ng taumbayan. Halos 60 porsiyento na ang natatapos sa ikinonvert na kalsada para gawing plasa sa Rizal Avenue. Mula sa Carriedo St., Rizal Avenue patungong Recto Avenue ay sarado sa trapik. Nagsimula ang pagsasara ng Rizal Avenue noon pang June 2003. Winasak ang kalsada roon, tinambakan para hindi magbaha at nilagyan nga ng mga magaganda at ibat ibang bricks na nagbigay buhay sa kalsada na dating dinadaanan ng mga dyipni patungong Blumentritt at Monumento. Ngayon ay unti-unti nang nilalagyan ng mga halamang nasa paso at may mangilan-ngilan nang upuan. Ang mga haligi ng Light Rail Transit ay pininturahan ng nakaaakit na kulay at nilagyan ng ilaw. Sabi ni Manila Mayor Lito Atienza, maaaring magamit na ang kalsadang ginawang park sa darating na Pasko kung saan busy ang mga tao sa pagsa-shopping sa nasabing lugar. Ganyan din ang nangyari saa Muelle del Rio. Isinara rin sa trapik noon pang Abril at sinimulang ayusin. Isang parke na ang dating dinadaanan ng mga sasakyang magtutungo sa Pier na galing sa Quiapo, Blumentritt at Monumento. Hindi na maaaring daanan ng mga pamasaherong sasakyan sa nabanggit na lugar. Bagay na nagdulot ng grabeng trapik sa Sta. Cruz Area sapagkat maliit na kalsada ang ginawang daanan ng dyipni at iba pang pribadong sasakyan. Biglang sumulpot ang DPWH at sinabing illegal ang ginawa ng Maynila na ikonvert ang mga pangunahing kalsada sa Metro Manila. Ayon sa DPWH ang mga national roads ay hindi dapat gamitin sa ibang bagay. Nakasaad aniya sa Philippine Highway Act na bawal isara ang kalsada lalo na kung ito ay national road. Bakit ngayon lamang pumiyok ang DPWH at hinayaan munang mawasak ang kalsada at naka-convert na sa plasa. Sinasadya ba nila ang ganito o talagang papatay-patay lamang at walang alam kundi ang mangurakot. Kung illegal ang ginawa ng Maynila, nararapat lamang na buwagin uli ang itinayo. Kung magkaganoon, milyong piso ang nasayang sa Maynila. Parehong may pagkukulang ang Maynila at DPWH. Hindi muna ipinaaalam ng Maynila sa DPWH ang balak. May pagkukulang ang DPWH sapagkat hindi nila namo-monitor ang ginagawang pagko-convert ng kalsada sa plasa. Nasaan ba ang mga taga-DPWH at hindi nila na-inspect. Abala sa pangungurakot?</body>
<link>http://www.philstar.com/Article.aspx?articleId=221243&amp;publicationSubCategoryId=94</link>
</article>
<article>
<title>May 'right to privacy' din si Mike at gloria</title>
<author>HALA BIRA! Ni Danny Macabuhay</author>
<date>
<month>September</month>
<day>13</day>
<year>2003</year>
</date>
<body>Inimbitahan si Ignacio &amp;quot;Iggy&amp;quot; Arroyo ng Senado dahil sa pag-amin nito na siya si &amp;quot;Jose Pidal&amp;quot;. Subalit naging mailap sa pagsagot si Iggy sa mga katanungan ng mga senador. Kapag ayaw niyang sagutin ang mga senador, ang sinasabi niyay &amp;quot;Invoke may right to privacy&amp;quot; na naging bukambibig na ngayon. Dahil na rin sa mga matitinding akusasyon ni Lacson laban kay First Gentleman Mike Arroyo, malimit na humaharap siya (First Gentleman) sa taumbayan na malungkot na nagpapahayag na sana ay hintuan na ang paninira sa kanya. Ang naaapektuhan umano ay ang kanyang asawa at ang mga anak niya lalo na si Luli. Nagpanukala si Valenzuela City Rep. Magtanggol Gunigundo Jr. na hiwalayan na ni President Gloria Arroyo si Mike upang maprotektahan ang posisyon nito bilang pangulo sa dumi ng pulitika. Dahil dito, pinutakte si Gunigundo ng pagtuligsa. Ako man ay hindi sang-ayon kay Gunigundo. Walang karapatan ang sinuman na makialam sa personal at pribadong bahagi ng pag-aasawahan. Sa mga Pilipino, sagrado ang kasal lalo nat mga saradong Katoliko ang mag-asawang Arroyo. Isa pa, mas higit na mahalaga ang nagkakaisang pamilya kaysa sa pulitika. Makabubuti marahil kung gagayahin ni Mike si Iggy sa pagsasabi ng &amp;quot;invoke may right to privacy.&amp;quot;</body>
<link>http://www.philstar.com/Article.aspx?articleId=221268&amp;publicationSubCategoryId=94</link>
</article>
<article>
<title>NAIA security naging inutil</title>
<author>ORA MISMO Ni Butch M. Quejada</author>
<date>
<month>September</month>
<day>13</day>
<year>2003</year>
</date>
<body>OveraCting ang security measures na ipinatupad ng ilang tauhan ng Industrial Security Guards (airport police) kasi binigyan ng VIP treatment ng pamunuan ng MIAA ang pagdating ng Taiwanese singer-actress na si San Chai at Hsu His Ti, ng popular Chinovela na Meteor Garden. Katulad ng inaasahan naging inutil ang mga itinalagang crowd control ng Airport Police Department (APD) nang hindi nila ma-control ang mga fans na nagtulakan nang lumabas ang mga star ng Meteor Garden sa Gate 16 ng NAIA buhat sa China Airlines flight C1 631. May ilang taong nakalmot at nagkaroon ng pasa sa braso dahil sa pakikipag-unahan na makakuha ng retrato. May mga nakapatong sa mga lamesa para masilayan ng saglit ang kanilang idolo habang ibinababa sa rampa ang mga ito habang naghihintay ang kanilang sasakyan. Kinondena ng NAIA reporters sina Fernando Maliwanag at isang nagngangalang Michael Soriano, kapwa Industrial Security Guard dahil sa kanilang pagiging over-acting. Sa halip na ang mga nagkakagulong fans ang kanilang kinontrol, ang mga airport reporters ang kanilang pinagbawalan. Naasar ang Bureau of Immigration sa organizers ng show dahil sa hindi nila idinaan sa tamang proseso ang kanilang bisita. Inilabas pala ng airport ang mga Taiwanese superstar nang hindi nila ipina-clear ang kanilang mga passport sa immigration. Sabi ni MIAA general manager Ed Manda noong Huwebes hindi niya bibigyan ng VIP treatment ang star ng Meteor Garden. Pero ang ipinagtataka ng ilang observers ay bakit sa rampa pa idinaan ang mga superstar kasi si Perz Gloria lamang ang pewedeng dumaan dito at mga dignitaries ng ibat ibang bansa. &amp;quot;Bakit si Ping Lacson na senador pa ay hindi dumaan sa rampa?&amp;quot; tanong ng kuwagong kotong cop. &amp;quot;Si Luli, anak ni Prez Gloria ay hindi rin dumadaan sa rampa kapag umaalis at dumarating ito sa airport&amp;quot; anang kuwagong SPO-10 sa Crame. &amp;quot;Si Mike Arroyo at Vicky Toh este mali pala ang mga kasama nito ay hindi rin dumadaan sa rampa. &amp;quot;Personal pa silang nagpapa-clear ng kanilang passport sa immigration kahit na mga VIPs sila.&amp;quot; &amp;quot;Eh, bakit nga pala sa rampa nila idinaan ang mga superstar?&amp;quot; tanong ng kuwagong urot. &amp;quot;Baka kasi may maka-singit na taga-ibang istasyon kaya ganoon?&amp;quot; Iyon lang!&amp;quot;</body>
<link>http://www.philstar.com/Article.aspx?articleId=221272&amp;publicationSubCategoryId=94</link>
</article>
<article>
<title>Napakong pangako</title>
<author>IKAW AT ANG BATAS Ni Atty. Jose C. Sison</author>
<date>
<month>September</month>
<day>20</day>
<year>2003</year>
</date>
<body>SI Cherry, 25, dalaga, tapos ng kolehiyo at kasintahan ni Chito. Madalas mag-away ang dalawa kaya minsan ay niyaya ni Chito si Cherry upang magmeryenda at mag-usap. Pumayag si Cherry at sumakay sila sa kotse na minamaneho ng isang kaibigan ni Chito. Nabigla na lamang si Cherry nang sa isang motel sila humantong. Sa kabila ng kanyang pagsigaw at pagpiglas, nagtagumpay pa rin si Chito na makuha ang kanyang pagkababae. Hindi pinakawalan si Cherry bagkus ay pinangakuan ni Chito itong pakasalan upang maiwasan ang pagsasampa ng kaso laban sa kanya. Dinala niya ito sa bahay ng kanyang lola. Doon ay nagpunta ang ama ni Cherry at napagkasunduan na kailangan nilang kumuha ng lisensya ng kasal. Kinabukasan ay nag-aplay sila ng lisensya at tatlong linggong nagsama bilang mag-asawa sa bahay ng lola ni Chito. Minsan ay umalis si Chito at hindi na muling bumalik. Walang nagawa si Cherry kundi umuwi na lamang sa kanyang magulang sanhi ng kahihiyang inabot. Nalaman na lamang niyang nagsumite si Chito ng apidabit upang bawiin ang kanilang aplikasyon sa lisensya ng kasal. Kaya, kinasuhan ni Cherry si Chito ng moral damages at breach of promise to marry. Itinanggi ito ni Chito at iginiit na ang breach of promise to marry ay hindi maaaring maging kaso maliban na lamang kung gumastos na ang mga partido sa nalalapit na kasal. At dahil wala pa raw silang nagugugol na pera, wala raw kaso laban sa kanya. Tama ba si Chito? MALI si Chito. Ang ginawa niyang pagdukot, pagdala sa motel at pagkatapos ay mangakong pakasalan si Cherry upang maiwasan lamang ang pagsasampa ng kasong kriminal laban sa kanya, at pagkatapos ay sirain ang pangako matapos ng pagsasama ng tatllong linggo bilang mag-asawa, ay isang nakakahiya at mabigat na paglabag sa moralidad at kaugalian ng lipunan. Ayon sa Artikulo 21 ng Kodigo Sibil, matutumbasan ito sa pamamagitan ng pagkakaloob ng moral at exemplary damages kay Cherry bilang biktima ni Chito (Bunag Jr. v. Court of Appeals, 11 SCRA 440).</body>
<link>http://www.philstar.com/Article.aspx?articleId=221393&amp;publicationSubCategoryId=94</link>
</article>
<article>
<title>May pag-asa pa ba ? Sino siya ?</title>
<author>PANAGINIP LANG Ni Nixon T. Kua</author>
<date>
<month>September</month>
<day>20</day>
<year>2003</year>
</date>
<body>MAY pag-asa pa ba ang ating bayan? Ayon sa survey ng Pulse Asia, isa sa apat na Pilipino ang gusto nang lumayas sa Pilipinas samantalang ayon sa Roper na nag-survey sa mga negosyante ay wala na silang nakikitang pag-asa na giginhawa ang takbo ng buhay sa administrasyon ni Madam Senyora Donya Gloria. Sabi&amp;nbsp; naman ng&amp;nbsp; Transparency International, isang pandaigdigang koalisyon laban sa corruption, ay pangatlo na tayo sa Asia na pinaka-corrupt at pang-11 sa buong mundo.&amp;nbsp; Inamin naman ni Civil Service Commission Chair Karina David na ang&amp;nbsp; nawala na dahil sa korupsyon ay umabot na sa P 2.6 billion pesos. Ang mga matagumpay na raid at ambush ng NPA ay dumarami rin na nagreresulta sa pagkamatay ng ating mga batang kawal samantalang ang mga kriminal ay lalong lumalakas ang loob at pati night club na istambayan ng mga heneral ng kapulisan, congressmen at pati ilang miyembro ng gabinete ay pinasok at hinoldap. Ang mga tinatawag namang ordinaryong krimen kagaya ng snatching ng cell phones, pickpocket, akyat bahay at iba pang krimen na sa dami ay di na nalalathala sa pahayagan ay patuloy ang pagdami. Ang bilang naman ng mga taong walang trabaho ay pataas din nang pataas at di pa kasama ang mga under employed. Yun bang mga college graduate na napilitang tumanggap ng trabahong mababa sa kanilang pinag-aralan gaya ng mga titser na napilitang&amp;nbsp; pumasok bilang katulong sa Hong Kong, Singapore at Middle East. Pati GRO, Klasmeyts, pick-up girls, sauna attendants at iba pang trabahong para sa mga napilitang batang kababaihan natin ay palaki rin nang palaki.&amp;nbsp; Di dahil sa kagustuhan nila kung hindi walang alternatibong mapasukan. Ang droga naman ay patuloy na dumarami dahil sa ayaw ipatupad ni Madam Senyora Donya Gloria ang death sentence sa mga pusher.&amp;nbsp; Ang dahilan ng kanyang pag-ayaw, dahil ayaw ng simbahan ang kareretiro lang na KARDINAL SIN. Sayang ang ngipin ng batas kung hindi gagamitin. Korupsyon mula itaas hanggang ibaba, pagtatakip sa katiwalian, tuloy na pagtaas ng krimen at paghihirap ng buhay yan ang ngayon natin dinaranas at dagdag pang tsismis na coup na lalong pinalalaki&amp;nbsp; sa pakikipag-meeting sa Malaca&amp;ntilde;ang ni Madam Senyora Donya Gloria sa mga Heneral, aktibo man o retirado na. Pustahan pa kabi-kabila kung tatagal ba ang Madam at aabot ba sa eleksyon? Tapos mga hangal&amp;nbsp;pa na&amp;nbsp; opisyal, pagbunyag raw ng JOSE PIDAL account ang nakakasira sa ekonomiya at dagdagan pa ni NEDA Secretary Romulo Neri na mahirap daw umunlad&amp;nbsp; kasi hindi raw nag-iimpok ang Pinoy. Nahihibang na ba siya, ano ang magiging savings, ni hindi nga kaya pagkasyahin ang&amp;nbsp; maliit na suweldo.&amp;nbsp; Hindi bale kung may JOSE PIDAL account na milyon dollars sa Morgan&amp;nbsp; Stanley o Coots Bank sa Hong Kong&amp;nbsp; o kahit may sobrang pang nightclub o karaoke bar man&amp;nbsp; lang. Yan ho ang tunay na kalagayan ng ating bayan. Malapit na tayo sa dulo, malapit nang&amp;nbsp; mahulog kaya may&amp;nbsp; tinanong akong retiradong opisyal na&amp;nbsp; hindi nagpayaman kung ano&amp;nbsp; ang ating gagawin. Sabi niya, kailangan ang susunod na mamumuno na pipiliin natin ay yung maglilinis o putting the house in order, ika nga. Yung magiging masinop, yung kailangan di lamang&amp;nbsp; natin minamahal kung hindi kinatatakutan, yung lider na uubos sa mga kriminal, papatayin ang&amp;nbsp; drug lord at pati corrupt sa gobyerno ikukulong.&amp;nbsp; Yung walang sasantuhin, kahit pulis at&amp;nbsp; military patitinuin at higit sa lahat, may lakas at tibay ng dibdib na lumaban ng sabayan sa kawalanghiyaan.&amp;nbsp; Yan ang kailangan natin.&amp;nbsp; Text o e mail nyo sa akin kung&amp;nbsp; sino sa palagay nyo ang may ganoong katangian. Isipin nyo bayan hindi kung&amp;nbsp; kanino kayo makikinabang. Pagbigay&amp;nbsp; nyo ng pangalan sabihin nyo rin&amp;nbsp; kung&amp;nbsp; bakit.&amp;nbsp;&amp;nbsp;&amp;nbsp; * * * Glorya at mike parehas lng nnmn kayong dalawa! C&amp;nbsp; glorya&amp;nbsp; may&amp;nbsp; nanni at cc mike may Vicky. 09172457955; Lahat nng&amp;nbsp; ngttx kay mr. kua puro BOBO pti c kua. Limitado lng&amp;nbsp; ang&amp;nbsp; kaalaman dhil mka erap cia. Mag-aral k&amp;nbsp; uli mr kua para magkaisip ka. 09205072527; Mke arroyo ma stroke ka&amp;nbsp; sana&amp;nbsp; sa&amp;nbsp; katarantaduhan&amp;nbsp; mo. D na&amp;nbsp; tanga ang pilipino. Karma na yan. 09176639958; GMA dami ofw galit sa u.&amp;nbsp; wla k nagawa sa amin. Kakahiya&amp;nbsp; ka. 85294326586; Wala kaming pakialam kung si first gentleman o si iggy ang&amp;nbsp; may-ari ng&amp;nbsp; milyon-milyon na salapi. Ang mahalaga ay yung pera nila ay itulong sa mga batang&amp;nbsp; nangangailangan ng tulong medical. Ang taong bayan ay&amp;nbsp; may mata at sariling isipan&amp;nbsp; kung ikaw tapat sa yung tungkulin. 96658461751; Bkit ung mga gabinete at pulis bnawalan&amp;nbsp; magnitelyf, bkit c mike arroyo hindi bnawala? Gma katabi mo b kgabi c mister,&amp;nbsp;&amp;nbsp; buti si erap umaamin c mike hindi, aminin. 09183304199;&amp;nbsp; PGMA pagtuonan mo&amp;nbsp; nman ung tunay na problema sa&amp;nbsp; ating bansa. Hadlangan mo ang patakaran ng wto. Palibhasa ikaw ang&amp;nbsp; author didma ka lang. 09162828550; Glrya mula ng maging pangulo ka lalong&amp;nbsp; nagkagulo kya wag kna uli lmaban cgurado tlo ka. 09272595884; Mga candor bhag pla ang buntos nyo kay jose pidal. Bkt di nu papirmahin sa hrap nu c iggy kung tlagang cya c jose pidal. 09204294919; Gloria ikaw ang nang agaw. 09195283787; Iggy arroyo hltang cnungaling&amp;nbsp; k&amp;nbsp; kc&amp;nbsp; ayaw mong&amp;nbsp; pbuksan&amp;nbsp; ung pidal account pra mlinis ang nme ng bro mo.&amp;nbsp; Gma prusa yan ng&amp;nbsp; langit dhil&amp;nbsp; s gnawa&amp;nbsp; mo&amp;nbsp; kay ERAP. 09164019974. * * * Para sa anumang reaksyon, mag-e-mail lang sa nixonkua@yahoo.com o kayay mag-text sa&amp;nbsp;09272654341. Mapapakinggan&amp;nbsp; nyo rin ang inyong lingkod sa DZEC 1062 mula 4:30 hanggang 6:00 ng hapon tuwing Lunes at Miyerkules.</body>
<link>http://www.philstar.com/Article.aspx?articleId=221398&amp;publicationSubCategoryId=94</link>
</article>
<article>
<title>Binubugbog ng asawa</title>
<author>SERGIOSOHAN Ni Sergio A.F. Apostol</author>
<date>
<month>September</month>
<day>21</day>
<year>2003</year>
</date>
<body>Sampung taon na kaming kasal ni Henry. May dalawa kaming anak at kung titingnan ng karamihan, kamiy larawan ng isang masayang pamilya. Masuwerte raw ako dahil si Henry ang napangasawa komayaman at guwapo. Maraming naiinggit sa akin. Hindi nila alam na matagal na kong nagtitiis sa mga pananakit na ginagawa ni Henry. Mainitin ang kanyang ulo, lalo na pag nalalasing. Umiinit ang kanyang ulo kahit wala namang talagang dahilan. At pag nagkaganun na, siguradong hindi lilipas ang gabi na hindi nya ko sasaktan. Sinasabi po nyang mabagal daw ako kumilos at wala raw akong kuwentang asawa. Kung anu-ano pang masasakit na salita ang sinasabi nya sa akin pag lasing sya. Ngunit kinabukasan, sinusuyo niya ako at binibigyan ng bulaklak at regalo. Kumbaga, nililigawan nya ko ulit. At muli, tatanggapin ko naman sya at patatawarin sa pag-asang magbabago. Pero hindi sya nagbabago. Sawang-sawa na ako sa pananakit nya. Pati mga anak namin ay naapektuhan na rin. Gusto ko na syang hiwalayan. Ano ang dapat kong gawin? Hilda Ordo&amp;ntilde;ez, Alabang, Muntinlupa City Pangungunahan ko na po ang lahat nating mga kababaihan, ang pambubugbog ay hindi po normal sa loob ng tahanan. Hindi ho ito maaring ituring na expression ng pagmamahal kayat wag natin itong tiisin o ipag-walang kibo na lamang. Maaari mong kasuhan si Henry, depende sa lubha ng tinamo mong sugat dahil sa pananakit nyaito ba ay serious, less serious o slight physical injuries. Kung ang natamo mong sugat ay sapat na upang ikamatay mo, yun nga lamang ay naagapan ng medical attendance kaya hindi ka namatay, maari mo syang kasuhan ng frustrated homicide. Wag mong tiisin ang ginagawang pambubugbog sa yo ng asawa mo, lasing man sya o hindi. Agad kang pumunta sa pulisya at isuplong ang ginawa sa yong pananakit. Sa bisa ng yong sumbong, sasampahan ng kaukulang kriminal na demanda ang yong asawa. Ikalawa, isangguni mo ang inyong problema sa mga kapamilya. Malaki ang maitutulong ng yong mga matino at level-headed relatives upang sikaping di na saktan ni Henry. Ikatlo, kung wala kang malapitang kapamilya, nandyan naman ang mga NGOs na handang tumulong sa inyo through counseling and temporary shelter kung ayaw pa ring magbago ni Henry.</body>
<link>http://www.philstar.com/Article.aspx?articleId=221521&amp;publicationSubCategoryId=94</link>
</article>
<article>
<title>Tanong sa housing loan ng Pag-IBIG</title>
<author>HINDI PA TAPOS ANG LABAN Ni Sec. Mike Defensor</author>
<date>
<month>September</month>
<day>21</day>
<year>2003</year>
</date>
<body>Dear Sec. Mike Defensor, Isa rin ako sa milyun-milyong kababayan natin na nagnanais magkaroon ng sariling lupa at bahay sa pamamagitan ng pag-IBIG housing loan. Nais ko sanang malinawan tungkol sa kabuuang buwanang amortisasyon sa Pag-IBIG housing loan. Maliban po sa prinsipal na babayaran, anu-ano po bang dagdag dito. WILMA, Pasig City Sa ilalim ng Pag-IBIG Housing Loan, ang bawat borrower ay mapapasailalim ng kaseguruhan o insurance. Ang insurances na ito ay ang Mortgage/Sales Redemption Insurance (MRI/SRI). Ang schedule of insurance ay batay sa HDMF Master Policy. Ang Interim Coverage ng principal borrower ay magsisimula sa araw na ibinigay ang Notice of Approval o Letter of Guaranty ng HDMF. Mayroon ding regular coverage kung saan ang bawat borrower ay magbabayad ng uniform premium rate mula sa araw ng loan-take-out. Dagdag dito, ang borrower ay magbabayad ng Fire and Allied Perils Insurance sa bahay na isinangla. Ang annual premium ng unang taon ay ibabawas na sa halaga ng loan take out. Ang premium sa susunod na taon ay babayaran buwan-buwan. Idadagdag ito sa prinsipal at ito ang magiging buwanang amortisasyon.</body>
<link>http://www.philstar.com/Article.aspx?articleId=221532&amp;publicationSubCategoryId=94</link>
</article>
<article>
<title>Ang tunay na mga tagasunod</title>
<author>ALAY-DANGAL Ni Fr. Jose C. Blanco, S.J.</author>
<date>
<month>September</month>
<day>21</day>
<year>2003</year>
</date>
<body>SINUSUNDAN natin si Jesus ayon sa daan na kanyang tinatahak. Mahalaga para sa ating mga tagasunod niya na maunawaan kung paano tinatahak ni Jesus ang daan at saan siya patungo. Iyan ang sinasabi ng Ebanghelyo ngayong Linggo (Mk.9:30-37). Umalis sila roon at nagdaan sa Galilea. Ayaw ni Jesus na malaman ito ng mga tao, sapagkat tinuturuan niya ang kanyang mga alagad. Sinabi niya, &amp;quot;Ang Anak ng Tao ay ipagkakanulo at papatayin, ngunit muling mabubuhay sa ikatlong araw.&amp;quot; Hindi nila naunawaan ang sinabi niya, ngunit natatakot naman silang magtanong sa kanya. Dumating sila sa Capernaum. Nang silay nasa bahay na, tinanong ni Jesus ang kanyang 12 alagad, &amp;quot;Ano bang pinagtatalunan ninyo sa daan?&amp;quot; Hindi sila sumagot, sapagkat pinagtatalunan nilay kung sino sa kanila ang pinakadakila. Naupo si Jesus, tinawag ang mga alagad at sinabi, &amp;quot;Ang sinumang nagnanais maging una ay dapat maging huli sa lahat, at maging lingkod ng lahat.&amp;quot; Tinawag niya ang isang maliit na bata, at pinatayo sa harapan nila. Pagkatapos, kinalong niya ito at sinabi, &amp;quot;Ang sinumang tumanggap sa isang maliit na batang tulad nito alang-alang sa akin ay tumatanggap sa akin, at sinumang tumanggap sa akin hindi ako ang kanyang tinatanggap kundi ang nagsugo sa akin.&amp;quot; Malinaw na si Jesus ay patungo sa krus. Siya ay mamamatay para sa lahat ng makasalanan. Malupit na paghihirap ang kanyang dadaanan. Ang mga alagad ay natakot magtanong kay Jesus tungkol sa detalye ng kanyang pagpapakasakit. Dapat din nating tanungin kung paano ang pagtahak ni Jesus sa daraanan niya. Sinasabi niya sa atin na ang mga alagad niyay dapat tularan ang isang bata. Ang isang alagad ay dapat magpakababa. Pinili ni Jesus ang halimbawa ng isang bata sapagkat ito ay inosente. Inilagay niya ang isang bata sa sentro ng Simbahan sapagkat naroon ang mga kapuspalad, mahihina, walang tinig, naaapi at napabayaan. Alam nyo ba kung paano maging isang tunay na tagasunod ni Jesus?</body>
<link>http://www.philstar.com/Article.aspx?articleId=221536&amp;publicationSubCategoryId=94</link>
</article>
<article>
<title>Aber sige nga, masubukan ang pangil ni CSC Chairman Karina David</title>
<author>BAHALA SI TULFO Ni Ben Tulfo</author>
<date>
<month>September</month>
<day>22</day>
<year>2003</year>
</date>
<body>SUSUBUKAN ng aming grupo sa TV ang BITAG, ang pangil ng Civil Service Commission (CSC). Kaya daw kasi nilang parusahan ang sinumang abusadong kawani ng pamahalaan na gumagamit ng mga government vehicle pang good time. Ito ang ipinagmamalaki ni Civil Service Commission Chairman Karina Constantino David sa aking programang Imbestigasyon ng BAHALA SI TULFO sa DZME Biyernes ng umaga. Sadya naming hinagilap si CSC Chair David para linawin ang aming narinig sa kanyang mga sinabi sa isang himpilan ng radyo. Mga sasakyang pang-gobyerno (red plate) ginagamit sa alanganing oras at alanganing lugar. Kumpleto ng file footage ang aming surveillance team sa TV. Hindi kami tulad ng iba, papitik-pitik lang sila ng kanilang mga camera sa mga sasakyang red plate na ginagamit pang-shopping sa malls at ginagawang hatid-sundo sa eskwelahan. Kauna-unahan ang grupo ng BITAG, sa ABC-5, KINUKUMPRONTA ang sinumang mga walang-hiyat makakapal ang mukha na aming mahuhuli. Mga opisyales na naaktuhan namin palabas ng mga KTV at sauna parlors gamit ang sasakyan ng gobyerno. Naging cat and mouse game ang trabaho ng BITAG sa bagay na ito. Yung mga nakakatunog na nakaabang ang aming grupo sa labas, ayaw lumabas sa lungga (KTV). May natitirang hiya pa pala ang mga ito. Hindi nila kayang panindigan ang kanilang kagaguhan sa harap ng aming camera. Mga empleyado na mismo ng mga KTV ang nakikiusap sa amin na baka daw atakihin sa puso. Pinagpapawisan na sa loob at hindi malaman kung ano ang gagawin. Ayon sa mga naaawang empleyado ng KTV palagpasin na lang daw ang mga pobreng nabahag ang buntot dahil tiyak natututo na raw ang mga ito. Ipiprisinta namin kay CSC Chairman David ang mga nasabing file footage mula sa aming surveillance. Yung mga buo ang dibdib na humarap sa aming camera karamihan ay mga elected officials. Pero ayon sa paliwanag ni Chairman David, kahit na mga elected official, magagawa niya raw itong ipasa sa mga coordinating agencies para maaksiyunan at maparusahan ang mga ito? Malamang nasanay si Chairman David sa estilo nung dating Hoy Gising! sa telebisyon hinggil doon sa mga sasakyang nakaparada sa malls, eskwelahan at iba pang lugar. Kaya nagulat siya nung sinabi ko, KINUKUMPRONTA namin yung aming mga mahuhuli. Magiging madali sa mag-iimbestigang tanggapan dito sa mga elected officials dahil ang mga makakapal na mukha na to, nagsalita at nagbigay ng kanilang dahilan sa BITAG habang pumapatak yung pawis sa kanilang noo. Ang hindi ko makalimutan hinabol namin ang sasakyan na may tatak na Ombudsman nakaparada ito sa harapan ng isang high class restaurant sa Timog madaling-araw na ng Sabado. Nung makita ang aming grupo halos mabangga ang kanyang sasakyan makaiwas lang sa aming BITAG. Aber sige nga, masubukan ang pangil ni CSC Chairman Karina David. Baka naman mauwi lang ito sa ngawa. At hindi kayang panindigan ang GAWA! * * * Para sa TIPS type: BITAGTIPS (message) COMPLAINTS type: BITAGCOMPLAINTS  (message) FEEDBACK type: BITAGFB (message) I-text at i-send sa 2333 (Globe/TouchMobile) 0 334 (Smart/TalknText). O tumawag sa telepono 932-5310/932-8919. Makinig sa DZME 1530 Khz, Lunes hanggang Biyernes, 9:00-10:00 ng umaga. Panoorin ang &amp;quot;BITAG&amp;quot; tuwing Sabado, 5:00-5:30 ng hapon, ABC-5. E-mail us: bitagabc_5@yahoo.com</body>
<link>http://www.philstar.com/Article.aspx?articleId=221647&amp;publicationSubCategoryId=94</link>
</article>
<article>
<title>EDITORYAL - Ipaubaya sa PNP si Al Ghozi</title>
<author></author>
<date>
<month>September</month>
<day>23</day>
<year>2003</year>
</date>
<body>KUNG mayroon mang dapat maging masigasig sa paghahanap kay Fathur Rohman Al-Ghozi, iyan ay ang Philippine National Police at hindi si President Arroyo. Ano pa ang silbi ng PNP kung pati ang presidente ay maghahanap sa terorista? Buwagin na lamang ang PNP kung ganyan ang mangyayari. Isa pa, ang PNP ang naging dahilan kung bakit nakatakas ang Indonesian terrorist. Dahil sa kanilang kapalpakan, nalagay sa nakahihiyang sitwasyon ang bansa. Isa pa naman ang Pilipinas sa sumusuporta sa pagdurog sa terorismo. Tumakas si Al-Ghozi sa Crame noong July 14, 2003. Ngayoy si Mrs. Arroyo ang nagsisikap mahuli si Al-Ghozi. Nakapagtataka naman kung bakit siya at hindi ang PNP o ang Armed Forces of the Philippines ang puspusang magtrabaho para matapos na ang problema kay Al-Ghozi. Ang pagpupumilit kaya ni Mrs. Arroyo na siya ang manguna sa paghuli kay Al-Ghozi ay para mabigyan nang kasiyahan si US President George W. Bush na nakatakdang dumating sa October 18? May isang buwan na ang nakararaan, pumutok ang balitang nahuli na si Al-Ghozi at nasa custody ng military. Subalit itinaggi ito ng military. Lumabas din ang report na napatay si Al-Ghozi subalit pawang mga mali ang balita. Minsay nasabi rin ni Foreign Affairs Sec. Blas Ople na nahuli na si Al-Ghozi at nakatakda nang iharap ni Mrs. Arroyo sa media. Ang pahayag ni Ople ay ginawa ilang linggo matapos makatakas sa Camp Crame si Al-Ghozi. Ngayoy ang oras ni Mrs. Arroyo ang inaagaw ng makontrobersiyang pagtakas ni Al-Ghozi. Ang oras na dapat iukol niya sa pagpapaunlad ng bansa ay naibibigay pa niya sa tumakas na Indonesian bomb expert. Bakit hindi ang pagsikapan ay ang mga ipinangako noong Dec. 30, 2002 na haharapin na lamang sa pagpapaganda sa ekonomiya at nang maiangat ang kalagayan ng buhay ng mga tao. Nang petsa ring iyon niya inihayag na hindi na siya kakandidato sa 2004 elections. Tila nababali na ang pangako at marami ang naniniwalang tatakbo siya at ang pagdating ni Bush ay palatandaan ng kanyang pagkandidato. Kaya lumulutang na si Al-Ghozi ang ireregalo sa pagdating ng US President. Si Al-Ghozi ay kabilang sa Jemaah Islamiyah na nagsagawa ng pambobomba sa Metro Manila noong Dec, 30, 2001. Iprayoridad ang kapakanan ng taumbayang naghihirap at hindi ang paghahanap sa terorista. Ang trabaho ng PNP at military ay huwag akuin. Iukol na lamang sa ibang bagay na magpapabuti sa ekonomiya kaysa pangasiwaan ang pagdakip kay Al-Ghozi.</body>
<link>http://www.philstar.com/Article.aspx?articleId=221745&amp;publicationSubCategoryId=94</link>
</article>
<article>
<title>Hinging saklolo sa Internet</title>
<author>SAPOL Ni Jarius Bondoc</author>
<date>
<month>September</month>
<day>23</day>
<year>2003</year>
</date>
<body>PAREHONG linggo ko natanggap ang e-mails na ito at yung tungkol kay Maureen Pizarro. Padala lahat ng mambabasa. Tulad ng pagkidnap kay Maureen, baka totoo. Sana malutas din, tulad ng pagligtas kay Maureen. Ang unay galing kay Carlo. Nawawala raw ang kaibigang voice talent, Minna Bernales. Huli siyang nakita sa bahay ni Carlo nung Sept. 11; umalis nang 9:30 p.m. Huli rin siya nakausap ng boyfriend sa cellphone. Habang nag-uusap sila, bigla siyang sumigaw, &amp;quot;Manong, manong, wag!&amp;quot; Halatang takot ang tinig. Tapos, naputol ang koneksiyon. Pinapalagay na sakay si Minna noon ng taxi, pero wala siyang napagsabihan ng pangalan at plate number. Suot niya noon ay v-neck shirt na kulay cream at dark-blue na maong pants at jacket. Kung may nakakaalam sa nangyari, itawag kay Carlo sa (0917) 8934467, o Jun Villaroman (0917) 8942881. Ito namay galing kay Ellen Alarilla, tungkol sa sinapit ng pinsang si Bong. Nasa mataong mall sa EDSA si Bong nang banggain ng lalaki. Di niya ito pinansin. Umiinom siya ng juice nang lapitan ng tatlong mama dalawang naka-puting polo at isang nakasuot-pulis pero walang nameplate. Bag-search daw. Inabot ni Bong ang bag niya. Nabigla siya nang madukot ng pulis ang isang sachet ng puting polbo. Shabu raw. Pano nangyari yan, angal ni Bong na di naman lumalaklak, nagyoyosi o tumotoma. &amp;quot;Huwag kang mag-eskandalo,&amp;quot; binalaan siya. Hinamon niya sila ng drug test. Walang silbi yon, sagot nila, dahil baka pusher siya miski hindi user. Nang titigan niya ang tsapa, tinanggal agad ito ng pulis. Dinala siya sa maliit na silid; binantaan ng kung anu-ano. Pasado alas-2 na. Sabi nila, aregluhin na lang ni Bong; kasi P10,000 kung sa presinto pa, bukod sa piyansa. &amp;quot;Wala akong pera,&amp;quot; pakiusap ni Bong. Tinanong kung payag siya sa P6,000. Tatawag daw siya sa kabarkada. Okey, anila, basta sa kabilang mall sila magkita sa loob ng 30 minuto, at wala itong ibang isasama. Tumawid sila sa EDSA. Sa loob ng bookstore, sinabihan si Bong na ipaiwan sa kabarkada ang sobre ng pera sa estante. Dinampot ito ng pulis at minuwestrahan silang sumibat.</body>
<link>http://www.philstar.com/Article.aspx?articleId=221754&amp;publicationSubCategoryId=94</link>
</article>
<article>
<title>Binura ang video tape ng kasal</title>
<author>IKAW AT ANG BATAS Ni Atty. Jose C. Siosn</author>
<date>
<month>September</month>
<day>23</day>
<year>2003</year>
</date>
<body>NAPAGKASUNDUAN nina Jim at Ana na i-video ang kanilang kasal para madala nila sa honeymoon nila sa Amerika at mapanood din ng iba nilang kamag-anak. Kinontrata nila ang serbisyo ni Wilma sa halagang P1,650. Nagbigay sila ng P450 bilang down payment. Samantala, nirentahan naman ni Wilma ang mga kagamitan ni Omar at ng isa pang camera man. Pagkatapos ng kasal, tatlong beses nilang hiniling mula kay Wilma ang video tape subalit tatlong beses din silang nabigo. Dahilan ni Wilma na hindi pa natatapos ang pag-edit ng video tape. Kaya, nagpasya ang bagong kasal na ituloy ang honeymoon sa Amerika nang hindi dala ang video tape. Napagkasunduan din ng mga partido na makukuha ito matapos ang dalawang buwan ng mag-asawa sa Amerika. Nang makabalik sina Jim at Ana, hindi na nila nakuha ang video tape dahil binura na ito ni Wilma. Sinampahan nila ng kaso si Wilma at ang asawa nitong si Alex ng specific performance with actual, moral and exemplary damages and attorneys fees and expenses for expenses for litigation. Pinaboran ng Korte sina Jim at Ana kung saan inatasan nila sina Wilma at Alex na magbayad ng P450 bilang actual damages, P75,000 moral damages, P20,000 exemplary damages, P5,000 attorneys fees at P2,000 expenses for litigation. Kinuwestiyun nina Wilma at Alex ang desisyon. Iginiit nilang walang malisya ang pagbura nila sa tape. Dagdag pa nila na kapag hindi kinuha ng kliyente ang tape sa loob ng 30 araw, binubura nila ito upang maiwasan ang pagkalugi ng kanilang negosyo. Tama ba sila? HINDI. Taliwas ito sa paniniwalang ang bagong kasal ay mawawalan ng interes na kunin ang video tape ng kanilang kasal. Sa kasong ito, ilang ulit na hiniling ng mag-asawang Jim at Ana ang tape mula kay Wilma bago sila magpunta sa Amerika. Ang pagbura sa tape ay isang malinaw na pagsira ni Wilma sa kanyang obligasyon sa mag-asawa. Kaya nararapat lamang ang pagbabayad niya sa pinsalang natamo ng mag-asawa. Subalit nagkamali ang paghatol kay Alex nang maatasan siyang makasama ni Wilma sa pagbabayad sa pinsala. Ayon sa Family Code, ang asawang babae ay maaaring pumasok sa isang negosyo nang walang pahintulot ng asawa. At dahil si Wilma lamang ang tanging partido sa kontrata sa pagitan nina Jim at Ana, siya lamang ang may pananagutan sa bayad-pinsala (Go, etc. vs. Court of Appeals, G. R. 114791, May 29, 1997).</body>
<link>http://www.philstar.com/Article.aspx?articleId=221776&amp;publicationSubCategoryId=94</link>
</article>
<article>
<title>Ombudsman aaksyon sa mga bugok sa Subic customhouse</title>
<author>ORA MISMO Ni Butch M. Quejada</author>
<date>
<month>September</month>
<day>23</day>
<year>2003</year>
</date>
<body>IIMBESTIGAHAN ng tanggapan ng Ombudsman ang mga banat ng mga kuwago ng ORA MISMO, sa mga bugok na Customs personnel na kasabwat ni Ric Water, ang nagtutubig-tubig na utak ng mga sindikato rito. Isa-isa nang kinukunan ng ebidensya ng nasabing opisina ang mga bugok na Customs personnel dahil nagtataka sila kung bakit karamihan sa mga ito ay gumagamit ng mga imported luxury vehicles na hindi kayang bilhin kung suweldo lamang nila ang pagbabasehan. Bukod dito, ang ilan sa mga pamilya ng bugok na Customs personnel sa Subic ay nasa Amerika. Ika nga, ang mga anak nila ay doon pa nag-aaral. Ang grupo ni Ric Water, ang nagtutubig-tubig na utak ng sindikato sa Subic customshouse ang nagmamanipula ng mga illegal operations dito katulong ang mga bugok na Customs personnels. Nagtataka ang mga kuwago ng ORA MISMO kung bakit patuloy pa rin ang grupo ni Ric Water, ang economic saboteur, sa pamamayagpag sa nasabing lugar. May malaking pitsa kasi siyang iniaabot sa mga bugok na Customs personnel kapag may operasyon silang gustong madyikin sa customshouse. Si Lt. Polipoly, ang tinaguriang &amp;quot;the Bagman&amp;quot; at kanang-kamay ni Ric Water, daw ang nagdedesisyon kung sinu-sino ang dapat aregluhin sa mga bugok na Customs. Masyado kasing malakas si Lt. Polipoly sa kanyang among si Kuya Ver, ang pekadores ng mga scholastic records sa bureau. Alam nating hindi lahat ng taga-Customs sa Subic ay kurap pero iba kasing gumalaw ang grupo ni Ric Water. Ika nga, masasama ka sa agos ng tubig kapag hindi ka pumayag sa gusto ni Ric Water. In short, baka ka mabaon sa burak! Tamo si Kiam Bow ng LTO, grabe na ang yaman dahil P80,000 kada kotse ang parte niya kapag namadyik ang papeles. &amp;quot;Patay ang mga patong na bugok oras na umpisahan ng Ombudsman ang imbestigasyon,&amp;quot; anang kuwagong SPO-10 sa Crame. &amp;quot;Dapat lang masibak ang mga ito sa kanilang tungkulin dahil sila ang nagpapahirap sa bayan,&amp;quot; sagot ng kuwagong Kotong cop. &amp;quot;Kapos sa espasyo ang Chief Kuwago.&amp;quot; &amp;quot;Sa susunod na isyu, ikukuwento ulit natin ang mga kaganapan sa Subic Customshouse.&amp;quot; &amp;quot;Iyan ang maganda, kamote!&amp;quot;</body>
<link>http://www.philstar.com/Article.aspx?articleId=221785&amp;publicationSubCategoryId=94</link>
</article>
<article>
<title>EDITORYAL - Pumapasadang mga 'kabaong'</title>
<author></author>
<date>
<month>September</month>
<day>24</day>
<year>2003</year>
</date>
<body>KARANIWAN na lamang ang pagbabanggaan ng mga pampasaherong bus na nagbubuwis ng buhay ng maraming pasahero. Hindi lamang dito sa Metro Manila nagkakaroon ng malalagim na aksidente kundi pati na rin sa mga probinsiya. Pinakabago ang naganap na aksidente sa national highway ng Gattaran, Cagayan noong Linggo ng hapon. Labing-lima na ang naiulat na namatay at may 32 ang grabeng nasugatan. Nagbanggaan ang Florida Bus at ang Cabulisan Bus. Patungo sa Maynila ang Florida Bus nang makasalubong ang humahagibis na Cabulisan Bus na patungo ng Claveria, Cagayan. Sa lakas ng impact, pawang sa ulo ang pinsala ng namatay na pasahero. Sa lakas ng pagkakabangga, nadamay din ang dalawa pang sasakyan. Ito ang pinaka-grabeng trahedya sa lansangan na naganap sa taong ito. Noong nakaraang taon, sunud-sunod din ang mga aksidente sa bus na marami rin ang namatay. May mga nahulog sa bangin. May mga bus na kung hindi man nababangga ay nananagasa naman ng mga pedestrians. Sa bansang ito ay karaniwan na lamang ang pagpasada ng mga tinataguriang umuusad na kabaong. Kahit na kakarag-karag na ay ibinibiyahe pa at tila wala namang pakialam ang mga kinauukulan sa problemang idudulot ng mga &amp;quot;pumapasadang kabaong&amp;quot;. Sa kahabaan ng EDSA na lamang ay napakaraming mga &amp;quot;pumapasadang kabaong&amp;quot; na naglalagay sa panganib ng mga pasahero. Marami ring bus drivers ang addict sa shabu kaya kung mag-drive ay walang patumangga. Walang pakialam sa buhay ng ibang tao. Karaniwang ang nagiging dahilan ng mga aksidente sa lansangan ay dahil sa kakulangan ng mga street signs. Sa mga delikadong lugar halimbawa sa bundok ay walang barandilya kaya dere-deretso kung mahulog. Patay ang mga kawawang pasahero. May ginagawa bang hakbang ang Department of Transportation ang Communications (DOTC) dito o ang mga opisyal sa nasabing tanggapan ay hindi kumikilos habang nagpapalamig sa kanilang mga opisina. Aksiyunan ang madalas na trahedya sa lansangan. Ipagbawal na ang mga kakarag-karag na bus at siguruhing ang mga driver ay dumadaan sa drug test. Hindi naman kaila, na saklot ng corruption ang pagdaan sa drug test ng mga driver. Babayaran lang ang result ng drug test at ayos na ang butu-buto. Maaari nang mag-drive si addict. Maaari na siyang magpasirko ng bus sa bangin at higit sa lahat, maaari na siyang lumipad patungo sa kanyang kamatayan. Pagtutuunan ng pansin ang pagpasada ng mga &amp;quot;kabaong&amp;quot;.</body>
<link>http://www.philstar.com/Article.aspx?articleId=221868&amp;publicationSubCategoryId=94</link>
</article>
<article>
<title>Bugok na bgy.chairman ng 463,Zone 46,Manila napulbos sa kahihiyan</title>
<author>BAHALA SI TULFO Ni Ben Tulfo</author>
<date>
<month>September</month>
<day>24</day>
<year>2003</year>
</date>
<body>HANGAD ng kolum na to ang makatulong sa mga kabataang estudyante natin. Laging ang kanilang kapakanan ang aming isinasaalang-alang. Kaya kapag kami na ang kanilang nilapitan, itaga nyo sa bato mabilis pa sa alas kuwatro hindi kami mag-aatubiling agad kumilos-pronto! Dama namin ang hirap ng mga nagrereklamong estudyanteng nag-aaral na nakatira sa mga &amp;quot;boarding houses&amp;quot; at mga dormitories na nabubulabog sa ingay ng pasugalan sa peryahan. Lalo na kapag ang kanilang barangay chairman ay nagbubulag-bulagan at nagbibingi-bingihan lamang sa dahilan siya mismo ang pasimuno ng mga ganitong katarantaduhan. Ang higit na nakakapagpanting ng aming mga tainga ay mismong mga tanod ang nagbabantay sa nasabing ilegal na pasugalan para sa mga kabataan. Masahol dito, oras na ng curfew ng mga kabataan na dapat at natutulog na sa kanilang mga bahay, kitang-kita ng BITAG surveillance ang mga musmos wiling-wili sa pagsusugal, pagbi-video games, paglalaro ng pool at ng Bingo. Ito ang Bgy. 463 Zone 46 sa University Belt area o mas kilala sa tawag na Barangay &amp;quot;Bomber&amp;quot;, na pinangalan mismo sa palayaw nitong bugok na kapitan na nag-ngangalang ALEXANDER PAMILOZA o mas kilalang BOMBER. Ayon na rin mismo sa secretary ni Mayor Lito Atienza na si Atty. Emmanuel Sison, ILEGAL at WALANG PERMIT ang nasabing salot na peryahan. Nitong nakaraang Biyernes, ipinag-utos ni Atty. Sison sa Special Operations Group (SOG) ng Western Police District (WPD) na i-&amp;quot;dismantle&amp;quot; ang ilegal na peryahan. Tinutukan ito ng BITAG hanggat sa tuluyang nalinis ang kinatatayuan ng nasabing peryahan sa gitna ng kalsada. Subalit nung makaalis na ang SOG at ang grupo ng &amp;quot;BITAG&amp;quot;, itinayo uli nitong &amp;quot;hayupak&amp;quot; na si Bomber ang peryahan. Patuloy ang kalbaryo ng mga residente nitong Sabadot Linggo. Wala silang magawa kundi itawag na lang sa amin ang pambabastos nitong si Chairman Bomber sa utos ng City Hall ng Maynila. Nitong Lunes, hindi na namin pinaporma si Chairman Pamiloza. Siya ang nabastos! Ipinakita sa amin ni Atty. Sison sa utos ni Mayor Lito Atienza, kung papaano nila kinumpiska ang mga kagamitan ng iligal na peryahan. Kasama ang buong SOG at ang Task Force ng Department of Public Services (DPS), hinakot ng mga ito sa dump truck ang binaklas na peryahan. Dinala na ito sa tambakan na mga pinagkukumpiskang materyales sa Mehan Garden. Panoorin ngayong Sabado sa ABC-5 sa &amp;quot;BITAG&amp;quot; ang mga kahiya-hiyang eksena kung papano napulbos ang bugok na Chairman na si Pamiloza. Nagkamali siya, Manila City Hall na ni Mayor Lito Atienza ang kanyang binangga! Magsilbi sana itong aral sa iba pang mga abusadong barangay chairman sa buong bansa. Hindi kami mag-aatubiling pulbusin kayo sa kahihiyan gamit ang puwersa ng ating pamahalaan lokal o nasyunal man.</body>
<link>http://www.philstar.com/Article.aspx?articleId=221882&amp;publicationSubCategoryId=94</link>
</article>
<article>
<title>'Andropause' sa kalalakihan</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>September</month>
<day>24</day>
<year>2003</year>
</date>
<body>SA MAHAL public service TV show ay maraming beses naming tinalakay kasama ang pangunahing doktor at sexologists ang tungkol sa erectal problem ng mga kalalakihan. Ang hindi pagtayo ni Manoy ay itinuturing na malaking problem lalo na sa mga lalaking may diabetes at alta presyon. Ayon sa mga sex experts ilang lalaki pag nagkakaedad na at dumating na sa panahon ng andropause&amp;quot; (male menopause) ay nahihirapan ng tumayo ang kanilang sandata. (Malaking bagay ang &amp;quot;lifestyle ng lalaki sa kanyang erectal dysfunction. Ang sobrang pag-inom ng alak, paninigarilyo, sobrang pagpapagod at stress ay mga pangunahing dahilan sa panlulupaypay ni Manoy. Ipinapayo ng mga doktor na ang mga lalaking umeedad ng 40 pataas ay dapat na maging health conscious. Dapat na silay mag-ehersisyo. Sa mga matataba, lalo na iyong malalaki ang tiyan, dapat na sumailalim sila sa physical exercises para mabawasan ang timbang. Ang paglalakad ng malayo lalo na sa umaga ay mainam. Bago mag-jogging ay dapat munang kumunsulta sa doktor dahil baka ito ay masama sa kanila at maging sanhi pa ng kamatayan. Dapat na sumailalim sa tamang pagdidiyeta at ugaliing uminom ng sariwang gatas at kumain ng gulay at prutas. Huwag masyadong kumain ng karne. Sa isang US medical study, sinasabi na ang pagbibisekleta ay nakakaapekto sa pagtayo ni Manoy. Batay sa pag-aaral na unang nalathala sa New York, habang nagbibisekleta ay nahahadlangan umano ang pagdaloy ng dugo sa ari ng lalaki. Ang wastong sirkulasyon ng dugo ang kailangan sa pagiging masigla ni Manoy sa pagtatalik.</body>
<link>http://www.philstar.com/Article.aspx?articleId=221894&amp;publicationSubCategoryId=94</link>
</article>
<article>
<title>Isang krisis na naman sa buhay ni Kris</title>
<author>HALA BIRA! Ni Danny Macabuhay</author>
<date>
<month>September</month>
<day>25</day>
<year>2003</year>
</date>
<body>HABANG sinusulat ko ang column na ito, biglang pumutok ang balita tungkol sa pag-aaway nina Kris Aquino at Mayor Joey Marquez ng Para&amp;ntilde;aque. Ipinakita pa sa TV news si Kris na may mga pasa sa braso at mukhang tulirong-tuliro sa diumanong naganap sa kanilang dalawa ni Joey. Ayon sa mga naunang balita, tinutukan daw ng baril ni Joey ang sikat na game show host. Aba, ito na muna ang pag-usapan natin. Tulad naman, public property rin naman sina Joey at Kris, di ba? O, sige, Hala Bira! Mukhang mga superstar ang mga nagtungo sa opisina ng Pacer sa Camp Crame na dumamay kay Kris. Naroon ang kanyang abogado na si Atty. Raymund Fortun upang tulungan si Kris na magsampa ng reklamo laban kay Joey na nabalitang nagkaroon ng bayolenteng pag-aaway ang dalawa ng Lunes ng gabi. Hapon na ng magsadya sa Pacer si Kris na inalalayan naman ni dating senador Rene Saguisag at Makati Mayor Jejomar Binay. Dinamayan rin si Kris ng kapatid niya na si Rep. Noynoy, Aquino. Si Joey pa lamang ang nagpahayag ng kung ano ang talagang nangyari sa kanila ni Kris na ayon sa Mayor ay nagsimula nang dahil lamang sa isang text na pinagselosan ni Kris. Sinabi nito na hindi niya sinaktan ang TV superstar at hindi totoong tinutukan niya ito ng baril sapagkat ayon sa kanya ay hindi naman siya nagdadala ng baril. Hanggang sa ngayon ay hindi pa rin nagsasalita si Kris sa kung ano ang tunay na naganap sa kanila ni Joey. Hindi natin malaman kung ano na ang mangyayari sa relasyon nina Joey at Kris. Nasisiguro kong maraming nagmamahal kay Kris ang umaasa na matauhan na sana ito at ihinto na nito ang relasyon sa alkalde. Malamang ay abot-abot ang pagdarasal ng ina, mga kapatid at iba pang mga kamag-anak ni Kris na tigilan na nito ang kanyang kahibangan. Kaya?</body>
<link>http://www.philstar.com/Article.aspx?articleId=222010&amp;publicationSubCategoryId=94</link>
</article>
<article>
<title>Top of the line ang sasakyan ng mga bugok</title>
<author>ORA MISMO Ni Butch M. Quejada</author>
<date>
<month>September</month>
<day>25</day>
<year>2003</year>
</date>
<body>HAWAK ng mga kuwago ng ORA MISMO, top of the line imported vehicles na gamit ng mga bugok na mga customs personnel diyan sa Subic customhouse. Anumang oras ngayon ay ibibigay ng mga kuwago ng ORA MISMO, ang nasabing pictures sa tanggapan ng Ombudsman porke hiningan ng tulong ng huli ang grupo. Natutuwa ang mga kuwago ng ORA MISMO, dahil kinapa ng husto ang kanilang mga asset diyan sa Subic Customshouse ang operasyon ng mga bugok. Nagtataka ang mga kuwago ng ORA MISMO, na pati low ranking personnel diyan sa nasabing lugar ay nagmamay-ari ng mga top of the line imported vehicles. Kaya ba ng isang pangkaraniwan empleado ng bureau ang magkaroon ng isang Terrano, Land Cruiser to Pajero etcetera? Kahit na basura sa Japan ang nasabing mga sasakyan na ipinasok sa Pinas hindi pa rin bababa ang presyo nito sa P300,000. Kung paano nila nakuha ito sa mga locator diyan sa Subic ay isang malaking palaisipan kaya nga ang Office of the Ombudsman ang kakalkal sa kanila. Kung saan man sila kumukuha ng pitsa ito ang pakukuwentuhan natin. Si Lt. Polipoy, sinasabing isang customs police ang tinaguriang The Bagman, ang siya palang taga-parte ng intelihensiya sa mga bugok na kasamahan niya. Nagkakamal sila ng sandamakmak na pitsa kapag may mga illegal transaksyon ang mga ito. Halos lahat ng bugok na official ng Customs mula Subic hanggang MICP at Port of Manila ay inaayos ni Lt. Polipoly. Ika nga, everybody happy! Dapat kasing ayusin ang mga amo niya porke mangangamoy ang kanilang mabantot na trabaho. Kaya naman nagkakahetot-hetot ang gobyerno sa kagaguhang ginagawa ng mga bugok dahil kinukupitan pa ng mga kamote ang buwis na dapat para una. Malakas ang loob ni Lt. Polipoly dahil super lakas siya sa kanyang bossing na si Kuya Ver, ang kilabot na pekadores ng mga scholastic records sa bureau. Ang pitsa pinamumudmod ni Lt. Polipoly ay galing kay Ric Water, ang nagtutubig-tubig na utak ng mga sindikato sa Subic Customshouse. Kaya pala bagyo sa Subic customshouse si Ric Water dahil sa mga pinakakalat nitong pitsa sa mga kurap na bugok. Base sa series ng istorya sa diyaryo ng mga kuwago ng ORA MISMO versus sa mga bugok sa Customs, nabasa pala ito ng Office of the Ombudsman kaya nagkaroon ito ng conclusion na mag-imbestiga. Ok lang daw kahit mangalkal ang Ombudsman laban sa mga bugok dahil kaya raw nilang tapalan ito ng pitsa? anang kuwagong manunuhol. Kaya pala ang lalakas ng loob ng mga bugok, sagot ng kuwagong urot. Hindi natin lulubayan ang isyung ito hanggang magkagisahan sa Ombudsman, sabi ng kuwagong SPO-1 sa Crame. Marami pang epektos ang itinatago ng mga bugok sa Subic tulad ng mga pinalulusot nilang sigarilyo, cellphones, etcetera! Malaking pera ang usapan kaya ganoon. Kapos na sa espasyo ang Chief Kuwago kaya sa susunod na isyu uli. Abangan.</body>
<link>http://www.philstar.com/Article.aspx?articleId=222020&amp;publicationSubCategoryId=94</link>
</article>
<article>
<title>Actual rescue operation sa mga kababaihang menor de edad</title>
<author>BAHALA SI TULFO Ni Ben Tulfo</author>
<date>
<month>September</month>
<day>26</day>
<year>2003</year>
</date>
<body>MATAGUMPAY na nasagip ng BITAG at ng grupo ng Special Operation Group (SOG) ng Western Police District (WPD) ang ilang menor de edad na kababaihan sa kamay ng sindikato ng white slavery sa Blumentritt, Manila. Eksklusibong nahulog sa BITAG ng aming camera ang lahat ng pangyayari, simula sa aming isinagawang planning hanggang sa actual rescue operation na mapapanood sa telebisyon sa susunod na Sabado. Bunsod ito sa reklamo ng dalawang menor de edad na nakatakas sa kamay ng sindikato at agad namang lumapit sa BITAG. Dahil sakop ito ng Western Police District agad kaming nakipag-ugnayan sa SOG-District Special Police Unit (DSPU) na nakabase sa Manila City Hall. Mabilis pa sa alas-kuwatro, agad pinagplanuhan ng aming grupo at ng team leader ng SOG na si SPO4 Vic Batara sa ilalim ni S/Supt. Ernesto Libay, hepe ng SOG-DSPU. Magiging hipokrito ako kung hindi ko sasabihin na nagkaroon ng pag-aalinlangan ang aming grupo sa dahilang baka magkatimbrihan. Subalit tiniyak sa akin ni Batara na hindi maaaring pumalpak ang nasabing operasyon. Siniguro naman ng BITAG na dokumentado ng aming tatlong camera ang lahat ng galaw ng pinagsanib na grupo ng BITAG at ng SOG sa operasyong ito. Parang nag-oorder lang ng pizza. Ide-deliver ng sindikato sa hotel o motel ang menor de edad na babae. Sa operasyong ito pulis mismo ang ginamit naming undercover, si PO2 Erwin Macaraeg. Sa loob ng kuwarto ng Century Motel sa may Rizal Avenue nakatago naman ang BITAG undercover upang kunan ang transaksyon. At nang dumating na ang bugaw dala ang babae, hinintay lang ng aming undercover ang pagbayad ni Macaraeg sa bugaw. Sa ibaba ng motel, naghihintay naman ang pangalawang grupo sa pangunguna mismo ni SPO4 Batara kasama ang isang cameraman ng BITAG. Pagbaba ng bugaw agad itong hinuli at pinosasan habang dala ang marked money. Nang positibo na ang pag-aresto sa bugaw at sa inorder na babae, agad namang tinimbrihan ang pangatlong grupo kasama ang inyong lingkod. Hudyat na ito sa aming grupo para sugurin na ang kuta ng mga menor de edad na inilalako ng &amp;quot;mamasang&amp;quot; ng sindikato na si ANALYN OJEDA. Nagulpi de gulat ang &amp;quot;sugo ni satanas&amp;quot; na si Analyn nang makita ang grupo upang sagipin ang mga inilalako niyang menor de edad. Lahat ng pangyayari, hulog sa aming BITAG. Nagawa pa nitong &amp;quot;disipulo ni taning&amp;quot; na sapakin ang aming camerman at nagsisigaw na akala moy siya pa ang biktima. At nang paupuin namin ito sa sala, inihiwalay sa mga sinagip naming mga menor de edad. Walang patid ang tunog ng telepono. Sunod-sunod itong sinagot ng operatiba ng SOG, lahat ng mga tumawag ay mga customer na umoorder at nagpapadeliver ng menor de edad sa kanilang kinaroroonan. Napansin din ng aming grupo ang motorsiklo, tadtad ito ng sticker ng pulis at ng SWAT. Sa harap ng aming camera, itinuro sa amin ng biktimang menor de edad na ang motorsiklo ang ginagamit na pang-deliver ng mga menor de edad. Dinala ito ng mga operatiba sa presinto bilang ebidensya. Panoorin ang buong detalye ng aming matagumpay na rescue operation sa Sabado Oktubre 4, alas-singko hanggang alas-singko y media sa BITAG sa ABC 5. &amp;lt;</body>
<link>http://www.philstar.com/Article.aspx?articleId=222099&amp;publicationSubCategoryId=94</link>
</article>
<article>
<title>Wala nang makapipigil sa buwenas ni video karera king Buboy Go</title>
<author>BANAT NI BATUIGAS Ni Bening Batuigas</author>
<date>
<month>September</month>
<day>26</day>
<year>2003</year>
</date>
<body>HINDI pa nga nakauupo bilang hepe ng National Capital Regional Police Office (NCRPO) si Dir. Enrique Ike Galang, eh inaanay na siya ni Manila video karera king Buboy Go. Kasi nga mga suki, habang inaabangan ng lahat ang pilit na pag-upo ng Palasyo kay Galang sa NCRPO, may mga kalalakihan naman na nag-iikot sa Metro Manila para ianunsiyo ito at gapanging makapag-expand ng negosyo si Buboy Go nga. Ayon sa mga alipores ni Buboy Go, balak nilang pumasok sa area ng Southern Police District (SPD) kapag natuloy nga si Galang sa NCRPO. Kaag nagsanib ng puwersa sina Galang at Go tiyak milyun-milyon ang kikitain nila di ba mga suki? Pero kung si Go ay hayagang nakapag-operate sa kaharian ni Manila Mayor Lito Atienza, ganoon din kaya ang bagsik ng koneksiyon niya sa mga mayor sa southern Metro Manila? He-he-he! Hindi tayo kukurap sa problemang dulot ng video karera ni Buboy Go mga suki. Kung sabagay, sinabi ng Manilas Finest na talagang wala nang makapipigil sa buwenas ni Buboy Go dahil maluwag din ang mga kamay nito. Kasi nga sa buong Metro Manila na, si Buboy Go ang may pinakamalaking binibigay na porsiyento sa locator ng mga puwesto sa video karera kayat ang halos lahat na may alam sa naturang ilegal na sugal ay lumalapit sa kanya. Sinabi ng Manilas Finest na kinse porsiyento ang bigay ni Buboy Go sa mga locator kayat marami ang nagkandarapa para ihanap siya ng puwesto. Ang ibang video karera financiers kasi tulad nina Arnold Ajesta. Randy Sy at mga alyas Sacho at Neri ay 12 porsiyento lang ang bigay. Eh kung galante si Buboy Go sa mga locator eh di lalo na sa opisina ni Mayor Atienza at mga kapulisan natin, di ba mga suki? he-he-he! Ang suwerte talaga nila no? Kaya habang nag-iingay sina Eddie Manalastas, Tikboy Garcia at Boy Pineda ukol sa pag-upo ni Galang sa NCRPO, aba panay din kumbinsi nila ng mga kakilala nila sa SPD para makapasok nga itong mga video karera ni Buboy Go. At tiyak gagawa ng paraan ang mga financiers ng VK sa SPD para hadlangan ang ma-itim na balak ng grupo ni Manalastas, di ba mga suki? Pag nagkataon kasi, kakainin din sila ni Buboy Go dahil malaki itong magbigay ng intelihensiya. Alam kaya ni Galang itong pagisa ng grupo ni Manalastas sa pangalan niya kay Buboy Go? Kawawang Galang, hindi pa nga inaanunsiyo ng Palasyo ang kanyang promotion sa NCRPO, eh inaanay na ang pangalan niya ni Buboy Go. Ang payo ko kay Gen. Galang, unahin niyang pagsisibakin ang makina ni Buboy Go kapag natuloy ang balak sa kanya ng Palasyo. Tiyak may iiyak at hindi lang si Buboy Go kundi pati mga alipores niya, di ba mga suki?&amp;lt;</body>
<link>http://www.philstar.com/Article.aspx?articleId=222113&amp;publicationSubCategoryId=94</link>
</article>
<article>
<title>Gustong bumli ng lupa at bahay</title>
<author>HINDI PA TAPOS ANG LABAN Ni Sec.Mike Defensor</author>
<date>
<month>September</month>
<day>26</day>
<year>2003</year>
</date>
<body>Dear Sec. Mike Defensor, Mayroong ibinebentang lupa at bahay dito sa amin. Interesado kaming bilhin ito. Ngunit wala kaming sapat na halaga para bilhin ang lupa at bahay na ito. Sampung taon na rin kaming miyembro ng Pag-IBIG. Maari ba naming i-loan ito sa Pag-IBIG? Paano po namin malalaman kung mahihiram namin ang buong halaga ng nasabing lupa at bahay? JENNY PASCUA, Pasig City Sa ilalim ng Consolidated Guidelines of the Pag-IBIG Housing Loan, ang Pag-IBIG Housing Loan, ay maaring i-avail ng mga miyembro ng Pag-IBIG sa sumusunod na pangangailangan: 1.) Pagbili ng residensyal na lote na hindi hihigit ng 100 square meters; 2.) Pagbili ng lote at pagpapagawa ng bahay sa nasabing lote mismo; 3.) pagbili ng lupa at bahay, townhouse or condominium unit, kasama na ang parking slot. Maari itong: a.) bago o lumang bahay. b) Nakasangla sa HDMF 0 c.) Acquired asset nabenta sa pamamagitan ng public bidding; 4.) Pagpapagawa o pagpapatapos ng pinatayong bahay sa loteng pag-aari ng miyembro; 5.) Pagpapaayos ng bahay o house improvement; 6.) Refinancing ng mortgage loan sa isang institusyong tanggap sa HDMF. Ang kabuuang halaga na maari ninyong mautang ay batay sa halaga ng kakaya- nang magbayad at appraised value ng lupa o lupat bahay.&amp;lt;</body>
<link>http://www.philstar.com/Article.aspx?articleId=222120&amp;publicationSubCategoryId=94</link>
</article>
<article>
<title>Ang impact ng JIL sa local politics</title>
<author>AKSYON NGAYON Ni Al G. Pedroche</author>
<date>
<month>September</month>
<day>27</day>
<year>2003</year>
</date>
<body>SA OKTUBRE 5, 2003, dalawampu't limang taon na ang Jesus is Lord Church (JIL) sa pamumuno ni Bishop Eddie Villanueva. Ang JIL ang itinuturing na pinakamalaking grupo ng mga bible believing Christians sa Pilipinas. Magkakaroon ng pagtitipon ang Iglesiang ito sa Luneta Grandstand sa ganap na 3:00 am sa naturang petsa. Lalung kailangan ang pagpapahayag sa Salita ng Diyos sa panahong ito upang mahasikan ng espirituwal na liwanag lalu na ang mga umuugit sa ating pamahalaan. Hindi matatawaran ang naiambag ng JIL sa gawaing ito. Ang sabi ng biblia, ang Salita ng Diyos ay mas matalas pa sa tabak na may magkabilang talim. Totoo. Si Chavit Singson mismo ang nagpatotoo na kaya siya lumantad upang ibunyag ang mga katiwalian ni dating Presidente Estrada ay dahil nakonsensya siya matapos manood sa telebisyon ng pamamahayag ng ebanghelyo ng JIL sa telebisyon. Yung ibang relihiyon ay may impact sa politika because they can compell their members to vote for the candidate of the church leaders choice. Sa tunay na Iglesia, walang pilitan. Iginagalang ang kalayaan ng tao para bumoto nang ayon sa dikta ng kanilang konsensya. In the case of JIL and other local Christian churches, ang reporma sa politika ay nagagawa sa pamamagitan ng pagbababad sa panalangin, pag-aayuno at higit sa lahat, pagpahayag sa Ebanghelyo. Tagubilin ng Diyos na dapat ipanalangin ang mga leader ng pamahalaan. Itoy sa layuning yung mga nakapakinig ay nasurot ang konsensya at ituwid ang kanilang baluktot na landas. At iyan ang karanasan ni Chavit Singson. Sa JIL at sa lahat ng totoong Iglesia ng Diyos, lets continue to unite in spirit dahil ito ang kailangan ng ating bayan ngayon. Hasikan ng Salita ng buhay lalu na ang mga opisyal ng gobyerno upang yaong mga tiwali at mandarambong ay magbago ng kalooban. Hindi dapat kasuklaman ang mga taong ito. Dapat silang mahalin, ipanalangin at hangarin ang kanilang espirituwal na kaligtasan. Usap-usapan ngayon ang pagpapalit sa sistema ng pamahalaan. Sa ganang akin, ano mang sistema ay papalpak kung hindi si Jesu-Cristo ang nakalatag ng pundasyon. Kung ang mga taong uugit nitoy hindi pinaghaharian ng Diyos, ano mang sistema ang ipatupad ay wala pa ring positibong pagbabagong magaganap.</body>
<link>http://www.philstar.com/Article.aspx?articleId=222211&amp;publicationSubCategoryId=94</link>
</article>
<article>
<title>EDITORIAL - Sipain ang nag-leak sa Bar exams</title>
<author></author>
<date>
<month>September</month>
<day>28</day>
<year>2003</year>
</date>
<body>HINDI na bago ang mga nangyayaring eskandalo sa pagkuha ng Bar exams. May dalawang taon na ang nakararaan, inireklamo ang isang justice tungkol sa pakikialam sa pagkuha ng exam, nalaman katagalan na ang kanyang pamangkin ay isa pala sa mga kukuha ng pagsusulit. Mayroon na ring nag-resign na huwes dahil sa pagkapahiya sapagkat nasangkot pumabor sa kamag-anak na kukuha ng exam. Ngayon ay may panibago na namang eskandalo ang Bar exam. Nagkaroon ng leak sa isinagawang exam sa mercantile law noong September 21. Agad na ipinag-utos ng Korte Suprema ang pagsasawalang-bisa sa nasabing exam at inatasan ang may 5,000 examinees na kumuhang muli ng panibagong exam sa susunod na buwan. Marami ang umangal sa pangyayari lalo na ang mga examiness na nagbuhat pa sa malalayong lugar. Subalit walang magagawa ang kanilang pag-angal sapagkat magiging kahiya-hiya ang kalalabasan. Kung hindi nadiskubre ang leak, papasa ang mga examinees subalit sa pamamagitan ng pandaraya. Anong klaseng mga lawyers ang ipo-produce kung nakapasa dahil sa pandaraya? Nararapat lamang na ulitin ang pagkuha ng Bar exams. Ang leak ay nadiskubre makaraang makakuha ng exam ang mga examinees. Marami umano ang nakakuha sa buong questionaire. Sinasabing nakakuha rin ng palusot na questionaire ang mga law schools at mga review centers. Karaniwan na rin ang report na tinutulungan ng mga fraternity brothers ang kanilang ka-miyembro kaya taun-taon ay hindi na nakapagtataka kung laging may sumisingaw na leak sa Bar exams. Matagal nang nangyayari ang ganyang pandaraya at hindi na nakapagtataka kung may mga makapasa bilang abogado kahit na hndi karapat-dapat. Salamat sa leak Attorney! Mabuti na lamang at ngayong taon ay hindi nakalusot ang pandaraya. Maaaring maulit muli ang ganyang pandaraya hanggat hindi madadakma ang mga culprits. Sikapin ng mga kinauukulan na mahuli ang mga gumagawa ng ganitong pandaraya at bulukin sa kulungan. Kung isang abogado, huwes o mataas ang katungkulan, alisan siya ng lisensiya at tanggalin sa law profession. Hindi sila nararapat sa isang propesyon na ang katarungan o pantay na batas ang pinaiiral. Dapat din namang maunawaan ng mga nangangarap maging lawyer na huwag papatol sa mga ganitong uri ng pandaraya. Walang ibang niloloko kundi ang sarili kung papatulan ang mga nagli-leak ng questionaire.</body>
<link>http://www.philstar.com/Article.aspx?articleId=222324&amp;publicationSubCategoryId=94</link>
</article>
<article>
<title>Pagpapaumanhin at pang-iiskandalo</title>
<author>ALAY-DANGAL Ni Fr.Jose C. Banco,S.J.</author>
<date>
<month>September</month>
<day>28</day>
<year>2003</year>
</date>
<body>May dalawang aral na ibinibigay sa atin ang Ebanghelyo sa ika-25 Linggong ito ng taon. Ang pagpapaumanhin at hindi pang-iiskandalo sa iba. Basahin ang Mk. 9:38-48. Sinabi sa kanya ni Juan, &amp;quot;Guro, nakakita po kami ng isang taong nagpapalayas ng mga demonyo sa pamamagitan ng pangalan mo, at pinagbawalan namin sapagkat hindi natin siya kasamahan. Ngunit sinabi ni Jesus, &amp;quot;Huwag ninyo siyang pagbawalan, sapagkat walang taong matapos gumawa ng kababalaghan sa pangalan ko ang agad magsasalita ng masama laban sa akin. Sinasabi ko sa inyo: Sinumang magbigay sa inyo ng isang basong tubig dahil sa kayoy kay Jesus ay tiyak na gagantimpalaan. Mabuti pa sa isang tao ang siyay bitinan ng isang malaking gilingang-bato sa leeg at itapon sa dagat kaysa maging sanhi ng pagkakasala ng isa sa maliit na ito na nananalig sa akin. Kung ang kamay mo ang nagiging sanhi ng iyong pagkakasala, putulin mo! Mabuti pa ang mapunta ka sa langit nang putol ang isang kamay kaysa may dalawang kamay na mahulog ka sa impiyerno, sa apoy na hindi mamamatay. [Dooy hindi mamamatay ang mga uod na kumakain sa kanila, at hindi mamamatay ang apoy. Kung ang paa mo ang nagiging sanhi ng iyong pagkakasala, putulin mo! Mabuti pa ang mapunta ka sa langit nang putol ang isang paa kaysa may dalawang paa na mahulog ka sa impiyerno. [Dooy hindi mamamatay ang mga uod na kumakain sa kanila at hindi mamamatay ang apoy.] At kung ang mata mo ang nagiging sanhi ng iyong pagkakasala, dukitin mo! Mabuti pa ang pumasok ka sa kaharian ng Diyos nang bulag ang isang mata kaysa may dalawang mata na mahulog ka sa impiyerno. Dooy hindi mamamatay ang mga uod na kumakain sa kanila, at hindi mamamatay ang apoy.&amp;quot; Pinagsasabihan ni Jesus ang mga alagad na maging malawak ang pang-unawa at maging mapagpaumanhin. Subalit ang ating Panginoon ay mahigpit doon sa mga nang-iiskandalo. Gaya nang naipaliwanag sa taas, batay sa pakahulugan sa Bibliya, nang-iiskandalo tayo kung ipinapanukala natin ang isang makasalanang gawain na para bagang walang anumang pagkakamali sa ganoon. Ang paglalasing, pagpunta sa mga lugar ng mga bahay-aliwan, pagnanakaw ng mga maliliit at malalaking bagay. Ang mga ganoong gawain ay nag-uudyok sa mga tao na magkaroon ng maling konsiyensiya. Iyon ay paghubog sa mga tao na magkaroon ng masasamang ugali. Alalahanin natin na si Jesus ay mahigpit doon sa mga nagiging sanhi ng iskandalo.</body>
<link>http://www.philstar.com/Article.aspx?articleId=222346&amp;publicationSubCategoryId=94</link>
</article>
<article>
<title>Paano magbabayad sa PAG-IBIG housing loan ?</title>
<author>HINDI PA TAPOS ANG LABAN Ni Sec.Mike Defensor</author>
<date>
<month>September</month>
<day>28</day>
<year>2003</year>
</date>
<body>Dear Sec. Mike Defensor, Nakapag-avail na ako ng Pag-IBIG housing loan. Dalawamput limang taon akong magbabayad ng aking utang. Dalawang taon na akong nagbabayad ng buwanang amortisasyon. Dahil sa lumalago naman ang aming negosyo, nais ko sanang magbayad ng mahigit sa aking buwanang amortisasyon. Ano ba ang aking gagawin upang makaltasan ang aking principal loan? Maari ko rin bang bayaran na ng buo ang aking loan? Ano ang batayan ng halagang aking babayaran? Manuel Tan, Manila Maaaring bayaran ng buo o ng malaking halaga ng isang borrower ang kanyang Pag-IBIG housing loan. Ang halaga ng babayaran ay batay sa outstanding balance ng inyong housing loan. Upang i-apply sa principal loan ang inyong babayaran, kailangang magbayad ng halaga na katumbas ng mahigit tatlong buwang amortisasyon. Ito ay tinatawag na pre-payment. Ang pagbabayad ng pre-payments ay makakabawas sa inyong outstanding principal balance. Maari rin ninyong bayaran ang inyong housing loan sa mas maikling panahon, makipag-ugnayan lamang kayo sa restructuring department ng Pag-IBIG o tumawag sa numero bilang 8114-401, restructuring department.</body>
<link>http://www.philstar.com/Article.aspx?articleId=222354&amp;publicationSubCategoryId=94</link>
</article>
<article>
<title>&amp;quot;Right to privacy&amp;quot;</title>
<author>CALVENTO FILES Ni Tony Calvento</author>
<date>
<month>September</month>
<day>29</day>
<year>2003</year>
</date>
<body>NGAYON DAPAT GINAMIT ANG SALITANG &amp;quot;RIGHT TO PRIVACY&amp;quot; NA PAULIT-ULIT NA SINABI NI IGGY ARROYO SA SENADO. SUBALIT HINDI GANITO ANG NANGYARI SA JOEY-KRIS SCANDAL.&amp;quot; GINULANTANG ang buong Pilipinas noong Martes ika-23 ng Setyembre nang ipa-blotter ni Kris ang kanyang nobyong si Para&amp;ntilde;aque Mayor Joey Marquez. Tila wala nang kakampi si Joey sa pagkakabunyag ni Kris ang umanoy pambubugbog at panunutok ng baril nito sa kanya. Tuluyan na kayang nawasak ang ambisyon ni Joey na maging kongresista sa kanyang nasasakupan? Samut sari ang mga opinyon ang nilalahad ng bawat sambayanan hinggil sa hiwalayang ito na dapat sana ay personal na lamang pinag-usupan at hindi pinagpiyestahan ng pubilko. Ang &amp;quot;wife-battering&amp;quot; ay hindi bago dito sa ating lipunan. Kasama sa ating kultura. Magandang gumawa ng isang pag-aaral tungkol dyan. Marami ang nakisimpatiya at nakiugoy sa nangyaring ito kay Kris. Karamihan sa kanila ay kapwa niya kababaihan lalo na ang mga kababaihang umanoy binubugbog sila ng kanilang asawa. Naawa sila sa sinapit nito dahil kalabisan na ang ginagawa ni Joey sa kanya. Subalit sa kabila nang ito ay meron din namang hindi nagustuhan ang pagbubunyag nito dahil para sa kanila, hindi na dapat ito isinasapubliko tulad ng ginawa ni Kris. Marami ang nagbigay sa akin ng opinyon na hindi sila sang-ayon sa ginawa nitong pagbubunyag. Ito raw ay kasarian niya at malaking kahihiyan ang idudulot nito hindi lamang sa kanya kundi para na rin sa buong angkan ng mga Aquino. Maraming sinabi si Kris laban kay Joey tulad ng hindi lamang isang beses niyang naranasan ang umanoy pananakit sa kanya nito sa tuwing sila ay nagkakaroon ng argumento. Sinabihan din umano ni Joey ng masasama ang ibang nakarelasyon ni Kris na dapat sanay sinaloob na lamang niya ito. At higit sa lahat, ang pagkakaroon niya ng Sexually Transmitted Disease (STD). Sana raw ay nanahimik na lamang siya sa mga nangyaring ito dahil ito ay personal na pinag-uusapan upang mabigyan ng kaukulang solusyon hindi yung nagpunta pa siya sa Camp Crame at doon nagsumbong sa mga nangyaring ito sa pagitan nila ni Joey. Hindi simpleng mamamayan lamang si Kris. Kilala siya bilang anak ng dating presidente ng bansa at hinirang ng isang bayani ang kanyang ama subalit maraming nagtataka kung bakit kadalasan ay sa may asawang tao siya naiiugnay. May nagsabi rin na kung hindi sana naging matigas ang ulo hindi niya sana aabutin ang mga bagay na dinulot ng sitwasyon. Hindi lamang ito ang unang beses niyang binigyan ng kahihiyan ang kanyang pamilya. May saysay pa kaya ang pahingi ni Kris ng kapatawaran sa dating asawa ni Joey dahil ayon sa kanya kung hindi sana siya pumasok sa eksena marahil sana ay nagkabalikan na ang dalawa? Hindi na kaya naisip ni Kris ang mga taong maaaring maapektuhan sa mga nangyayaring ito tulad ng mga anak ni Joey. Ang sariling anak na si Josh? Sa gitna ng kaguluhan at simpatiya na bumuhos ka Kris, nakalimutan na ba natin ang sinabi at inamin ni Kris na SELOS ang ugat ng lahat? Nakalimutan na natin na sinabi ni Kris na dinakma niya ang bayag ni Tsong at gutso niya pisakin ito. Nakalimutan na ba natin na binuhusan niya ng likido at sinilaban ang kama sa loob ng essensa Condominium, pero pinatay din daw niya ito ng unan? Ngayon, tanggalin nating ang &amp;quot;myth from our eyes and view reality in its bare essence.&amp;quot; Tanungin nyo, si Kris ba ay may kapasidad na maging violent? Nakalimutan na ba rin natin na kinumpronta siya ni Joey ng mga telephone bills for August at dun lumalabas na nag-uusap pa sila sa cellphone ni Vic Sotto? Sagot ni Kris, uuwi ako sa nanay ko. Tinawag ang yaya at si Josh. Tatakasan niya ang kinompronta sa kanya. Yung mga pasa sa braso ni Kris, sa tagal ko ng nasa crime beat, kung suntok galing kay Joey na 6 feet 2 inches tall, lasug-lasog na ang katawan nito. Hindi kaya pasain si Kris dahil maputi siya at natamo niya ito dahil bumabangga ang braso niya at sinasalag ni Joey? Marahil mali ako. I am just playing Devils advocate here. Kris Aquino knew what whe was getting herself into. Matalino siya, galing siya sa kilalalang angkan. Si Joey Marquez naman ay kilala ng lahat na pilyo sa babae. Hindi ba naisip lahat ito ni Kris bago niya pinasok ang lahat ng ito? Bakit niya ngayon pinapahaba? Bakit nung siyay hinawaan ng tulo ni Joey (si Kris), hindi niya agad ito hiniwalayan? Si Kris ay pinaratangan ng kampo ni Joey na may&amp;quot;suicidal tendencies.&amp;quot; Hindi sinagot ito ni Kris at sinabing, bakit iniiwasan ang isyu ng panunutok at pagkasa ng baril. Kris Aquino gave the greatest performance of her life, lalo nang kaladkarin niya ang kanyang ina, Corazon Aquino, dating pangulo natin ang iniidolo ng marami, ang kanyang ama na si Senator Benigno Aquino, Jr. Hindi sana ako magsusulat tungkol dito subalit napakaraming text messages ang natanggap ng inyong lingkod. PARA SA INYONG MENSAHE, MAG -TEXT SA 0179904918. MAAARI RIN KAYONG TUMAWAG SA &amp;quot;CALVENTO FILES&amp;quot; 7788442. Isa rin nga pala. Nakakasawa na ang patuloy na pagpapalabas ng Kris Confession ng Channel 2. Masyado na yatang pinipiga. Sapal na gusto pang pakinabangan. All in the name of television ratings.</body>
<link>http://www.philstar.com/Article.aspx?articleId=222484&amp;publicationSubCategoryId=94</link>
</article>
<article>
<title>Pinaalis sa lupa dahil hindi nakabayad ng renta</title>
<author>IKAW AT ANG BATAS Ni Atty. Jose C. Sison</author>
<date>
<month>September</month>
<day>30</day>
<year>2003</year>
</date>
<body>SI Kardo ay nagmamay-ari ng tituladong lupa na may tanim na mga niyog. Dito ay nakatira ang 13 katao. Oral ang kasunduan ng paupa kung saan buwanan ang pagbabayad nila ng renta kay Kardo, maliban kay Mando. Pinayagan lamang si Mando na gamitin ang 62 na puno ng niyog sa halagang P186.00 para sa paggawa ng tuba. At para mapadali ang pag-ani niya ng niyog, pinayagan na rin siya ni Kardo na magtayo ng bahay dito. Samantala, dumating ang panahong napagpasiyahan ni Kardo na gawing isang commercial center ang kanyang lupa. Kaya, hiniling niya sa lahat na nakatira rito na lisanin na ang lugar dahil hindi naman sila nakababayad ng buwanang renta. Tumanggi ang lahat pati na si Mando. Iginiit nilang ang kanilang pamumusisyon ay batay sa Urban Land Reform Act o PD 1517, kung saan nag-aangkin sila ng right of first refusal to purchase. Bilang patunay, nagsampa sila ng petisyon sa National Housing Authority upang ideklara nito ang nasabing lupa bilang urban land reform area, kahit na hindi pa ito nadedeklara. May karapatan ba si Kardo na paalisin ang mga nangungupahan sa kanyang lupa kabilang na si Mando? MAY karapatan si Kardo. Ang nasabing lupa ay hindi pa naidedeklarang urban land reform zone (ULRZ). Kaya, nang hilingin ni Kardo ang mga nakatira rito na lisanin ang lugar dahil hindi sa pagbabayad ng renta, ang oral na kasunduan sa paupa ay natapos na rin. Wala ring kontrata ng paupa sa pagitan nila ni Mando. Ang pag-ani niya ng niyog upang gawing tuba ay isang usuprukto. Dito ay binibigyan si Mando ng karapatang anihin ang mga prutas at gamitin ang lupa ni Kardo kapalit ng pag-aalaga niya sa lupa. Ang pagpayag ni Kardo sa pagpapatayo ng bahay ni Raymundo ay isa lamang paraan upang mapadali nito ang paggawa ng tuba. Isa itong easement na ipinagkakaloob ng Kodigo Sibil para sa kaginhawahan ng isang tao (Alcantara et.al. vs. Reta, Jr. G.R. 136996 December 14, 2001).</body>
<link>http://www.philstar.com/Article.aspx?articleId=222601&amp;publicationSubCategoryId=94</link>
</article>
<article>
<title>Da best ang original Pilipino music</title>
<author>HALA BIRA! Ni Danny Macabuhay</author>
<date>
<month>September</month>
<day>30</day>
<year>2003</year>
</date>
<body>TIGIL muna sa Kris-Joey scandal at ang husay naman sa pagkanta ni Lea Salonga ang pansinin natin. Napanood ko sa Channel 2 noong Linggo ang LEA SALONGA SONGS FROM HOME. Gumanda at umaliwalas ang pakiramdam ko nang mapanood ang concert kahit na tambak ito ng commercials. Hangang-hanga ako sa galing ni Lea Salonga at ng kanyang mga guest performers na si Ariel Rivera at Ogie Alcasid. Kakaiba at nakakalibang ang style ng orchestra conductor na si Gerard Salonga. Ang feeling ko napakasuwerte sa ibinigay na pagkakataong iyon mapakinggan ang mga awiting mga likhang-Pilipino na dati-rati ay komedi at korni ang dating ay kay ganda nga rin pala kapag ang isang international singer na katulad ni Lea ang kakanta. Pati Jeprox, laki sa layaw at mga kanta nina Yoyoy Villame at Imelda Papin ay nagkaroon ng class. Sa tulad ko na masasabi rin namang sanay na sanay na umintindi kung ano ang magagandang uri ng musika, moderno at classical na sumasakop sa mahigit na 50 taon, maari ko nang sabihing panlaban na, kung hindi man nakakaungos, ang mga awiting Pilipino na nilikha ng mga kompositor na sina Willie Cruz, Louie Ocampo, Ryan Cayabyab, George Canseco, Levi Celerio, Vennie Saturno, Ogie Alcasid at iba pa. Nararamdaman kong hindi na magtatagal at hindi lamang ang katulad ng Anak ni Freddie Aguilar ang maaaring umani ng tagumpay sa buong mundo sa mga darating na panahon. Sa ngayon, hindi ka lugi kung ang tatangkilikin ay sariling atin.</body>
<link>http://www.philstar.com/Article.aspx?articleId=222607&amp;publicationSubCategoryId=94</link>
</article>
<article>
<title>Malas!</title>
<author>PANAGINIP LANG Ni Nixon T. Kua</author>
<date>
<month>September</month>
<day>30</day>
<year>2003</year>
</date>
<body>NAPILITAN si Madam Senyora Donya Gloria na iklian ang kanyang pagbisita sa Roma nang biglang mag-brown out ang buong Italy at kasama na rito ang capital na Roma. Dapat ay alas-singko pa siya ng hapon aalis patungong Paris, France pero napilitang umalis ng ala-una o four hours earlier kasi nga namatayan ng koryente ang naturang bansa. Habang sinusulat natin ito ay bumalik na at normal na ang kuryente sa Italy, lalo na sa Roma. Hindi na balita sa atin ang mga blackout, sanay na tayong lahat diyan pero nagulat tayo habang namimili ng diyaryo kahapon ng umaga sa may kanto nang magsalita bigla ang isang Ginang at sabihing &amp;quot;yan ang Divine Guidance, nagdidilim lahat para sa kanya, ginamit niya kasi ang Pangalan ng Diyos.&amp;quot; Nagtatakang tinanong ko ang Ginang, ano ang kanyang ibig sabihin at ang sagot niya ng walang preno, &amp;quot;Ano pa ba, di tumigil na siya at huwag na niyang bolahin ang tao, huwag niyang gamitin ang Diyos tsaka bakit siya nakaitim para siyang nagluluksa, parang may masamang mangyayari,&amp;quot; tuloy pa ng Ginang. Sagot po natin, ano namang masama sa nakaitim, yan ang tradisyon pag bumibisita sa Santo Papa pero mabilis na tugon ng Ginang &amp;quot;Tingnan mo nga ang litrato niya parang, ewan ko basta nakakatakot.&amp;quot; Natauhan din tayo, bakit nga naman kung kelan nandoon siya, doon pa nag-blackout at kalalabas lang halos niya sa Vatican, long distance rin ang isa nating kaibigang OFW sa Roma na sumama raw ang panahon at talagang napakalakas ng ulan habang nandoon si Madam. (Habang sinusulat ko ito ay maaraw na maaraw ang Roma, tapos ang ganda pa ng temperatura na 19 celsius ayon sa CNN weather). Medyo kinilabutan talaga tayo dahil naniniwala&amp;nbsp; rin tayo sa mga pamahiin at kasabihan ng mga matatanda at pati sa Feng Shui. Research tayo at nagtatawag sa mga kaibigan at kakilala.&amp;nbsp; Puwede raw palang hindi nakaitim ang Madam dahil pinuno siya ng isang bansa, bagamat tradisyon na ang Katolikong bumibisita sa Santo Papa ay nakaitim at ang kababaihan ay naka-belo pang itim din. Ewan ko ba, lalo akong kinabahan, sabi kasi ng ilang natawagan ko, iba talaga yung biglang nagdilim tapos bumuhos pa ang ulan, parang may masama raw mangyayari tapos may malaking kamalasan.&amp;nbsp; Baka raw trahedya o kalamidad at dala raw ng malas na pinuno. Huwag naman sana, sana palpak sila dahil kung hindi, kawawa naman tayo kung tuloy pa ang kabuwisitan at kamalasan sa ating bayan.&amp;nbsp; Hindi mga taga-Malaca&amp;ntilde;ang ang nagdurusa, hindi rin mga pulitiko, tayong mga ordinaryong mamamayan ang tuloy na naghihirap. * * * Saya-saya naman nila Madam Senyora Donya Gloria at buong pamilya, nagpasyal sa Estados Unidos at sa Europa.&amp;nbsp; Opisyal daw ang lakad ayon sa Malaca&amp;ntilde;ang pero kasama niya ang Sir Se&amp;ntilde;or Don JOSE Miguel Arroyo, ang Horse Lover na Se&amp;ntilde;orito Bise Gobernador Mikey Arroyo at may bahay, si Se&amp;ntilde;orito&amp;nbsp; Dato at may bahay, si Se&amp;ntilde;orita Luli at siyempre, kasama rin ang apong si Angela at pati ang balae. Talagang close ang family nila, sana tayong lahat&amp;nbsp; din ano puwedeng&amp;nbsp; sumama tutal asawa naman si Madam ng bayan kaya kung hindi mo siya asawa ay mommy mo siya o basta kamag-anak din. The Family that travels together, may bonding hindi ba?&amp;nbsp; Kakainggit, sana tayong lahat ganoon din. Tanong lang ng kakuwentuhan ko sa Clover Leaf Market, &amp;quot;Pare, sino nagbabayad ng biyahe nila?&amp;quot; Ewan ko, tanong natin sa Malaca&amp;ntilde;ang, kayo sa palagay nyo? * * * Dpat&amp;nbsp; jn ky Joey mkulong&amp;nbsp; at s mga llking nnnkit ng bbe komo my pnghhwkn sobra s yabang.&amp;nbsp;&amp;nbsp; Tnpos&amp;nbsp; nb tlg ang JOSE PIDAL d dapat. I2loy yan ituloy! 85297105344; If I were kris mnhk n lng, kc ginus2 nyn kslnan&amp;nbsp; nmn nya alam nyng may asawa pa2lan nya. 09183511910; Joey kris hwag na pagusapan mas sisikat sila unahin muna natin sariling pamilya baka nagugutom na sa&amp;nbsp; katsitsika. 09189350557; Kung 1 ordnyryng tao lng c kris s pinagsasabi nya mrmi ang manddri s knya. Proo lucky&amp;nbsp; p rn sya dhil anak sya ng bayani n d nya nrsp2. 09205603928; Kmi nkknig lng&amp;nbsp; sa jose pidal acct na yan. Gnagawa tayong tanga ng mgkapatid na arroyo. 09207465794;&amp;nbsp;Gma huwag kang mag ala2 merong lord n gusto kang tumakbo at manalo si jose pidal yung lord ng mga smuggler. 09205779550; Suerte tlaga 1st family&amp;nbsp; no buong family&amp;nbsp; ksama pati apo but hnd pa ksama alaga aso at pusa. 09167342269;&amp;nbsp; Sen. serge osmena&amp;nbsp; idol kita&amp;nbsp; dahil&amp;nbsp; sa j. pidal isyu&amp;nbsp; ituloy mo yan. 09223467791; Kami mga nag tetext kay Nixon kua, d kmi laban sa gobyerno cnasabi lang nman nmin anng ka22hanan. Kong kayo ay&amp;nbsp;napikon cguro ay tama kami! 09163535431; Senado at kongreso gumawa ng batas na patawan ng kaparusahann ang isang witness na bumaligtad upang hndi na pamarisan ng iba. 09185054356; Bakit natatakot si gma na maagaw ang kanyang pwesto samantalang ang pwesto nya ay inagaw din niya. 09194444374; Bakit d&amp;nbsp; ptkbuhin&amp;nbsp; s 2004 election c labandera pidal pr&amp;nbsp; makita kung pno&amp;nbsp; maghiganti c juan&amp;nbsp; dela&amp;nbsp; cruz n&amp;nbsp; pinagnkwn nila&amp;nbsp; ni JOSE PIDAL. 09178921897; Ang galing tlg ni&amp;nbsp; Gloria Arroyo akalain nu pti c&amp;nbsp; STO PAPA ginamit! C mike nagmano pa! 09172457955. * * * Para sa anumang reaksyon, mag-e-mail lang sa nixonkua@yahoo.com o kayay mag-text sa&amp;nbsp;09272654341. Mapapakinggan&amp;nbsp; nyo rin ang inyong lingkod sa DZEC 1062 mula 4:30 hanggang 6:00 ng hapon tuwing Lunes at Miyerkules.</body>
<link>http://www.philstar.com/Article.aspx?articleId=222611&amp;publicationSubCategoryId=94</link>
</article>
</data>