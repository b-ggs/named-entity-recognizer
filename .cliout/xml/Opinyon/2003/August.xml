<?xml version="1.0" encoding="ISO-8859-1" ?>
<data>
<article>
<title>EDITORIAL - Ireporma rin ang Philippine Military Academy</title>
<author></author>
<date>
<month>August</month>
<day>01</day>
<year>2003</year>
</date>
<body>HUMIHINGI ng reporma ang mga junior officers na kumubkob sa Oakwood premier hotel noong Linggo. Ang may 97 officers, kasama ang may 200 sundalo ay hiniling na baguhin ang pamamalakad sa gobyerno at gayundin sa Armed Forces of the Philippines (AFP). Hiniling na imbestigahan ang mga katiwalian sa AFP na kinasasangkutang ng pagbebenta ng armas sa mga teroristang Moro Islamic Liberation Front (MILF) at Abu Sayyaf. Hiniling ang pagbibitiw ni Defense Sec. Angelo Reyes at Philippne National Police (PNP) chief Dir. Gen. Hermogenes Ebdane Jr. Marami pa silang sentimiyento. Humihingi ng pagbabago at ang panawagang iyon ay idinaan nila sa pagkubkob sa hotel at pagtatanim ng bomba sa paligid. Bumagsak ang peso at sumadsad ang ekonomiya dahil sa kanilang ginawa. Humihingi sila ng reporma kaya nag-alsa. Ganyan ang isinigaw ng may 70 officers na graduate sa Philippine Military Academy (PMA). Ginaya ba nila sa Senator Honasan? Si Honasan, miyembro ng PMA Class 71 ang namuno sa madugong kudeta noong 1987 hanggang 1989. Marami ang namatay at napinsalang ari-arian. Ngayoy ang grupo naman ni Navy Ltsg. Antonio Trillanes ang kumukopya sa ginawa ni Honasan. Bagamat walang napinsala sa ginawang mutiny ng mga PMAyers na sina Trillanes, Gambala, Maestrecampo, Layug, Baloloy, Somera at marami pang iba, ang dagok ng kanilang ginawa ay lumikha ng sugat sa ekonomiya. Bumagsak sa P55 bawat $1. Ayon sa mga ekonomista, mahihirapan pa bago makabawi ang bansa dahil sa ginawang mutiny. Ganyan ang ginawa ng mga officers na nagtapos sa PMA. Nasaan na ang sinasabing ang mga nagtapos sa PMA ay makatwiran, kapita-pitagan, matapat, responsable, marunong, matapang at handang ipagtanggol ang bansa at ang Constitution? Tila mali na yata ang sinusundang bakas ng mga nagsisipagtapos sa PMA. At kakatwa na ang mga nag-aaklas ay nagsisimula pa lamang sa kanilang career. Sina Trillanes ay nagmula sa Class 1994 at 1995. Ano ang mali sa PMA ngayon? Kakatwa na ang mga nangyayari na sila pa ang nangunguna sa pagpapabagsak ng bansa. Oo ngat maaaring may katotohanan ang kanilang inirereklamo at hinaing pero kailangan bang daanin sa bangis ng bala at baril? Nararapat ding silipin ng mga namumuno sa PMA kung anong klaseng sundalo ang kanilang ipino-produce. Kung humihingi ng reporma ang mga junior officers, siguro dapat ding munang ireporma ang PMA. Dapat malaman kung kanino ba sila tapat?</body>
<link>http://www.philstar.com/Article.aspx?articleId=215713&amp;publicationSubCategoryId=94</link>
</article>
<article>
<title>EDITORYAL - Nasaan na si Al-Ghozi</title>
<author></author>
<date>
<month>August</month>
<day>02</day>
<year>2003</year>
</date>
<body>NATATANDAAN pa ba ninyo si Fathur Rohman Al-Ghozi? Siya yung Indonesian terrorist na pumuga sa heavily secured daw na Camp Crame noong madaling araw ng July 14. Siya yung naghanda ng wiring ng mga bombang pinasabog sa limang magkakahiwalay na lugar sa Metro Manila na pumatay sa may 100 katao noong Dec. 30, 2000. Pinakamarami ang namatay sa LRT-Blumentritt station. Karamihan ay mga bata. Hindi pangkaraniwang tao si Al-Ghozi sapagkat sanay siyang pumatay ng tao. Walang kinikilalang kapwa maisagawa lamang ang layunin niya at ang atas ng Jemaah Islamiyah (JI) na kanyang kinaaaniban. Ang JI ay konektado sa Al-Qaeda terrorist network ni Osama bin-Laden. Nasaaan na si Al-Ghozi? Ewan. Maski ang Philippine National Police (PNP) na tinakasan ng walang kahirap-hirap ni Al-Ghozi at ng dalawa pang mamamatay-taong Abu Sayyaf ay walang masabi. Nangangapa pa sila sa dilim. Isang linggo makaraang makatakas si Al-Ghozi agad namang nagpahayag si Foreign Affairs Sec. Blas Ople, na madadakip na ang terorista. Tatlong araw na lang aniya ang hihintayin at tiklo na si Al-Ghozi. Marami tuloy ang naghinala na baka sa mismong araw ng State of the Nation Address ni President Arroyo ilalantad si Al-Ghozi. Pero mali ang prediksiyon ni Ople. Walang nakitang Al-Ghozi. Binawi naman kinabukasan ni Ople ang sinabi, ang PNP daw ang kanyang source kaya nasabing matitiklo na si Al-Ghozi. Nasaan na si Al-Ghozi? Ewan. Lalong lumabo na makita ang pugante nang matuon ang atensiyon ng mga awtoridad sa ginawang mutiny ng mga sundalo noong Linggo sa Oakwood Hotel sa Makati City. Katakut-takot na imbestigasyon ang ginagawa ngayon ng mga awtoridad para malaman ang ugat at kung sino ang nag-udyok para mag-alsa ang mahigit 200 sundalo, 97 rito ay mga opisyal at graduate ng Philippine Military Academy. Maraming Muslim communities dito sa Metro Manila na ang sinalakay ng PNP subalit walang anino ni Al-Ghozi. Kakamut-kamot sa ulo ang mga pulis sa madulas na si Al-Ghozi. Sinabi ni President Arroyo noon na magkakaroon ng balasahan sa PNP, pataas-pababa dahil sa pagkakatakas. Pero hanggang ngayon, walang nangyayari. Pinuri pa niya si Ebdane dahil sa pagsuporta ng PNP sa mutiny. Nakatuon ang pansin sa mutiny ng mga nag-alburutong sundalo at tila nalilimutan na nila na may teroristang nakatakas. Nagbabalitaktakan sa Senado sa imbestigasyon sa mutiny, at marahil abot-tainga ang ngiti ni Al-Ghozi habang pinanonood ang inquiry. Nasaan na si Al-Ghozi? Ewan.</body>
<link>http://www.philstar.com/Article.aspx?articleId=215830&amp;publicationSubCategoryId=94</link>
</article>
<article>
<title>Junior officers tinanggihan ni GMA sa meeting</title>
<author>HALA BIRA! Ni Danny Macabuhay</author>
<date>
<month>August</month>
<day>02</day>
<year>2003</year>
</date>
<body>SABAY-SABAY ang imbestigasyon tungkol sa naganap na pag-aaklas ng junior officers. Sa simula pa lamang ay pinagdiinan na kaagad ng mga rebelde na hindi sila nagkukudeta laban sa pamahalaang Arroyo kundi nais lamang iparating ang kanilang hinaing. Ipinahayag ng mga lider ng grupo na matagal na nilang ipinarating ang kanilang kahilingan sa pamahalaan subalit nabigo lamang sila. Nabanggit na sinubukan din ni dating Rep. Jose Cojuangco, na himukin si GMA na makipag-miting sa mga junior officers subalit, tinanggihan umano ni GMA ang kahilingan. Hindi ko alam kung naipaliwanag ng husto kay GMA ng kanyang mga advisers o mga tauhang nakapaligid sa kanya ang kahalagahan ng pakikipag-ugnayan sa mga junior officer. Baka naman nagdudunung-dunungan lamang ang mga tauhan ni GMA o mga iresponsable lamang ang mga ito kung kayat pinayuhan nila na huwag nang mag-aksaya ng panahon na makipag-usap pa sa mga junior officers. Nasasabi ko ito sapagkat nangyari na ito sa akin. Nakipag-ugnayan ako sa isang mataas na opisyal sa Malaca&amp;ntilde;ang upang ilahad dito ang inaakala kong makakatulong sa administrasyon ni GMA. Alam kong nagustuhan nito ang aking nakasulat na plano nang personal kong ipaliwanag ito sa kanya. Sinabi nitong tatawagin niya ako kapag ipatutupad na ang ginawa kong plano. Yun na ang huli naming pag-uusap. Isang araw, nabasa ko na lamang sa mga pahayagan na ipinatupad na nila ang ginawa kong plano nang wala nang pasabi sa akin. Ganyan ang ugali ng ilang opisyal ng Malaca&amp;ntilde;ang. Pinagkakatiwalaan pa naman ang taong ito ni GMA dahil marami siyang posisyon sa Palasyo.</body>
<link>http://www.philstar.com/Article.aspx?articleId=215854&amp;publicationSubCategoryId=94</link>
</article>
<article>
<title>Pag-asa sa pangarap</title>
<author>PANAGINIP LANG Ni Nixon T. Kua</author>
<date>
<month>August</month>
<day>02</day>
<year>2003</year>
</date>
<body>ANO man ang mangyari panalo na ang grupong Magdalo. Hindi na naaksaya ang sakripisyong kanilang ginawa, bagamat lubos tayong naniniwala na mali ang paraang kanilang ginamit. Naisakatuparan na nila ang kanilang layunin na matawag ang pansin ng sambayanang Pilipino. Lubusan nang pinag-uusapan ang katiwalian sa Hukbong Sandatahan ng mga tiwaling heneral at opisyal sa Department of National Defense sa pamumuno ni Sec. Angelo Reyes. Dahil din sa kanilang pag-aaklas, kabulukan ng administrasyon ni Se&amp;ntilde;orita Gloria hindi lang sa military, kundi sa pangkalahatan ay pinag-uusapan ng taumbayan.&amp;nbsp; Mula sa pahayagan, radyo at telebisyon ay sila pa rin ang pinag-uusapan.&amp;nbsp; Ganoon din sa internet at text messaging, pati nga mga joke na naglalabasan ay tungkol din sa paglaban ng mga batang opisyal. Nabuhayan tayong muli, may pag-asa pa na maatim ang ating pangarap. Tayo nga ay dinagsa ng mga e-mail at text messages, yung iba galing pa ng ibang bansa. Ibabahagi natin ang iba kaya pakiusap sa susunod, iklian lang para marami ang mapagbigyan. Garapalan n gnagwa nila pagtannim ng ebedensya, lahat malapit kay Erap kung totoo dapat bago nangyari ang kudetta naraid n sna nila. D wla palang kwenta ang isap kung ganon. Bagito lang naisahan cla 09183464867;&amp;nbsp; Mr. Kua nagta2ka lng ako kng bkit ang lhat ng dyaryo ngayn 22k na 22k sa issue ng kudeta at mga issue sa shabu bka nkalimutan na ang pera na maku2ha ntin sa swis bnk pakisilip lang po ksi bka gnagapang na ng mga aso. Suhestyon ko lang ibyad ng lahat yan sa pgka2utang ng byan. Para 2maas ang value ng pera ntin.&amp;nbsp; Sge hangang dto nlang mabuhay ka! Sama2 nting 2longan ang bayan sa pagunlad. 09189380130; KPIT TUKO S PWESTO CNA REYES AT EBDNE DPT CBKIN. 09185557710; Sir isa po akong sundalo at kasalukuyan nasa serbisyo pa at ang kasalukuyan kung ranggo ay Master Sergeant, 23 yrs na service 220 po na maraming nangyayari dito s loob. Paano mababangkrap ang Retirement Separation and Benefit System gayong libu-libong miyembro ng sundalo sa AFP ang may contributions n kht katiting n dibidendo ay walang tinatanggap kami diyan at kapag nagretiro ang isang sundalo, kung magkano ang naihulog mo sa panahon ng iyong panunungkulan ay iyon lamang ang tatanggapin niya gayong ito ay para sa retirement nakalaan at kung natatandaan ninyo minsan humingi ng tulong si Sec. Reyes sa DBM sa palagay niyo Sir, saan napunta ang pera namin at kahit minsan di nakakapagloan ang mga katulad namin kundi yon lamang may mga estrella sa balikat ang authorized diyan sa RSBS n iyan. Maraming salamat po. More power to you. 2371000083091; Gd day po s nu Mr. Kua nbsa k po kolum nyo dtd 31 July 03, nnniwala me s alegasyon ng Magdalo grp s govt dhil nrnsan k din p ang nrrmdman nla dhl ako ay dti mltr. 09169914182; Isama nrin c Sec Joey Lina s mga dpat cbakin. 09162814167; Dpat bgo nla ibalita na nahuli na c Alghozi tatlong araw lang daw mahuhuli na bkit hndi pa rin nila nahuhuli hangang ngayon poro lang cla salita. Tanong lang po. 09202928904; Gud p.m. dapat talaga tanggalin at kasuhan ang dalawang demonyo, kawatan na opisyal! Reyes, Ebdane. Ricky of Taguig, 09166696488; Isa po akng mrs ng marine na asayn s Mndnao, 17 yrs n po sya ndstino don. May hardship fee cla pero until nw di pa rn bnibgay! Tama c Lt Trillanes, kwn2 rn ng mr. ko! 09202579059; LAM MO MR. KUA OK MGA BANNAT MO DI KA SUNUD SUNURAN SA IBA GANYAN NGA PRE PURIHIN ANG DAPAT PURIHIN BIRAHIN ANG DAPAT BIIRAHIN, WAG SIPSIP SA ADMINISTRATION. WILLY NG PASIG, 09206301048; Mabuti pa cguro. Itinuloy nalang kudta para mapatay mga taong corrupt kawawa mga pnatay ng abu sayaf giera na lang. Mabuti pa taga mindanaw. ALAM NYO PO GINOO ANG REACTION KO TUNGKOL SA NANGYARI S MAKATI TAMA LANG ANG GNAWA NG MAGDALO GROUP PABOR AKO S KANILA PARA MATIGIL NA ANG KALOKOHAN GNAGAWA D2. 09165827239; Mr Nixon dpat na tlgang cbakin c Reyes kc wala nmang alam na mganda sa dept nya. Kung noon pa cnabi ng mga victims ng abu na may sabwtan ang military at abu bkit ho kya winalang bhala yon ng gobyrno ntin? Bk nman mrming naghahati sa commission kaya ganun, bkit di alisin ni Gloria yang c Ryes? Dpat ba proteksyonan? Bakit? 09173462020; Tama rin na patalsikin si Ebdani dahil sa palpak na serbsyo nya. Di mkatakas si Al Ghozi kng di sa patulog-tulog na tauhan nya at panagutin. 09197210653; LINA NO CREDIBILITY. KASAMA KO TAMA S JUETENG PERO LINA D PA RESIGN. NO PALABRA DE HONOR 09204420633; MTAGAL NG API ANG AFP. SUPPLY N SALARY TALO S PNP. ELY ng LAGUNA, 09166861541; Sn po s ibng manu2lat sn gyhin ntin ang Magdalo huwag kyo magbulag-bulagan sbihin nyo ang 220ng ngya2ri s byan. 09183532502; Ano ba ang nangyayari dyan sa Pilipinas. hindi pa natapos ang kaso ni Al-Ghozi na hindi makita-kita. Eto na naman ang coup detat. Nakakahiya ang mga taong ito. God bless na lang. NETSTQUITON@aol.com * * * Para sa ano mang reaksyon, sumulat lang sa nixonkua@yahoo.com o kayay magtext o&amp;nbsp; tumawag sa&amp;nbsp; 0927-2654341. Mapapakinggan&amp;nbsp; nyo rin po ang inyong lingkod sa DZEC 1062 mula 4:30 hanggang 6:00 ng hapon tuwing Lunes at Miyerkules.</body>
<link>http://www.philstar.com/Article.aspx?articleId=215862&amp;publicationSubCategoryId=94</link>
</article>
<article>
<title>Anong ibig sabihin ng pagtatago ni Gringo, Sec. Lina</title>
<author>BANAT NI BATUIGAS ni Bening Batuigas</author>
<date>
<month>August</month>
<day>03</day>
<year>2003</year>
</date>
<body>MAY hawak talaga kayang ebidensiya si Interior Secretary Joey Lina na magtuturo na si Sen. Gringo Honasan ang utak ng mutiny ng mga sundalo sa Makati City noong Hulyo 27? Yan ang katanungang kumakalat sa ngayon sa ibat ibang presinto ng Manilas Finest na sa tingin ko ay sina Lina at Honasan lang ang may kasagutan. Hindi biro kasi ang akusasyon na ito ni Lina na pilit namang pinabulaanan ni Honasan. Pero sa huling balita kahapon mukhang nagtatago na si Honasan. Senyales kaya yan na guilty siya sa akusasyon ni Lina? Habang lumalalim ang isyu ukol sa mutiny ng mga sundalo, maraming katanungan ang sumusulpot na wala namang tiyak na kasagutan, he! he! he! Nagmukhang comedy na ang nangyari sa kaso at nakalimutan ang tunay na isyu, di ba mga suki? Sa ginanap na Senate hearing, mukhang seryoso si Lina sa bintang niya kay Gringo. Sa tingin ko naman tama rin siya sa tinuran niya na hindi dapat sa Senado ilahad ang mga ebidensiya niya dahil mapi-preempt niya ang Korte. Mukhang nakakuha ng pogi points doon si Lina. Pero marami ang nagsasabi na mahaba pa ang labanang ito at hindi dapat magselebra kaagad si Lina at mga alipores niya. Ayon naman sa Manilas Finest na nakausap ko, mukhang publisidad lang ang habol ni Lina. Ika nga premature ang mga akusasyon niya kay Honasan at pinipilit lang niyang ituloy ang isyu para hindi siya mapahiya lalo na ang Malaca&amp;ntilde;ang. Hindi biro kasing patunayan ang sumbong niya laban kay Honasan, anila. Subalit sasakay at sasakay si Lina sa isyu para lang pumogi siya sa Palasyo dahil sa ugong na papalitan na siya sa puwesto niya. Kayat konting kayod pa Secretary Lina Sir at tiyak hindi ka matitinag diyan sa DILG at tuloy pa rin ang ligaya ng mga bataan mo, tulad ni Atty. Morga, He-he-he-he! Tumpak kaya ako mga suki? May dahilan kasi ang Manilas Finest kung bakit hindi sila naniniwala kay Lina dahil wala umano itong isang salita. Ang tinutukoy nila mga suki ay itong pangako ni Lina na mag-resign kapag hindi niya napasara ang jueteng sa bansa at sa loob ng isang taon. Sinunod ba niya ang pangako niya eh lampas na ang taning niya? Kung nagsinungaling siya noon, maaring sa isyu laban kay Honasan ay nagsinungaling rin siya, ayon sa nakausap kong mga pulis. Pero hindi dapat ang Jericho ni Lina lang ang sisisihin kung bakit talamak na naman ang jueteng. Kasi nga ang mga regional at district directors, provincial, city at municipal police chiefs ay hindi rin gumagalaw laban sa jueteng. Kung susumain pala, ang liderato ni PNP chief Dir. Gen. Hermogenes Ebdane Jr., ang dapat managot sa illegal gambling. Baka naman takot lang si Ebdane kay Taba diyan sa Malaca&amp;ntilde;ang na ganid sa pera. Namumutla si Taba at ang kanyang mayabang na anak noong nag-alsa ang mga sundalo natin. Takot silang mawalan ng milyon na delihensiya, anang Manilas Finest. Kayat habang abala ang lahat sa mutiny, aba naiwang humahalaklak sa bangko ang mga jueteng lords sa bansa. At pabor yan ke Taba. May karugtong.</body>
<link>http://www.philstar.com/Article.aspx?articleId=215937&amp;publicationSubCategoryId=94</link>
</article>
<article>
<title>Walang road sign kaya naaksidente</title>
<author>SERGIOSOHAN ni Sergio A.F. Apostol</author>
<date>
<month>August</month>
<day>03</day>
<year>2003</year>
</date>
<body>Lumabas kami ng girlfriend kong si Tricia ng gabing para sa aming first date subalit naaksidente kami. Habang minamaneho ko ang kotse, di ko napansin na may portion po ng kalsada na kasalukuyang under repair. Ni walang babala o ilaw ang kinukumpuning kalsada at malalalim ang mga lubak. Kaya naman naumpog si Tricia sa dashboard sa bigla naming pagkakalubak. Dumugo ang kanyang noo at kinailangan syang dalhin sa ospital. Hindi sana nangyari ang aksidenteng yon kung may road sign na under repair ang kalyeng yon. Gusto kong managot ang mga kinauukulan sa negligence nilang ito. Pero sino ang dapat kong panagutin?  Bobby Dela Paz, Makati City Depende. Maliwanag na ang kontraktor na nagre-repair ng kalsada ay dapat kasuhan ng civil at criminal charges dahil sa sugat na tinamo ni Tricia. Bukod pa dyan, maaari ring ihabla ang mga pabayang opisyales ng DPWH kung ang pangangasiwa ng nasabing repair ay nasa ilalim ng kanilang ahensya. Bukod sa kontraktor na gumagawa ng road repair, ang local government unit na may kontrol at supervision sa road repair ay maari ring kasuhan at panagutin sa ilalim ng Article 2189 ng Civil Code kung saan nasasaad: Provinces, cities and municipalities shall be liable for damages, for the death of, or injuries suffered by, any person by reason of the defective conditions of roads, streets, bridges, public building and other public works under their control or supervision. Kaya alamin mo, Bobby, kung anong kompanya at local government unit ang may hawak ng road repair sa kalsada kung saan kayo naaksidente. Sila ang dapat mong sampahan ng kaso.</body>
<link>http://www.philstar.com/Article.aspx?articleId=215962&amp;publicationSubCategoryId=94</link>
</article>
<article>
<title>Oh nasan si Honasan? Sec. Lina pumalpak</title>
<author>AKSYON NGAYON ni Al G. Pedroche</author>
<date>
<month>August</month>
<day>04</day>
<year>2003</year>
</date>
<body>BALIK na naman yata sa pagiging &amp;quot;Rambo&amp;quot; si Gringo Honasan. Tila nakakalimutan niya na isa na siyang Senador ng bayan. Hindi na siya ang dating rebel soldier na TNT (tagu-nang-tago) sa batas na tumutugis sa kanya. Katuwiran niya, umiiwas siya sa &amp;quot;aresto.&amp;quot; Inihayag kamakailan ni Interior and Local Government Secretary Joey Lina na matibay ang ebidensya ng gobyerno kay Honasan na sangkot ito sa nabigong kudeta ng Magdalo group. Ito naman kasing si Brod Joey ay adelentado kung magsalita. Aarestuhin daw si Honasan. Brod, iisang pananampalataya natin pero palpak ang pahayag mong iyan. Ayan, nabahag yata ang buntot ni Gringo. Pero in the last analysis, di ako naniniwalang takot sa aresto si Senador Gringo. Parang Bonifacio iyan. Atapang a tao. Palagay ko (at itoy palagay ko lang) ibig magpa-kontrobersyal ni Gringo para pag-usapan ng bayan. Alam ba nyo na hindi lang pagka-vice president ang ambisyon ni Gringo kundi presidente? Ilang beses ko ngang napuri sa kolum na ito ang kanyang national recovery program. Iyan naman talaga ang kailangan ng bansa ngayon: ang umunlad at makahulagpos sa kahirapan. Pero bago ang naganap na coup attempt, bihirang mapag-usapan sa media si Gringo. Milya-milyang dinaig siya ng kanyang mistah na si Sen. Ping Lacson sa popularidad. Hinala ko (at itoy hinala lang) nangyari ang ganitong tangkang kudeta para maging talk of the town si Gringo na noong panahon ni Cory Aquino ay siyang &amp;quot;crush ng bayan,&amp;quot; in a manner of speaking. Too bad, hindi siya ang nagiging bida sa scenario na ito kundi si Lt. SG. Antonio Trillanes. Bata, makisig at matalino palibhasa. Dapat Mr. Senator ay harapin mo ang akusasyon at patunayang malinis ang iyong mga kamay sa ipinaparatang sa iyo. Ipaubaya mo na sa mga bata ang pagrerebelde porke hindi na bagay sa iyo. Papunta ka sa pagiging senior citizen tulad ko. Suportado ko ang iyong national recovery program pero huwag naman puwersahang ipatupad sa pamamagitan ng karahasan. Lumantad ka na dahil counterproduc-tive sa sarili mo ang ginagawa mong pagtatago.</body>
<link>http://www.philstar.com/Article.aspx?articleId=216089&amp;publicationSubCategoryId=94</link>
</article>
<article>
<title>&amp;quot;Matatag ba ang Macapagal Arroyo administration?&amp;quot;</title>
<author>CALVENTO FILES Ni Tony Calvento</author>
<date>
<month>August</month>
<day>04</day>
<year>2003</year>
</date>
<body>Pinilit kong bigyan ng puwang sa aking kolum na may pamagat na &amp;quot;coup comments&amp;quot; noong makalawa lamang ang mga individual na mga reaksiyon at komento sa pamamagitan ng text messages lamang patungkol sa isinulat ko noong july 30, 2003 na pinamagatang nakalimutan na si al-ghozi ngunit napakarami pa ring nagreresponde na ang hinihingi ay ang kalahatan o over-all analysis of the reactions and comments. Hindi lang mula sa text messages kundi pati na rin yong tawag sa telepono. Ang nai-publish kong individual messages the other day was roughly around 10% only of the total messages i received on august 1, 2003 alone and to give you the over-all picture hindi biro-biro ang dami ng nagre-respond sa ating sinulat. At kung isa-isahin kong ilalathala ngayon ang mga nasabi pang mga reaksiyon at mga komento na nagmumula sa humigit- kumulang sa 300 respondents na nag-text at humigit sa 100 telephone calls, malamang na wala na tayong espasyo para talakayin pa ang ibat ibang issue na may kinalaman sa ating lipunan ngayon. Kaya kung mararapatin ninyo mga mahal kong tagasubaybay, at upang mapagbigyan din natin ang kahilingan ng iba nating mga kababayan, ay SUMMARY na lang ng mga nasabing reactions and comments ang aking ipa-publish. Siyam na pung (90%) porsiyento sa ating mga respondents ang nagsasabi na talagang may batayan ang reklamo ng mga REBEL SOLDIERS at sila ay sympathetic to their cause, kaya lang hindi sila pabor sa paraan na ginawa. Puwede naman daw itong gawin sa tulong ng MEDIA, SENADO o KONGRESO kung talagang hindi sila pinakikinggan ng kanilang mga Pamunuan sa AFP o Pamahalaan, dahil ayaw naman daw nila ng Martial Law; Walumput limang (85%) porsiyento ng nabanggit na 90% ay nagsasabi na dapat sibakin sina Secretary Reyes at Gen. Corpus dahil sa KUDETA at sina Sec. Lina at Gen. Ebdane dahil sa AL-GHOZI escape, for sleeping on their jobs, incompetence at bilang pagsunod sa principle of COMMAND RESPONSIBILITY. Hindi rin naalis sa mga komento ang grand-standing daw ni Sec. Lina sa Radio, Telebisyon at Dyaryo na umanoy PUBLICITY stunt lamang para sa pagtakbo niya ulit sa Senado sa 2004; Humigit-kumulang mga Sampung (10%) porsiyento lamang sa ating mga respondents ang nagkokondena at ibig mapatalsik kay PGMA dahil sa kanyang hilaw daw at mahinang liderato, kung kaya lahat ng crises na ito ay nangyayari. Binibigyan diin sa mga komentong nasabi ang mga deklarasyon ni PGMA na umanoy hindi binibigyan ng halaga o pansin ng kanyang mga Gabinete, lalo na nina Sec. Reyes, Golez at Lina, partikular na ang Mindanao crises; Sa kalahatan, mga Walumpung (80%) porsiyento ng ating mga respondents ay halos nagkakaisa at naniniwala na lalong lalakas ang liderato ni PGMA kung maialis niya sa kanyang imahen ang mga anino nina Sec. Reyes, Lina, Golez, Ebdane at Corpus, who are perceived to be the POWERs BEHIND and therefore presumed indespensable to ensure the survival of her administration. Base sa mga reaksiyon at mga komentong ating natanggap mula sa ating mga tagasubaybay, siguro naman mahuhubog na natin sa ating mga isipan ang isang pananaw na ang ating mga mamamayan ay sawa na sa kaguluhan at sa mararahas na pamamaraan upang maagaw ang pamahalaan lalo na sa Pamunuang-Militar. Siguro napapanahon na para maipamalas ni PGMA ang tunay na kahulugan ng isang matatag na liderato tungo sa isang matatag na Republika. Dapat TANGGALIN na niya sa kanyang bokabolaryo ng pamumuno ang obligasyon sa mga pinagkakautangan ng loob kung ang kapalit ay kapakanan ng bayan. Ang pagtanaw sa isang utang na loob ay virtue o magandang ugaling Filipino, ngunit kapag ito ay ginagamit para sa pansariling kapakanan at the expense of the greater majority hindi na ito MAGANDANG UGALI, kagyat isang mortal na kasalanan sa mata ng Diyos at tao. Ako ay naniniwala na nang manumpa si PGMA bilang Pangulo ng ating Bayan, her indebtedness to any particular person or group people had ceased and in lieu of that is her sworn obligation for the welfare of the country and people. Ang katatapos lang na KUDETA ay siguradong magbubunga ng usaping utang-na-loob ni PGMA sa PNP at AFP, sana tingnan ito na obligasyon at sinumpaang katungkulan ng ating PNP at AFP at hindi dapat maging utang na loob ni PGMA o ng ating bayan. Ang pagbibitiw ni Brig. Gen. Victor Corpus ng Intelligence Service of the Armed Forces of the Phils. (ISAFP), ay isang napakagandang halimbawa, pati na ang kanyang naging dahilan sa pagbibitiw, &amp;quot;to ease the deep restiveness in the Officers Corp of the AFP&amp;quot;, to quote some of his statements. Sana naman tularan ito ng iba dyan na sa aking palagay ay kapit- tuko sa katungkulan sa hindi ko maunawaang rason. Dapat ay magkaroon naman sila ng moral ascendancy o delicadeza na umalis na dahil sila ay kasama sa inirereklamo, hindi lang siguro para mabigyan daan ang parehas na imbestigasyon na inumpisahan na, kundi para naman maipakita nila na sensitive rin sila sa public perception bilang mga public servants. At kung talaga naman na wala silang kinalaman sa kasalanang isinusumbong ay lalabas din naman siguro iyan pagkatapos ng imbestigasyon. Siguro ay mas maganda rin na ang DECLARATION OF THE STATE OF REBELION ay dapat i-lift o i-rescind na, dahil pangit ito sa pagdinig ng ating Business community na siyang mayroong malaking papel na ginagampanan sa ating ekonomiya. Ang declaration na ito ay indekasyon din na ang ating bansa ay hindi tahimik o may sigalot pa. Dapat maipakita na ngayon ng ating pamahalaan na normal na ang ating sitwasyon at ang naganap na KUDETA ay isang maliit na insidente lamang, na kung tutuusin internal management problem sa loob ng ating AFP, kung kayat short-lived at walang public support. Actually, what Im saying are facts at hindi bungang-isip lamang, di ba? Dapat ay ipakita ni PGMA sa gawa at hindi lang sa salita na siya ang BOSS and in complete control of the government at suportado ng mamamayang Filipino. Kaya alisin na niya o dili kaya patahimikin na niya ang mga ALARMIST na nakapaligid sa kanya na siyang gumagawa ng mga multo at pananakot sa tao, kung kayay hindi na natatahimik itong ating bayan. Sa aking palagay, ang mga taong ito ay gumagawa lamang ng kani-kanilang gimick para mapansin o maipakita na mahalaga rin ang ginagampanang papel kuno sa administrasyon ni PGMA. Dapat lang siguro na SIBAKIN din ni PGMA ang mga tao niya na tinataguriang mga the UNTOUCHABLES, the POWER-BEHIND, YON BANG MGA SINASABI NA PAG-NAWALA SILA MABUBUWAG ANG ADMINISTRASYONG ARROYO, if only to prove that shes a very strong and competent leader. Siguro naman, mas marami pa diyan ang more qualified, competent and less arrogant compared to the present bunch na maaaring humawak ng mga sensitibong posisyon sa gobyerno. Finally to answer the question, Matatag ba ang MACAPAGAL-ARROYO administration? Siguro itanong na lang natin kay PGMA at pati na rin sa inyo aking mga kababayan. Anong pananaw nyo? PARA SA INYONG MGA REACTIONS O COMMENTS, MAAARI KAYONG TUMAWAG SA CALVENTO FILES TELEPHONE 7788442, MAAARI RIN KAYONG MAG-TEXT SA 09179904918. MARAMING SALAMAT SA MGA SUMUSUNOD: Lala Mercado, Jay Maghibon, Jenny Lopena, Ronald Pe&amp;ntilde;aflor, Roderick Mercado.</body>
<link>http://www.philstar.com/Article.aspx?articleId=216107&amp;publicationSubCategoryId=94</link>
</article>
<article>
<title>Dalawa hanggang tatlong 'pokpok' ang gustong kapiling sa kama ni Congressman</title>
<author>BALITANG SPECIAL Ni Deo Macalma</author>
<date>
<month>August</month>
<day>07</day>
<year>2003</year>
</date>
<body>ALAM nyo bang dalawa hanggang tatlong chiching ang gustong makapiling sa kama ng isang congressman? Ayon sa aking bubuwit, happy birthday kay Ltsg. Antonio Trillanes IV, Elmer &amp;quot;Bong&amp;quot; Labog ng KMU; Gie Catanyag ng Tanauan, Batangas; Monette Aviles ng Puerto Princesa; VW Elson Tayko at Bro. Tom Bautista. * * * Alam nyo bang napakahilig pala sa mga starlet at prosti ang isang congressman? Ayon sa aking bubuwit, super hilig talaga si Congressman sapagkat kung makipag-date ay hindi kuntento sa iisang chiching. Isa o dalawang beses sa isang linggo kung makipag-date sa mga magaganda at seksing pokpok si Congressman. Siya ay meron palang &amp;quot;katayan&amp;quot; o condominium unit sa Quezon City. Doon niya dinadala ang mga ka-date na chiching. At siya ay merong mga suking prosti. Gamay na raw at may bonding na si Congressman sa tatlong prosti kaya ang mga ito ang regular niyang ka-date. Hanep ka, Congressman. Ang tindi mo naman! * * * Ayon sa aking bubuwit, kung makipag-date si Congressman sa dalawa hanggang tatlong chiching ay magdamagan. Talagang umaatikabong romansahan. Overnight kung makipag-love-making sa tatlo. Paano niya kaya ginagawa yon? Nagtatrabaho kaya siya o siya na lamang ang tinatrabaho? Ayon sa aking bubuwit, ang suking prosti ni Congressman ay kinabibilangan ng dalawang morena at isang tisay. Paga-daisy nuebe anyos hanggang betty uno anyos ang edad at ang mga ito ay estudyante. Yung isang chiching ay estudyante sa University of the East, Manila. Yung isa ay sa AMA Computer College at yung isa naman ay sa Perpetual College. * * * Ayon sa aking bubuwit, ang Congressman na dalawa o tatlo ang sabay-sabay na idini-date ay walang iba kundi si... Siya ay mula sa kilalang pamilya ng mga pulitiko. Ang kanyang ama ay dati ring pulitiko na kilala ring tsikboy. Ang nasabing kongresista ay walang iba kundi si Congressman... Binata pa siya. Siya ay taga-Luzon. Siya ay si Congressman A.B. as in Ang Babaero.</body>
<link>http://www.philstar.com/Article.aspx?articleId=216451&amp;publicationSubCategoryId=94</link>
</article>
<article>
<title>Imbestigasyon sa mutineers,bilisan</title>
<author>HALA BIRA! Ni Danny Macabuhay</author>
<date>
<month>August</month>
<day>07</day>
<year>2003</year>
</date>
<body>BAKA mabulilyaso ang pagtuon sa kaso ng nabigong mutiny dahil sa pakikipag-unahan sa pag-iimbestiga ng mga senador at congressmen. Nagtataka ako kung bakit pumapapel na naman ang mga pulitiko sa bagay na ito. Dapat ay hayaan na lamang na hawakan ng independent commission na binuo ni GMA. Magkaroon sana ng delicadeza ang mga senador lalo nat isang kasamahan nila ang sangkot sa pag-aaklas. Lalo nang walang K ang Kongreso na makialam sa kasong ito sapagkat laos na ang kanilang palusot na &amp;quot;in aid of legislation&amp;quot;. Kailangang mapabilis ang imbestigasyon sa mga nagrebeldeng sundalo upang malaman ang ugat. Pagtuunan ng pansin ni GMA ang mga hinaing ng mga rebelde tungkol sa katiwalian ng ilang AFP officials. Inakusahan ang AFP officials na nagbebenta ng mga bala at armas sa MILF at Abu Sayyaf. May mga yumayaman na opisyal dahil sa graft and corruption. Magpuputok talaga ang butse ng mga junior officers sapagkat nakikita nila na maraming AFP officials, maski mga retirado na, na mansion ang mga bahay at may magagarang mga sasakyan na nakatira sa mga exclusive villages. Samantalang ang mga sundalo ay hindi man lamang makatira sa mga bahay sa loob ng kampo na nakalaan para sa kanila.</body>
<link>http://www.philstar.com/Article.aspx?articleId=216455&amp;publicationSubCategoryId=94</link>
</article>
<article>
<title>Abogado na naireklamo at naireklamo</title>
<author>IKAW AT ANG BATAS Ni Atty. Jose C. Sison</author>
<date>
<month>August</month>
<day>07</day>
<year>2003</year>
</date>
<body>NAGSAMPA ng reklamo si Emily dahil binangga ng sasakyan ni Alex ang kanyang karinderya. Dahil dito, natigil ang kanyang negosyo at nawalan siya ng ikinabubuhay. Kinuha niyang abogado si Atty. Reyes upang sampahan ng reklamo si Alex, ganoon din ang Japanese na si Miyamoto na may-ari ng sasakyan at ang nakarehistrong may-ari nito na si Ben. Nagbayad si Emily ng P10,000 para sa serbisyo ni Atty. Reyes at P2,000 para sa filing fee. Subalit nadismis ang reklamo ni Emily. Nalaman ni Emily na nadismis ang kanyang kaso dahil napaniwala ni Atty. Reyes ang Korte na nagbigay siya ng pahintulot na idismis na lamang ang kaso. Iginiit din ni Emily na pinabayaan siya ni Atty. Reyes dahil bilang abogado niya, ito pa raw ang naghanda ng answer ni Alex sa kanyang complaint at mismong sa opisina pa raw nito nai-print ang nasabing answer. Isa raw itong pagsalungat sa kanyang interes, kaya nagsampa siya ng reklamong administratibo sa Integrated Bar of the Philippines para sa disbarment ni Atty. Reyes. Sa sagot ni Atty. Reyes kay Emily, inamin niyang sa opisina nga nai-print ang answer ni Alex pero itinanggi niyang siya ay naging abogado nito at gumawa ng nasabing answer. Ipinakita ni Atty. Reyes ang isang sertipikasyon ng Clerk ng mababang Korte na nagsasaad na si Atty. Angeles ang abogado ni Alex. Kaya sinabi ni Atty. Reyes na hindi raw siya guilty of representing conflicting interest. Tama ba si Atty. Reyes? MALI. Si Atty. Reyes sa kanyang kooperasyon sa paghahanda ng answer ni Alex ay sapat nang patunay ng pagsalungat niya sa interes ng kanyang kliyente na si Emily. Labag sa budhi ng isang propesyonal ang kumatawan sa kalaban ng kanyang kliyente. Inaasahan sa isang abogado ang kanyang tanging katapatan sa kanyang kliyente. Hindi siya maaaring magbigay ng serbisyong legal sa kalaban nito dahil labag ito sa sinumpaan nilang tungkulin. Kaya, si Atty. Reyes ay nasuspinde sa praktis ng anim na buwan na may babalang kapag naulit pa ito ay mas mabigat ang ipapataw na parusa sa kanya (Artezuela vs. Maderazo A.C. No. 4354, April 22, 2002).</body>
<link>http://www.philstar.com/Article.aspx?articleId=216464&amp;publicationSubCategoryId=94</link>
</article>
<article>
<title>EDITORYAL - Madudurog pa ba ang Abu Sayyaf?</title>
<author></author>
<date>
<month>August</month>
<day>08</day>
<year>2003</year>
</date>
<body>MARAMING pinagkakaabalahan ang military sa kasalukuyan. Mula nang kubkubin ng mga rebeldeng sundalo ang Oakwood Hotel sa Makati, naka-alerto ang military upang hadlangan ang nababalita pang kudeta. Sa pagiging abala ng military sa pagbabantay sa mga kapwa sundalong magkukudeta, napapabayaan naman ang pagtugis sa iba pang kaaway ng lipunan. Isa ang mga teroristang Abu Sayyaf na hindi makayang durugin ng military. Kakatwang sa military din nanggaling na kakaunti na lamang ang mga teroristang ito at watak-watak na pero bakit hindi nila madurog. Isang patunay na hindi na ganap ang pagtugis ng military sa mga terorista at walang maipakitang katibayan na kaya nila, ay ang sunud-sunod na pagkakatakas ng mga babaing hostages ng Abu Sayyaf. Noong Abril ng kasalukuyang taon, nakatakas ang dalawang babaing bihag at makalipas ang isang buwan, nakatakas din ang dalawa pang babae. Ang mga hostages ay mga miyembro ng Jehovahs Witnesses. May isang taong naging bihag ang mga babae bago nagawang nakatakas sa mga mamamatay-taong Abu Sayyaf. Walang nagawa ang military kundi hintayin ang pagtakas ng mga kawawang babae. Kung hindi pa gumawa ng paraan ang apat baka nasa kamay pa sila ng mga mamamatay-tao. Walang awa kahit sa mga babae ang Abu Sayyaf. Tinatapyasan nila ng suso saka pinapatay ang mga babae. Kamakalawa, isang babae na namang hostage ang nakatakas sa Abu Sayyaf. Walang nagawa ang military kundi salubungin si Gertrudes Tan, 50, makaraang makatakas. Nilansi ni Tan ang kanyang mga captors at nagawang makatalilis. Sa pamamagitan ng isang maliit na plastic jug, nagpalutang-lutang sa dagat hanggang masagip ng mga mangingisda. Isang malaking katanungan kung bakit hindi masugpo ng military ang Abu Sayyaf. Kulang sa armas, kasanayan o sadyang walang interes na tugisin para sila durugin? Nasa gitna ng kontrobersiya ang Armed Forces of the Philippines makaraang akusahan ng corruption ng mga rebeldeng sundalo. Nagbebenta umano ng mga baril at bala ang AFP sa MILF at Abu Sayyaf. Kung kakulangan sa armas na pangsagupa ang dahilan kung kaya hindi madurog ang Sayyaf, maaaring corruption nga ang dahilan. Marami nang taning na ibinigay si President Arroyo sa mga terorista subalit hanggang ngayon, nakatayo pa rin ang mga &amp;quot;uhaw sa dugo&amp;quot;. Walang nakaaalam kung kailan madudurog sapagkat naaagaw ng ibang problema ang military.</body>
<link>http://www.philstar.com/Article.aspx?articleId=216554&amp;publicationSubCategoryId=94</link>
</article>
<article>
<title>Editoryal - hulihing buhay si Al-Ghozi</title>
<author></author>
<date>
<month>August</month>
<day>10</day>
<year>2003</year>
</date>
<body>ANG pagkakapatay sa teroristang Abu Sayyaf na si Abdulmukim Ong Edris noong Biyernes ay nakapaghahatid ng takot na baka mangyari rin ang ganoon kay Indonesian bomb expert Fathur Rohman Al-Ghozi at sa isa pang pugante na si Omar Lasal. Kung mapapatay din si Al-Ghozi, ang misteryo ng kanyang pagtakas sa Camp Crame noong July 14 ay mananatiling lihim. Hindi na malalaman kung paano sila nakatakas o sino ang nasa likod ng kanilang kaduda-dudang pagtakas. Ang pagtakas nina Al-Ghozi ay nagbigay ng grabeng kahihiyan sa Pilipinas. Nakatakas ang mga terorista habang nasa bansa si Australian Prime Minister John Howard. Kahiya-hiya sapagkat may dalang pinansiyal na tulong si Howard para madurog ang terorismo sa Pilipinas. Binatikos ni Howard ang grabeng corruption sa Pilipinas na naging dahilan kung bakit nakatakas ang terorista. Ang pagkakapatay kay Edris habang nasa custody ng mga sundalo ng First Infantry Division sa Sultan Dimaporo, Lanao del Norte dakong alas-onse ng umaga. Nasabat sa isang checkpoint ang sasakyang kinalululanan ni Edris at isang kaibigan. May tatlong oras inimbestigahan si Edris bago nito tinangkang tumakas. Inagaw umano ang baril ng guwardiyang sundalo at iyon ang naging dahilan para siya barilin. Ang kanyang kasama ay napatay din. Kaduda-duda ang pagkakapatay kay Edris. Walang ipinagkaiba sa pagdududa kung paano sila nakatakas sa Crame na hindi natunugan ng mga guwardiya. Masyadong maluwag ang mga sundalo sapagkat sa kabila na isang terorista ang kanilang nahuli, nagkaroon pa ito ng pagkakataong makapang-agaw ng baril. Lubhang nakapagtataka kung anong uri ng pag-iingat sa bawat mahuhuling kriminal ang ginagawa ng mga awtoridad. Hindi na nakapagtataka kung bakit katakut-takot na batikos ang inaabot ng Armed Forces of the Philippines. Bukod sa corruption na unang pinaputok ng Magdalo Group noong July 27, ang kahinaan din sa paghawak ng kriminal ay dapat ding batikusin. Kapag ganitong senaryo rin ang nangyari kay Al-Ghozi, malabo nang malaman kung paano sila nakatakas nang walang kahirap-hirap sa Crame. Kung mapapatay si Al-Ghozi, mahirap nang matukoy kung sino ang utak ng kanilang pagtakas. Dapat mahuli nang buhay si Al-Ghozi. Hindi dapat gutay-gutay na tulad ng sinabi ni Philippine National Police (PNP) chief Hermogenes Ebdane Jr.</body>
<link>http://www.philstar.com/Article.aspx?articleId=216740&amp;publicationSubCategoryId=94</link>
</article>
<article>
<title>Editoryal  Higpitang mabuti ang seguridad</title>
<author></author>
<date>
<month>August</month>
<day>11</day>
<year>2003</year>
</date>
<body>NAG-RESIGN na si Intelligence chief Victor Corpus at inaasahan na ang kanyang pagbaba sa puwesto ay magkakaroon na ng pagbabago kaugnay sa paniniktik. Ang pumalit sa kanyang si Gen. Pedro Cabuay ay nararapat magpakita ng malaking kaibhan at malayung-malayo sa pinalitan niyang hepe. Pagbutihin ang intellligence gathering lalo na at niyayanig na naman ng pambobomba ang mga katabing bansa ng Pilipinas. Isang car bomb ang sumabog sa JW Marriot Hotel sa Jakarta, Indonesia, noong nakaraang linggo at nagresulta sa pagkamatay ng 13 katao at pagkasugat ng 100 iba pa. Pawang mga foreigners ang mga casualty sa nasabing pambobomba. Hindi ito ang una sa pambobomba sa Indonesia. Noong October 2002, binomba rin ang Bali at may 202 katao na pawang mga Westerners ang namatay. Ang pambobomba ay kinondena nang maraming bansa, kabilang ang Pilipinas. Kagagawan ng mga terorista ang nangyaring pambobomba sapagkat walang ipinagkaiba sa estilo ng nangyari sa Bali. Maaaring mangyari rin sa Pilipinas ang pambobomba at nararapat na hindi magningas-kugon sa seguridad ang mga awtoridad. Maaaring maulit ang pambobomba na katulad ng naganap noong Dec. 30, 2000 kung saan, limang magkakasunod na bomba ang sumabog. Marami ang namatay at nasugatan. Pinakamarami ang namatay sa LRT na pawang mga bata. Dalawang terorista na ang naaresto sa pambobomba subalit nakatakas ang isa habang nakakulong sa Camp Crame noong July 14. Nakatakas si Fathur Rohman Al-Ghozi sa kabila nang mahigpit na seguridad. Nangangapa pa ang Philippine National Police (PNP) sa pagtakas ni Al-Ghozi. Si Al-Ghozi ay miyembro ng Jemmah Islamiyah (JI) na umako sa pambobomba sa Jakarta. Doblehin ang seguridad sa pagkakataong ito. Pagalawin ang intelligence. Magmanman. Ang nangyari sa Jakarta ay hindi dapat mangyari sa Pilipinas. Higpitan ang seguridad sa LRT, airport, hotel at mga embahada. Ang pakikiisa ng mamamayan laban sa mga terorista ay lubhang mahalaga ngayon. Labanan ang terorismo na lumulumpo sa mundo. Hindi dapat maging ningas-kugon sa pagpapatupad ng seguridad. Kapag pumaltos sa intelligence ang taumbayan ang laging talo. Sila ang napapatay nang walang kalaban-laban.</body>
<link>http://www.philstar.com/Article.aspx?articleId=216838&amp;publicationSubCategoryId=94</link>
</article>
<article>
<title>Harapin ang kaso</title>
<author>SAPOL ni Jarius Bondoc</author>
<date>
<month>August</month>
<day>11</day>
<year>2003</year>
</date>
<body>ALAM kaya ni Sen. Gringo Honasan na nagmumukha na siyang katawa-tawa? Sabi kasi niya, hindi naman siya nagtatago sa mga tumutugis sa coup plotters. Inaccessible lang daw siya, hindi makontak sa cellphone, land line o e-mail. Abay ano ba ang tawag mo sa taong ayaw magpa-kontak pero nagpapa-interview sa piling radio shows, di ba nagtatago? Ang kinatatakutan umano ni Honasan ay ang state of rebellion. Di raw niya tiyak kung kikilalanin ng mga tumutugis ang civil rights niya. Wala na raw kalayaan sa ilalim ng Arroyo administration. Ganun nga ba? Di bat sinabi na ni Senate President Frank Drilon sa mga tumutugis na magsampa muna ng demanda laban kay Honasan? Di ba yun nga ang ginawa? Di ba ang tinutugis lang ay yung suspetsang sangkot sa kudetang naudlot sa mutiny sa Oakwood? Di bat tungkulin ng nasasakdal, ano man ang posisyon sa lipunan, na harapin ang kaso? Di bat kung inosente ang isang tao, lakas-loob niyang pabubulaanan ang paratang? Di ba kung nanalo ang kudeta, magma-martial law sila uli? The shoe is on the other foot, ika nga. Takot si Honasan makulong dahil naaalala niya kasi kung pano trinato ang political prisoners nung panahon ni Marcos. Bahagi si Honasan ng martial law. Walang habla-habla nun, walang civil rights, walang due process. Kapag inisyuhan ka ng ASSO (arrest, search and seizure order), kulong na agad nang walang bail o paglilitis. Mabigat ang kaso ngayon ni Honasan. Walang bail sa sangkot sa kudeta  kung solido ang ebidensiya. Sinuplong siya ni Maj. Perfecto Garil bilang nag-udyok sa AFP junior officers na sumapi sa kudeta at gumamit ng dahas para sa pagbabago. Inudyukan din niya ang sariling paksiyon ng Guardians na mag-rally sa Makati nung kainitan ng mutiny. Di puwede ang puro media denial lang. May legal process na dapat sundin. Kung di lumitaw si Honasan, talo agad siya by default. Masdan ang nangyari sa PMA classmate niyang Sen. Ping Lacson. Nung sinaling ni Rosebud ng kidnapping at drug trafficking, hindi tumestigo para sa sarili. Nang lumabas ang Senate report kontra sa kanya, iiyak-iyak.</body>
<link>http://www.philstar.com/Article.aspx?articleId=216850&amp;publicationSubCategoryId=94</link>
</article>
<article>
<title>Sariling tao ni GMA gusto siyang ibagsak</title>
<author>AKSYON NGAYON Ni Al G. Pedroche</author>
<date>
<month>August</month>
<day>14</day>
<year>2003</year>
</date>
<body>PALAGAY koy may lihim na mga kaaway si Presidente Gloria Arroyo sa mga sariling tauhan niya. Kunway nagmamalasakit at tumutulong pero nagbibigay ng maling payo at dumidiskarte nang palpak para siya ibagsak. Kasi, sa mga aksyon ng administrasyon, kontrabidang- kontrabida ang dating ng Pangulo. Isang political persecutor. Sa mga text messages na tinatanggap ng ating feedback section, mas marami ang pumupuri sa mga kudeta boys at tumutuligsa sa mga &amp;quot;kapalpakan&amp;quot; ng administrasyon. Matapos ipagdiinan si Sen. Gringo Honasan na &amp;quot;utak&amp;quot; ng nabigong kudeta, ang mga pamilya naman ni dating Presidente Estrada ang iniisa-isa. Kahapon, may press conference sa Malaca&amp;ntilde;ang. Isinabay sa pagdinig sa testimonya ni Lt. SG Antonio Trillanes sa Feliciano Commission. Halos sabay na-televise. Gusto bang tabunan ang mga pagbubunyag ni Trillanes kaya isinabay? Nagpalabas ang Malaca&amp;ntilde;ang ng kopya ng larawan kuno ng nangyaring blood compact ng Magdalo group. Nasa larawan si Honasan. Marami ang nakapuna na mukhang computer generated ito at si Honasan ay parang isiningit lamang. Maliban na lang kung sinadya, bakit magpapalabas ng ganyan ka-krudong larawan na lalo lamang aani sa Pangulo ng mga tuligsa? Hindi ko sinasabing inosente ang mga idinadawit sa kudeta. Pero ang paraan ng pagsasangkot at pagsasampa ng demanda laban sa kanila ay simbilis ng ipo-ipo. May mga sapantaha pa na ang mga ebidensya ay &amp;quot;kinakatha&amp;quot; para maidiin ang mga taong ibig idiin. This gives the President a scheming sinisterly image, unfortunately. Mrs. President, huwag lang lifestyle check ang ipag-utos mo sa iyong mga opisyal. Gumawa ka rin ng loyalty check para matukoy ang mga lihim mong kalaban sa loob ng iyong bakuran. Obviously, gusto ka nilang itaob sa dahilang sila lamang ang nakakaalam.</body>
<link>http://www.philstar.com/Article.aspx?articleId=217194&amp;publicationSubCategoryId=94</link>
</article>
<article>
<title>Maraming nalilito sa Al-Ghozi case</title>
<author>HALA BIRA Ni Danny Macabuhay</author>
<date>
<month>August</month>
<day>14</day>
<year>2003</year>
</date>
<body>MARAMING katanungan tungkol sa Indonesian terrorist na si Fathur Rohman Al-Ghozi. Mula nang tumakas siya sa Camp Crame noong July 14, ibat ibang ulat ang lumalabas sa kanya. May dalawang linggo na ang nakakaraan nang umugong ang balita na hawak na ng military si Al-Ghozi. Hindi raw inililitaw sapagkat naghihintay pa lamang ng magandang timing ang mga tauhan ni President Gloria Macapagal-Arroyo. Hindi ko alam kung bakit. Siguro istratehiyang pampulitika. Makalipas ang ilang araw, may mga balita na hindi raw totoo ito. Bago matapos ang nakaraang linggo, napaulat na napaligiran na diumano ng mga sundalo ang pinagtataguan ni Al-Ghozi sa Lanao del Sur. Hindi nagtagal at sumakamay na nga raw ng military ang matinik na teroristang Indonesian. Subalit ayon sa mga sumunod na balita, wala raw katotohanan ito. Ang pinakahuling report na nasukol na raw sa kanyang hideout si Al-Ghozi, ayon kay Southern Command chief Gen. Roy Kyamko. Subalit, ang terorista raw ay nakawala na naman. Maliwanag na lokohan na ito. Hindi na maganda ang pangyayaring ito sapagkat tunay nang nalalagay sa panganib ang seguridad ng bansa at mamamayan. Kung hindi nila kayang supilin ang isang tao, papaano kaya nila ipagtatanggol ang sambayanang Pilipino?</body>
<link>http://www.philstar.com/Article.aspx?articleId=217208&amp;publicationSubCategoryId=94</link>
</article>
<article>
<title>EDITORYAL - Kung nagtagumpay sina Trillanes et al...</title>
<author></author>
<date>
<month>August</month>
<day>16</day>
<year>2003</year>
</date>
<body>KAHIT na itinatanggi nina Navy Lt. Antonio Trillanes at kanyang mga kasama na hindi kudeta ang kanilang ginawa sa Oakwood Premier Hotel, at iyon ay simpleng paghahatid lamang sa tao ng kanilang mga hinaing, marami pa rin ang hindi nakukumbinsi. Habang lumalawak ang imbestigasyon at parami nang parami ang lumalabas sa kanilang bibig, nakikita na ang maraming butas. Sa klase ng kanilang mga pagsagot sa mga senador, nadudurog na ang kanilang imahe. Sila ang pinag-aral ng gobyerno na ang ginastos ay galing sa buwis ng taumbayan. Mabuti na lamang at may leksiyon na ang taumbayan. Salamat kay Sen. Gregorio Honasan, &amp;quot;ama&amp;quot; ng kudeta sa Pilipinas sapagkat hindi sinuportahan ng tao ang pag-aaklas nina Trillanes at mga kasamang nagtapos sa PMA Class 1995. Ang taumbayan ay nagsasawa na sa karahasan. Sino pa ang gugusto sa kudetang naganap noong 1987 na umabot hanggang 1989? Dumapa ang ekonomiya, bumagsak ang peso at magpahanggang ngayon ay hindi pa lubusang nakakabangon. Ang tinanim ni Honasan na pag-aalsa, na maaaring napulot ng mga junior officers, ay hindi tatanggapin ng taumbayan. Ngayon ay kasangkot si Honasan sa pag-aalsa at kinasuhan na ng gobyerno. May mga retratong ipinakita ang gobyerno na sumaksi si Honasan sa blood compact. Kung nagtagumpay sina Trillanes at mga kasama, maiimadyin ang kalagayan ngayon ng bansa base sa mga ipinakita nilang ugali. Kung nagtagumpay, tiyak na sasailalim sa military junta ang bansa. Hindi bat ito ang nakalap na impormasyon ng mga awtoridad. Magtatayo ng 15-man military junta at sila ang pipili ng ilalagay na presidente. Sasailalim sa kanilang batas ang bansa. At maaaring si Trillanes ang mamuno, batay sa kanilang mapagkasunduan. Kahit sino ay maaari nilang iupo  maski si Honasan, Erap. Sa pagdinig ng Feliciano Commission noong Miyerkules, sinabi ni Army Capt. Milo Maestrecampo na maaaring iupo si Vice President Teofisto Guingona. Ganyan ang magiging senaryo kung nagtagumpay ang pag-aalsa. Kung si Trillanes ang uupo, magulong bansa ang kanyang lilikhain. Sa pagsagot pa lamang niya sa mga senador ay nakikita na ang pagka-diktador at ang kataasan ng lipad ng utak. Naging arogante sa pagsagot kay Senator Biazon at Senator De Castro. Bago iyan, sinabihang yakking nang yakking si President Arroyo. Ganyan ang klase ng mga naghahanap ng pagbabago sa bansang ito. Mabuti at hindi sila nagtagumpay.</body>
<link>http://www.philstar.com/Article.aspx?articleId=217417&amp;publicationSubCategoryId=94</link>
</article>
<article>
<title>Senado,nababoy sa hearing ng mutineers</title>
<author>HALA BIRA! Ni Danny Macabuhay</author>
<date>
<month>August</month>
<day>16</day>
<year>2003</year>
</date>
<body>SABI ko na at hindi magiging maganda kung makikialam pa ang Senado at Kongreso sa pag-iimbestiga sa naganap na mutiny. O, di ano ang kinalabasan? Parang nababoy ang mga honorable senators na kung sagutin ng kanilang mga iniimbestiga ay parang mga pangkaraniwang istambay lamang sa kanto. Bagamat pinaalalahanan na ang mga rebeldeng opisyal sa walang respetong pagsagot sa mga senador, kapansin-pansin pa rin ang kanilang kayabangan at pagiging arogante. Ang masama nito nagawa pang makipagtawanan at makipagbiruan ang mga senador sa mga mutineers. Ang isa pang kapansin-pansin ay kung bakit itinabi sa mga junior officers si Defense Sec. Angelo Reyes, DILG Sec. Joey Lina at Security Adviser Roilo Golez. Ano ang napala sa ginawang pandinig ng mga senador? Wala. Malaking gastos lamang ng gobyerno. Milyun-milyong salapi ng mamamayan ang nilaspag upang maipakita lamang na may ginawa ang mga senador. Katulad din ng mga napakarami ang isinagawa nilang hearing na tinagurian nilang in aid of legislation, bokya rin ang kalalabasan nito. Kayong mga pulitiko, hintuan na lang ninyo ang grandstanding at pagpapakitang-tao. Hayaan na lang ang Feliciano Commission ang magpakitang gilas sa kasong ito. Baka may positibo pang mangyari.</body>
<link>http://www.philstar.com/Article.aspx?articleId=217437&amp;publicationSubCategoryId=94</link>
</article>
<article>
<title>EDITORYAL - Air quality sa Metro walang pagbabago</title>
<author></author>
<date>
<month>August</month>
<day>17</day>
<year>2003</year>
</date>
<body>NAKATUTOK sa maraming imbestigasyon ang pamahalaan: Tungkol sa July 27 mutiny, pagtakas ni Al-Ghozi, corruption sa military at marami pang iba. Dahil diyan, hindi na nakikita ang iba pang problema na nakasakmal na sa taumbayan. Maraming nakaliligtaan sapagkat ibat iba ang pinagkakaabalahan. Hindi naman malaman kung mayroong kapupuntahan ang lahat. Isa sa mga problemang nakaliligtaan ay ang patuloy na pagkalason ng hangin sa Metro Manila at kalapit na lalawigan. Palala nang palala ang air pollution at taliwas ito sa sinabi ni President Arroyo sa kanyang State of the Nation Address (SONA) noong July 28, 2003 na nabawasan ito ng 15 porsiyento. Malayo sa katotohanan ang kanyang sinabi. Kung magmamasid lamang ang Presidente sa kapaligiran lalo na sa umaga na pumuputok ang araw, makikita niya ang nakalambong na usok na pinipigilan ang araw para magsabog ng liwanag. Iyon ang maruming hangin, na ang malaking porsiyento ay dulot ng mga sasakyang de-motor. Nasa hangin ang 31 percent ng particulate matter (PM), 9 percent ng sulfur dioxide, 58 percent ng nitrogen oxide at 99.2 ng carbon monoxide. Maaaring ang sinabi ni Mrs. Arroyo sa kanyang SONA ay base lamang sa report ng Department of Environment and Natural Resources (DENR) na nag-improve ang air quality dahil sa paglalagay ng maraming emission testing center. Pero nakikita ng mata at nalalanghap ng ilong na walang ipinagbago kundi lumalala pa nga ang pagkalason ng hangin. Patuloy ang tahimik na pagpatay sa mamamayan. Ang Clean Air Act of 1999 ay hindi naipatutupad sa kasalukuyan. Walang ngipin. Taliwas sa sinasabi ng DENR na ito ang dahilan kaya na-reduce ang air pollution sa Metro Manila. Patuloy ang pagdami ng mga sasakyan at ang resulta, karagdagang nagbibigay ng lason sa kapaligiran. Habang nagbubuga ang mga sasakyan ng lason, patuloy naman ang mga factories, power stations, oil refineries sa pagbubuga ng usok. Ang Department of Transportation and Communication (DOTC) at ningas-kugon sa pagsakote sa mga sasakyang nagbubuga ng lason. Patuloy na pinagkakaperahan ng mga corrupt na miyembro ng anti-smoke belching squad ang kampanya. Malala na ang air pollution sa Metro at habang hindi napuputol ang katiwalian sa lahat ng dako, ang paglinis sa hangin ay magiging isang pangarap na lamang. Saan pa titira ang taga-Metro Manila sa hinaharap?</body>
<link>http://www.philstar.com/Article.aspx?articleId=217540&amp;publicationSubCategoryId=94</link>
</article>
<article>
<title>Kaya bang banggain ni Alex si Imbudo</title>
<author>BANAT NI BATUIGAS Ni Bening Batuigas</author>
<date>
<month>August</month>
<day>17</day>
<year>2003</year>
</date>
<body>DAPAT lang imbestigahan ni Interior Secretary Joey Lina si alyas Alex na gumagamit ng pangalan niya para ikolekta ang opisina niya ng lingguhang intelihensiya sa mga gambling lords sa buong bansa. Kung hindi kikilos si Lina, tiyak magkakaroon ng hinala ang sambayanan na talagang wala siyang balak na ipasara ang jueteng sa bansa tulad ng ipinangako niya noong nakaraang taon na hindi naman niya sinunod. At ano ang karapatan ni Lina na magsampa ng kasong unexplained wealth sa Ombudsman laban kay Ltsg Antonio Trillanes IV dahil sa hindi nito pag-file ng statement of assets and liabilities (SAL) sa loob ng dalawang taon kung siya mismo ay may uling din sa mukha? Di ba ang tawag sa ginagawa ni Alex ay graft and corruption din, Sec. Lina, Sir? Dapat siguro magsalamin muna si Lina para masigurado niyang malinis ang pagkatao niya bago siya mag-akusa sa iba? He-he-he! Pakapalan lang ng mukha yan. Sinabi ng mga miyembro ng Manilas Finest na nakausap ko na masigasig si Alex na mang-raid ng puwesto nina Oscar Simbulan at alyas Boy Abang at Buboy Go, ang mga hari ng bookies ng karera at video-karera sa Maynila, nitong nakaraang mga buwan subalit yaon pala ay Oplan Pagpakilala lamang. Anila, hindi umano sila makakilos laban kina Boy Abang at Buboy Go dahil lagot sila sa kanilang opisyal na binansagan nilang Imbudo. Hindi dapat si Chief Supt. Pedro Bulaong, ang hepe ng WPD, ang sisihin sa naglilipanang pa-bookies at video-karera sa Maynila kundi si Imbudo. Kilala kaya ni Bulaong si Imbudo? Tanong ng mga nakausap kong Manilas Finest. At dahil si Alex na nga ang nagmamaniobra ng intelihensiya ng opisina ni Lina, aba tahimik na ang ilegal na negosyo nina Boy Abang at Buboy Go. Kung noon kaliwat kanan ang isinagawang raid ng Jericho sa mga puwesto nina Boy Abang at Buboy Go nitong pumasok na sa eksena si Alex eh wala nang aberya sila. Nagkasundo na kaya sa presyo sina Alex at Boy Abang at Buboy Go? May kasagutan diyan si Atty. Morga, anang taga-Manilas Finest, he-he-he! Sumingaw na naman ang nakatagong baho ng opisina ni Lina, di ba mga suki? Kilalang masyado ng Manilas Finest si Alex. Anila, may pinagsamahan sila rito at mabango siya kay dating Manila Mayor Alfredo Lim. Kaya pala lumayas sa Maynila si Alex dahil markado siya ng kampo ng kasalukuyang Mayor na si Lito Atienza, na trapik ang inuuna imbes na pasugalan nina Boy Abang at Buboy Go. Kaya lang may puna itong mga Manilas Finest kay Alex na laman umano ng casino. Aba, baka miyembro ng bumbero si Alex ha, Atty. Morga Sir? Nag-umpisa nang magpakilala si Alex sa Central Luzon at sa tingin ng taga-Manilas Finest, iikutin nito ang buong Luzon bago bumaba sa Kamaynilaan. Pero ngayon pa lang, umuugong na ang pangalan ni Alex sa kampo ng mga gambling lords na nanginginig na sa takot lalo na sina Boy Abang at Buboy Go. Kaya bang banggain ni Alex si Imbudo? Tanong uli ng taga-Manilas Finest. Pag nagkataon, mabubuhay na muli ang awayan nina dating Mayor Lim at Atienza, he-he-he! Tutal malapit na ang eleksiyon, di ba mga suki? Sanay na ang mga taga-Maynila sa sarsuwela.</body>
<link>http://www.philstar.com/Article.aspx?articleId=217547&amp;publicationSubCategoryId=94</link>
</article>
<article>
<title>Tumpak ako! Inutil at pinaglumaan na ang security and surveillance system ng NAIA</title>
<author>BAHALA SI TULFO Ni Ben Tulfo</author>
<date>
<month>August</month>
<day>20</day>
<year>2003</year>
</date>
<body>UPDATE: Tinungo ng aming investigative team sa TV, ang BITAG, ang tanggapan ni NAIA Assistant General Manager for Security and Emergency Services na si Gen. Angel Atutubo kahapon ng tanghali. Itoy matapos nila akong tawagan sa aking cellphone upang anyayahang makita ang kanilang security and surveillance system sa loob ng NAIA. Nagkataon naman na nasa DOTC hanger kami nung mga sandaling iyon habang isinasagawa namin ang shooting ng aking TV spiel para sa episode ng BITAG ngayong Sabado. Matatandaang sunud-sunod ang aking mga naisulat hinggil sa pinaglumaan at inutil na mga security and surveillance system ng NAIA. Ito ang dahilan kung bakit nila ako inanyayahan. Ipinakita ni Gen. Atutubo sa BITAG ang kanilang surveillance system. Tumpak ako sa aking mga naisulat. Hindi nagkamali ang aking source sa mga impormasyong ipinagkatiwala niya sa akin. Aminado si Gen. Atutubo na ang kasalukuyang CCTV system ng NAIA ay mga pinaglumaan na at hindi na naaayon sa pangangailangan ng kanilang surveillance operations center. Narito ang mga dapat palitan na. 1.) 2 units ng black and white camera na dapat ay fixed color cameras. 2.) 24 unit fixed black and white camera na dapat ay high-sped color PTZ cameras. 3.) 95 units black and white PTZ cameras na dapat ay high-sped PTZ cameras. 4.) 31 black and white color monitors na dapat ay mga malalaking color monitor. 5.) mga video tape cassette tape recorder dapat palitan ng digital video recorder. Yung ibang mga bagay, puwede pa daw pagtiyagaan sa pamamagitan ng konting ayos (repair) dahil ang mga itoy &amp;quot;upgradeable&amp;quot; naman daw. Hindi natatapos dito ang BITAG. Patuloy kaming magmamanman. &amp;quot;Double time&amp;quot; naman ang trabaho ng aming mga &amp;quot;bloodhound&amp;quot; sa loob at sa labas ng NAIA. Sisiguraduhin ng BITAG na hindi na mangyayari muli yung mga kasalanan ng mga hunghang at hinayupak ng mga dating namuno sa NAIA. Hindi tulad ng iba, hindi ipinanganak kahapon ang BITAG. Ang alam namin ay gawa, hindi ngawa! Sa mga umaanyaya sa amin, umaasa kami na tutumbasan nyo ang aming mga kilos at galaw.</body>
<link>http://www.philstar.com/Article.aspx?articleId=217903&amp;publicationSubCategoryId=94</link>
</article>
<article>
<title>Utak sa Ninoy murder 'Impossible Dream' na?</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>August</month>
<day>20</day>
<year>2003</year>
</date>
<body>DALAWANG dekada na ngunit wala pa ring sagot kung sino ang pumatay at nagpapatay kay dating Sen. Benigno Ninoy Aquino Jr. Bukas ay gugunitain ang 20th anniversary ng kamatayan ni Ninoy. Ang assassination niya noong Aug. 21, 1983 mitsa sa pagsiklab ng People Power One na nagwakas sa diktadoryang rehimen ni Marcos. Bayani si Ninoy. Martir siya at gaya ng sinasabi ng kanyang paboritong awit na Impossible Dream na This is may quest to follow the star, no matter how hopeless, no matter how far To be willing to die so that honor and justice may live na bagamat alam ni Ninoy na mahirap ibuwag ang rehimeng Marcos ay umasa siya at nanalig na magwawakas din ang kabuktutan dahil dito sa mundo ay walang permanente maliban sa pagbabago. Ayon sa Catholic Bishop Conference of the Philippines (CBCP) lilitaw din ang katotohanan kung sino ang utak ng assassination ni Ninoy. Masakit tanggapin na ilang administrasyon na ang nagdaan pero wala pa ring kalutasan ang kaso ni Ninoy. Ayon sa CBCP, dapat na malaman ng sambayanang Pilipino ang katotohanan. Sino ba talaga ang nagpapatay at pumatay kay Ninoy Aquino? Naway masagot na ito at huwag sanang manatili na ang kasagutan ay maging Impossible Dream.</body>
<link>http://www.philstar.com/Article.aspx?articleId=217922&amp;publicationSubCategoryId=94</link>
</article>
<article>
<title>EDITORYAL - Mga laruang sundalo</title>
<author></author>
<date>
<month>August</month>
<day>21</day>
<year>2003</year>
</date>
<body>DALAWAMPUNG taon nang nakakulong ang 15 sundalo na sangkot sa Aquino-Galman murder case. At sa kabila nang mahabang panahon nila sa kulungan nananatili pa rin ang dati na nilang sinabi na si Rolando Galman ang bumaril kay Ninoy noong Aug. 21, 1983. Nasa tarmac sila nang dumating si Ninoy at silang mga Aviation Security Command (AVSECOM) soldiers ang naatasang mag-secure sa seguridad ng senador. Sumunod lamang umano sila sa utos ng nakatataas. Wala silang kasalanan sa pagpatay kay Ninoy at hinihiling nilang babaan ang sentensiya sa kanilang dalawang habambuhay na pagkabilanggo. Sa batas, ang nakapagsilbi na ng 13 taon ay maaaring humingi ng commutation ng sentence. Tinanggihan ng mga Aquinos ang kahilingan ng 15 sundalo. Sumunod lamang sila sa nakatataas, iyan ang sabi ng 15 sundalo. Kadalasang sinasabi ng mga sundalong nalalagay sa mga peligro na sumunod lamang sila sa utos ng kanilang nakatataas. Nang gabing kubkubin ang Oakwood Hotel sa Makati, karamihan sa mga sundalong sumama ay sumunod lamang sa utos ng nakatataas sa kanila. Ganyan din ang sinabi ng mga sundalong lumahok sa sunud-sunod na kudeta noong 1987 hanggang 1989 na pinamunuan ni Gringo Honasan. Sinunod lamang ang utos sa nakatataas sa kanila kaya napasama sa kudeta. Ang totoo raw, hindi nila alam na magkukudeta sila. Sunud-sunuran na lamang sila. Kung ano ang iutos iyon ang gagawin nila. Nananatili sa kanilang kaisipan ang paniniwalang sumunod muna bago sumuway. Sa kaso ng pagkakapaslang kay Aquino at Galman, hindi kapani-paniwala ang sinabi ng 15 sundalo na hindi nila alam kung sino ang mastermind sa pagpatay na iyon. May nalalaman sila at bago man sila ideploy sa tarmac ng NAIA, alam na nila ang mangyayari. Ang sabwatan ng bawat isa ang nagpatibay na may isang maimpluwensiyang tao na nasa likod ng pagpatay. Sa military, hindi na kataka-taka ang pagtatakipan. Halos magkakapatid ang turingan ng mga sundalo na kahit masama na ang ginagawa ay nagagawa pang pagtakpan. May katwiran ang Aquinos na tanggihan ang kahilingan ng 15 sundalo na babaan ang sentensiya sa kanila. Hindi nararapat ibaba ang mga sundalong naging sunud-sunuran sa kanilang mga superior. Malaki ang kanilang kasalanan sapagkat nagawa nilang sumunod nang sumunod kahit na nalalaman nilang kasalanan ang ipinagagawa. Kahit na hindi na nila sabihin ang &amp;quot;utak&amp;quot; ng pagpatay sa dalawa, halos lahat ng mga Pinoy ay tukoy na kung sino ang maimpluwensiyang tao. Hindi nangangailangan ng patawad ang mga &amp;quot;laruang sundalo&amp;quot; na sunud-sunuran sa kanilang pinuno.</body>
<link>http://www.philstar.com/Article.aspx?articleId=218015&amp;publicationSubCategoryId=94</link>
</article>
<article>
<title>Bugbog-saradong gobyernong Arroyo</title>
<author>AKSYON NGAYON Ni Al G. Pedroche</author>
<date>
<month>August</month>
<day>21</day>
<year>2003</year>
</date>
<body>TULIRO at parang hilong talilong ang administrasyon ni Presidente Arroyo. Hindi pa nareresolba ang problema sa pagtakas ni Al-Ghozi at ang bigong kudeta na ang ulo raw ay si Sen. Gringo Honasan, heto na naman ang dambuhalang problema! Terible ito lalo pat halos daliri na lang yata ng Pangulo ang nakalitaw sa pagkakalubog sa kumunoy ng sari-saring krisis. Idinawit ni Sen. Panfilo Lacson si First Gentleman Jose Miguel &amp;quot;Mike&amp;quot; Arroyo sa napakabigat na kasong money laundering. Nagpakita ng specimen signature si Lacson sa kanyang privilege speech sa Senado. Itoy ang lagda ng isang Jose Pidal sa umanoy P100 milyong secret bank account ni Arroyo. At ang lagda ay may pagkakahawig sa pirma ng Unang Ginoo. &amp;quot;Kasinungalingan&amp;quot; ang sigaw ni Mr. Arroyo at ng mga opisyal ng Malaca&amp;ntilde;ang. Imbento lang daw ng imahinasyon ng Senador para pagtakpan ang sarili nitong mga asunto. Nagkakaisa sina Presidential Spokesman Ignacio Bunye, Palace Chief of Staff Rigoberto Tiglao at iba pang opisyal ng Palasyo na si Lacson ay &amp;quot;naglulubid ng buhangin.&amp;quot; Pero tila mabibigat ang hawak na dokumento ng Senador. Di ko alam kung anong diskarte ang gagawin ng administrasyon para pasinungalingan ang mga alegasyon ni Lacson. Hindi pa rin natin malaman kung sino sa magkabilang panig ang nagsisinungaling at nagsasabi ng totoo. Marahil, ang makapagpapalabas lang ng buong katotohanan ay ang isang walang kinikilingang imbestigasyon ng mga taong mapagkakatiwalaan. Ang problema, sa &amp;quot;bombang&amp;quot; pinasabog ni Lacson, taumbayan na naman ang magdurusa porke direktang iniuugnay ang Panguluhan. Napakarami nang iniintinding problema ng Pangulo, madaragdagan pa ito ng isang napakabigat na akusasyon. Tuluyan nang hindi maaasikaso ang mga programa sa kapakanan ng mamamayan at ang pagresolba sa iba pang krisis na naghahari sa bansa ngayon.</body>
<link>http://www.philstar.com/Article.aspx?articleId=218024&amp;publicationSubCategoryId=94</link>
</article>
<article>
<title>Kaso ng account executive</title>
<author>IKAW AT ANG BATAS Ni Atty.Jose C. Sison</author>
<date>
<month>August</month>
<day>21</day>
<year>2003</year>
</date>
<body>SI Pete ay pumirma bilang account executive sa kumpanya ng diyaryo kung saan makakatanggap siya ng 15% komisyon para sa direct advertisements at 10% naman kapag agency advertisements. Nakasaad din sa kontrata na ibibigay lamang ang nasabing komisyon kada kinsenas ng buwan kapag ang anunsyo ay bayad na ng mga kliyente. Kabilang din ang kanyang P2,000 monthly allowance kapag naabot niya ang P30,000 quota. Naatasan din siyang magsumite ng daily sales activity at monthly sales report upang i-monitor ito ng presidente, ng advertising manager at ng director nila. Gayunpaman, nakasaad sa kontrata na hindi siya empleyado ng kompanya at sa anumang oras, maaaring tapusin ng mga partido ang kasunduan 30 araw bago maging epektibo ang terminasyon sa pamamagitan ng isang written notice. Makalipas ang dalawang buwan matapos ang 5th renewal ng kanyang kontrata, inabisuhan siyang tatapusin na ang kanyang serbisyo pagkatapos ng 45 araw. Masamang asal daw ni Pete ang dahilan ngunit hindi siya binigyan ng pagkakataong ipaliwanag ang kanyang panig. Kaya, nagsampa siya ng kasong illegal dismissal sa labor arbiter at hiniling na mabalik sa trabaho kasama ang P500,000 bilang moral damages at P200,000 bilang exemplary damages. Iginiit naman ng kompanya na hindi nila empleyado si Pete. Serbisyo lamang daw nito ang kanilang inupahan ayon na rin sa art. 1642 at 1644 ng Civil Code, kung saan maaring tapusin ng mga partido ang kasunduan matapos magbigay ng abiso 30 araw bago ang pagwawakas nito. Tama ba ang kompanya? MALI. Si Pete ay empleyado ng kompanya, patunay ang naging paraan nito sa pagpili kay Pete bilang empleyado; ang naging patakaran nito sa pagbibigay ng suweldo; ang pagkakaroon nito ng kapangyarihang tanggalin si Pete sa anumang oras; at ang pagkontrol nito di lamang sa magiging resulta kundi ang pamamaraan at iba pang detalye ng pagganap ni Pete sa trabaho. Patunay ng pinakamahalagang elemento ng kontrol ang pag-atas kay Pete na magsumite ng daily sales activity at monthly sales report upang mamonitor ang kanyang pagganap sa trabaho. Bukod pa rito, si Pete ay isang regular na empleyado ng kumpanya. Ang pangangalap niya ng mga anunsyo bilang account executive ang naging dahilan ng patuloy na paglalathala ng diyaryo at operasyon ng negosyo nito. Anunsyo ang buhay ng diyaryo kaya malaki ang kontribusyon niya sa kompanya, kung saan kinilala naman ito ng kompanya nang papirmahin siya ng kontrata ng limang beses. Bilang regular na empleyado, maaari lamang siyang tanggalin sa legal na katwiran at pagbibigay sa kanya ng notice at hearing. Subalit hindi ito tinupad ng kumpanya kaya ilegal ang naging pagtanggal kay Pete. Kaya, ibabalik siya sa serbisyo at babayaran ang kanyang komisyon mula sa araw na tinanggal siya hanggang sa pagbalik niya sa trabaho maliban sa moral damages dahil walang napatunayang bad faith o malice sa panig ng kumpanya (Paguio vs. NLRC et. al. G.R. 147816, May 9, 2003).</body>
<link>http://www.philstar.com/Article.aspx?articleId=218040&amp;publicationSubCategoryId=94</link>
</article>
<article>
<title>Kastiguhin ang mga pulitiko</title>
<author>HALA BIRA! Ni Danny Macabuhay</author>
<date>
<month>August</month>
<day>21</day>
<year>2003</year>
</date>
<body>NAGPAKAWALA na ng bomba si Sen. Ping Lacson at ang pinuntirya ay si First Gentleman Jose Miguel Arroyo. Sa kanyang privilege speech, ibinulgar ni Lacson na nangurakot ang First Gentleman ng milyong salapi at idineposito sa account ng isang nagngangalang &amp;quot;Jose Pidal&amp;quot; sa Union Bank branch sa Perea St., Legaspi Village, Makati City malapit sa LTA Bldg. Hiniling ni Lacson na imbestigahan ng Senate blue-ribbon committee at Senate committee on constitutional amendments, revision of laws and codes at finance at ways and means committee ang ginawang pagbubunyag. Sa pamamagitan ng spokesperson na si Atty. Patricia Bunye, hinamon ng First Gentleman na mas magaling kung ididemanda siya ng senador sa anumang Korte at handa siyang harapin ang mga paratang nito sa likod ng immunity. Idinugtong pa ni Bunye na ginawa ni Lacson ang pagbubunyag bilang taktika nito upang hindi mailabas at matalakay sa Senado ang mga committee reports laban sa senador hinggil sa drug-trafficking, money laundering at iba pang kinasasangkutan nito. Narito na ang aking kinatatakutan. Hindi dapat pulitika at paghihidwaan ang atupagin natin. Kailangan natin ng pagkakaisa at pagkakaunawaan upang harapin ang napakaraming problema ng bayan. Ang mabuti yata ay magalit na tayong mga mamamayan sa mga pulitikong ito na binabale-wala ang kapakanan natin at pinananaig ay ang kanilang personal na interes. Sa mapayapang paraan, magkaisa tayong kastiguhin ang mga ito sa tulong ng media.</body>
<link>http://www.philstar.com/Article.aspx?articleId=218048&amp;publicationSubCategoryId=94</link>
</article>
<article>
<title>Editoryal - Hindi ka nag-iisa</title>
<author></author>
<date>
<month>August</month>
<day>22</day>
<year>2003</year>
</date>
<body>ANG &amp;quot;hindi ka nag-iisa&amp;quot; ay salitang sumikat noong panahon ni dating Sen. Benigno S. Aquino na ang ika-20th death anniversary ay ipinagdiwang kahapon. Ang &amp;quot;hindi ka nag-iisa&amp;quot; sa paglipas ng panahon ay marami nang naging kahulugan sa buhay ng mga Pilipino. Ngayon, ang &amp;quot;hindi ka nag-iisa&amp;quot; ay mas maganda nang ipakahulugan sa mga &amp;quot;matatakaw na buwaya&amp;quot;. &amp;quot;Hindi sila nag-iisa&amp;quot; sa paggawa ng katiwalian. Kakagimbal na malamang 80 porsiyento ng mga opisyal sa Bureau of Customs (BOC), Department of Public Works and Highways (DPWH) at Bureau of Internal Revenue (BIR) ay may hindi maipaliwanag na yaman. Ito ang lumabas sa pagsisiyasat ng Malaca&amp;ntilde;ang based transparency group na nagsisiyasat sa estilo ng pamumuhay ng mga public officials at mga presidential appointees. Sa ulat, ang tatlong nabanggit na ahensiya ng pamahalaan ay may pinaka-maraming milyonaryo. Ibinigay na halimbawa ang isang customs collector sa La Union na may assets na P96-million; ang isang assistant BIR commissioner na may P53.4-million at ang isang DPWH regional director na may P43-million. Kamakailan, ibinulgar ng TV program na Imbestigador ang isang mensahero sa custom na sumasahod lamang umano ng P6,000 subalit may dalawang mamahaling sasakyan. Ang &amp;quot;lifestyle check&amp;quot; ay sinimulan ng Malaca&amp;ntilde;ang noong nakaraang taon. Isinilang ang &amp;quot;lifestyle check&amp;quot; makaraang ireklamo ni US Ambassador Francis Ricciardone ang grabeng katiwalian na pati ang mga American investors ay nagbantang aalisin ang kanilang mga negosyo rito. Ngayoy maliwanag pa sa sikat ng araw na talamak na at karaniwan na lamang ang corruption sa lipunang Pinoy. Nasa buto na nakakapit ang katiwalian. Bukod sa &amp;quot;lifestyle check&amp;quot;, itinatag pa ni Mrs. Arroyo ang Presidential Anti-Graft Commission na magsisiyasat sa mga hindi maipaliwang na yaman ng mga government official. Habang abala ang pamahalaan sa pagsisiyasat sa mga hindi maipaliwanag na yaman ng mga opisyal, eksakto naman ang akusasyon ni Sen. Panfilo Lacson kay First Gentleman Mike Arroyo na nagkamal ito ng P270-million mula sa campaign contributions ni Mrs. Arroyo. Idineposito umano ang pera sa pangalang &amp;quot;Jose Pidal&amp;quot;. Sabi naman ng First Gentleman sa alegasyon ni Lacson, &amp;quot;a desperate fairy tale.&amp;quot; Laganap ang corruption sa lipunan. &amp;quot;Hindi sila nag-iisa&amp;quot; sa paggawa ng katiwalian at ganoon din naman, hindi nag-iisa ang mga Pilipinong apektado ng grabeng katiwalian. Dapat namang paigtingin ang pagdurog sa mga tiwali at matutuwa ang taumbayan kung mabubulok silang lahat sa bilangguan.</body>
<link>http://www.philstar.com/Article.aspx?articleId=218131&amp;publicationSubCategoryId=94</link>
</article>
<article>
<title>Corrupt vs corrupt ?</title>
<author>AKSYON NGAYON Ni Al G. Pedroche</author>
<date>
<month>August</month>
<day>23</day>
<year>2003</year>
</date>
<body>SA kainitan ng pagbubunyag ni Senador Panfilo Lacson sa diumanoy ill-gotten wealth ni First Gentleman Mike Arroyo, pumutok ang isang balitang nagbigay batik sa kanyang reputasyon. Kinumpirma ng isang Korte sa United States ang multi-milyong dolyar na bank deposit ni Lacson na noong araw ay mahigpit niyang itinatanggi. Ang ruling ay ipinalabas ng California Superior Court Judge James Richman noong lang Agosto 19 ng taong ito. Nabusisi ang bank account dahil sa demanda ng trader na si Blanquita Pelaez laban kay Lacson kaugnay ng diumanoy pagsira sa kontrata sa bilihan ng posas nang ang huliy hepe pa ng Philippine National Police. Dahil nga sa demandang itoy nagsiyasat ang hukuman at nakumpirma ang mga depositong dolyares ni Lacson sa ilang mga banko sa Amerika. Noong araw pa nabunyag ang mga depositong ito at inakalang paninira lang kay Lacson na ipinapalagay na malakas na kandidato sa pagka-pangulo sa 2004. Magugunita pa natin ang tahasang pagtanggi ni Lacson sa akusasyon at sinabing &amp;quot;maghanap sila (ng bank deposit sa US) at ang mahahanap nilay kanila nang lahat.&amp;quot; Kontra tiyempo ang kumpirmasyong ito ng US court sa ginawang pagbubunyag ni Lacson ng mga &amp;quot;katiwalian&amp;quot; ni Mike Arroyo na inaakusahan niya ng money laundering. Kung papaano namumroblema si Mr. Arroyo sa pagpapaliwanag sa inaakusa sa kanyang &amp;quot;Jose Pidal&amp;quot; account, ganyan din ang magiging problema ni Lacson. Bakit mariing sinabi niya noon na wala siya ni kusing na deposito sa US? Bakit ipinagdiinan niya na puwedeng angkinin ng sino mang makakahanap ang ipinaparatang sa kanyang secret deposit? Baka lumabas na ang akusasyon niya laban kay First Gentleman ay akusasyon ng magnanakaw sa kapwa magnanakaw.</body>
<link>http://www.philstar.com/Article.aspx?articleId=218270&amp;publicationSubCategoryId=94</link>
</article>
<article>
<title>Right of way</title>
<author>SERGIOSOHAN Ni Sergio A.F. Apostol</author>
<date>
<month>August</month>
<day>24</day>
<year>2003</year>
</date>
<body>Umuwi ako sa probinsya kasama ang aking misis upang bisitahin ang lupang ipinamana sa akin ng yumao kong ama. Ngunit napansin kong nasa looban pala ng isang liblib na lugar ang lupang pinamana sa akin. May mga ibang lupang nasa pagitan ng lupa namin at ng daan. Si Mang Teroy ang may-ari ng mga lupaing yon, na isa sa mga kababata ng Tatay ko. Dahil dito hindi ko maipasok ang sasakyan ko sa lupa namin nang hindi humihingi ng permiso sa may-aring si Mang Teroy. Ano ang aking gagawin para magkaroon ng daan mula sa lupa namin papunta sa pangunahing daan? Sino ang dapat sumagot sa pagpapagawa ng daang ito? Sebastian Bunyi, Pangasinan Sa ilalim ng Article 649 ng New Civil Code, binibigyan ng karapatan ng Dominant Estate ang iyong lupa na magkaroon ng Right of Way patungo sa daan laban sa Servient Estate o sa lupa ni Mang Teroy sa ilalim ng ilang kondisyon. The owner of the Dominant Estate must establish: 1) that the Dominant Estate is surrounded by other immovable and has no adequate outlet to the public way; 2) after payment of the proper indemnity; 3) the right of way claimed is at the point least prejudicial to the Servient Estate, and in so far as consistent with this rule, where the distance from the Dominant Estate to the public highway may be the shortest. Generally, hindi po maaring tumanggi si Mang Teroy na bigyan kayo ng Right of Way dahil ayon sa batas, ito ay compulsory at ito ay karapatan na ibinibigay ng batas sa Dominant Estate laban sa Servient Estate. Ayon sa Articles 650 and 651 of the New Civil Code ang Right of Way ng lupa nyo ay dapat ipatupad ng magdudulot ito ng pinakamaliit na perwisyo o sira sa lupa ni Mang Teroy. At ang sukat ng Right of Way ay yung sapat lamang para sa pangangailangan ng lupa nyo. Halimbawa: Ang lapad ng lupa na kukunin mula sa lupa ni Mang Teroy ay iyong sapat lamang para makadaan ang sasakyan mo. Ikaw ang dapat sumagot sa mga gastusin sa pagpapagawa at maintenance daan na sanhi ng pagkakaroon mo ng Right of Way, including the payment of the proportionate share in the taxes.</body>
<link>http://www.philstar.com/Article.aspx?articleId=218419&amp;publicationSubCategoryId=94</link>
</article>
<article>
<title>Pananalig kay Jesus</title>
<author>ALAY-DANGAL Ni Fr.Jose C. Blanco,S.J.</author>
<date>
<month>August</month>
<day>24</day>
<year>2003</year>
</date>
<body>MARAMING bagay ang ipinapanukala sa atin ni Jesus sa Ebanghelyo. Isa na rito ay: na siya ay Anak ng Diyos datapwat tunay din siyang tao. Si Jesus ay tulad din natin maliban lamang sa kasalanan. Isa rin sa mga ipinanukala ni Jesus sa mga Judio ay ito: na siya ang tinapay na nagmula sa langit. Hindi kailanman matanggap ito ng mga Judio (Jn.6:60-69). Narinig ito ng kanyang mga alagad at marami sa kanila ang nagsabi, &amp;quot;Mabigat na pananalita ito; sino ang makatatanggap nito?&amp;quot; Alam ni Jesus na nagbubulung-bulungan ang kanyang mga alagad tungkol dito, kayat sinabi niya, &amp;quot;Dahil ba ritoy tatalikuran na ninyo ako? Gaano pa kaya kung Makita ninyong umaakyat ang Anak ng Tao sa dati niyang kinaroroonan? Ang Espiritu ang nagbibigay-buhay; hindi ito magagawa ng laman. Ang mga salitang sinabi ko sa inyo ay Espiritu at buhay. Ngunit may ilan sa inyong hindi nananalig sa akin.&amp;quot; Sapagkat alam ni Jesus buhat pa noong una kung sinu-sino ang hindi nananalig sa kanya, at kung sino ang magkakanulo sa kanya. Idinugtong pa niya, &amp;quot;Iyan ang dahilan kaya ko sinabi sa inyo na walang makalalapit sa akin malibang loobin ito ng Ama.&amp;quot; Mula nooy marami sa kanyang mga alagad ang tumalikod at hindi na sumama sa kanya. Kayat tinanong ni Jesus ang Labindalawa, &amp;quot;Ibig din ba ninyong umalis?&amp;quot; Sumagot si Simon Pedro. &amp;quot;Panginoon, kanino po kami pupunta? Nasa inyo ang mga salitang nagbibigay ng buhay na walang hanggan. Naniniwala kami at ngayoy nakatitiyak naming kayo ang Banal ng Diyos.&amp;quot; Sumagot si Jesus, &amp;quot;Hindi ba hinirang ko kayong Labindalawa? Sa kabila nooy diyablo ang isa sa inyo!&amp;quot; Ang tinutukoy niyay si Judas na anak ni Simon Iscariote. Ang pananalig ni Pedro ang siya nating nais na tularan. Nais nating sabihin kay Jesus: Kanino kami pupunta? Ikaw ang Salita ng walang-hanggang buhay. Hindi natin kailanman tatalikuran si Jesus. At hindi tayo kailanman tatalikuran ni Jesus.</body>
<link>http://www.philstar.com/Article.aspx?articleId=218420&amp;publicationSubCategoryId=94</link>
</article>
<article>
<title>Tuloy ang laban sa narcopolitics</title>
<author>SAPOL Ni Jarius Bondoc</author>
<date>
<month>August</month>
<day>25</day>
<year>2003</year>
</date>
<body>NUNG simula kong linabanan ang narcopolitics, namumutiktik na death threats ang inabot ng pamilya ko. Pinakamatindi nung June-Sept. 2001, sabay ng imbestigasyon ng Senado sa gawaing kriminal ni Ping Lacson. Naiba ang buhay namin. Parating takot si misis, lalo na tuwing may tatawag na estrangherot magbabanta, &amp;quot;Sabihin mo sa asawa mo dudukutin namin ang mata niya.&amp;quot; Hindi basta maka-gimik ang kaisa-isa naming anak na dalagita. Muntik pa naming &amp;quot;ipaampon&amp;quot; na lang sa mga tita sa Amerika. Pero tuloy ang pagbunyag ko ng paggamit ng drug lords ng pera para mapuwesto, at ng paggamit nila sa puwesto para palaguin ang kita sa droga. Dahil hindi ako mapigil sa pananakot, kinulayan ang pagtuligsa ko sa narcopoliticians. Pinalabas ni Lacson na kesyo malapit daw kasi si misis kay First Gentleman Mike Arroyo. Nangmalisya siya sa privileged speech habang may parliamentary immunity. Tila hindi niya makontra ang articles ko, dahil base palagi sa official documents, sworn statements, testimonya at interbiyu. Dapat lang i-expose ang narcopolitics. Sobrang lala na ang salot na droga. Ayon sa Philippine Drug Enforcement Agency, 1.8 milyon na ang adik, at 3.5 milyon ang tumitira kung may okasyon. Isa sa bawat 16 sa 82 milyong Pilipino ang sabit sa droga. Sa bawat munting family reunion ng 16 na magkakapatid at magpipinsan, may isang sabit. Bawat pamilya ay apektado na ng salot. Karamihan ng adik ay nagtutulak din ng droga para sustentuhan ang bisyo. Iba namay pusher lang talaga. Kung pagsasamahin, milyon na rin ang dami nila. Umaabot sa P250 milyon ang kita ng drug lords at pushers sa salot na sumisira di lamang ng pagkatao at ng pamilya kundi ng lipunan na rin. Isipin na lang kung ang Malaca&amp;ntilde;ang at Kongreso ay makontrol ng narcopoliticians, ang pulis at militar ay puro drug lords, ang mga empleyado ay puro pushers, at ang kabataan ay puro adik. Papayag ba kayo? Tiyak ko hindi. Kaya tuloy ang laban, di ba?</body>
<link>http://www.philstar.com/Article.aspx?articleId=218532&amp;publicationSubCategoryId=94</link>
</article>
<article>
<title>Magaling si Jose Pidal</title>
<author>PANAGINIP LANG Ni Nixon T. Kua</author>
<date>
<month>August</month>
<day>26</day>
<year>2003</year>
</date>
<body>MAGALING talagang tao itong si JOSE PIDAL, masyadong low profile at walang kayabang-yabang, ni ayaw man lang makunan ng litrato.&amp;nbsp; Walang hilig sa publisidad. Isipin nyo&amp;nbsp; ang address niya 8th floor LTA Bldg. 118 Perea St., Legazpi Village, Makati, ang financial adviser niya si Ronald Gin ng dambuhalang Morgan Stanley, address at financial adviser din ni First Gentleman JOSE Miguel Arroyo. Tiyak ko nga may dollar bank account ka rin, kasi kung wala di ka papansinin ng Morgan Stanley, balato naman diyan, pero dollar ha, ayaw ko ng pesos, wala nang halaga. O di ba dapat sikat din siya. Pero mahiyain. Matulungin kaya? Masusubukan daw! Pinatunayan niya naman at eto ang pruweba! PINATAKAS ang teroristang si Fathur Al Ghozi na nagbigay ng matinding kahihiyan sa bansa lalo na sa liderato ng Philippine National Police at tuloy hinihingi ang pagsibak kay&amp;nbsp; PNP Chief Hermogenes Ebdane Jr. Hindi nagtagal ay umalma ang ilang mga batang opisyal sa pamumuno ng grupo nila Lt. SG. Antonio Trillanes IV at pansamantala nilang inokupa ang Oakwood upang ilantad&amp;nbsp; ang pangungurakot ng mga pinuno ng Armed Forces of the Philippines. Hiningi na tanggalin si Defense Secretary Angelo Reyes. Masyadong nadidiin ang dalawang opisyal e sila pa naman ang tunay na tagapagtanggol ni Madam Se&amp;ntilde;ora Donya Gloria, hindi maaari yon.&amp;nbsp; Kung handa si Ebdane at Reyes ganoon din si JOSE PIDAL.&amp;nbsp; Ngayon niya patutunayan na iba siya, ngayon niya ipakita na Mahal na Mahal niya ang PANGULONG Gloria. Hindi naman magagalit ang First Gentleman dahil sabi nga ni Madam Se&amp;ntilde;ora Donya Gloria, kasal siya sa bayan, sa madaling salita ASAWA NG BAYAN. Bugbog na ang dalawa, pasok na siya, kailangan na.&amp;nbsp; Dyandyararan! JOSE PIDAL to the rescue.&amp;nbsp; Ngayon ano ang say nyo, naaalala pa ba si Al Ghozi, naaalala pa ba si Trillanes, wala na.&amp;nbsp; MABUHAY SI JOSE PIDAL, MABUHAY ANG BAGONG BAYANI, pero teka, teka, nasaan ba siya? Nawala uli, parang Superman biglang nawawala, kaso ngayon hindi na uubra ang pagka-low profile. Kilala ka na ng buong bayan, lahat ng ginagawa mo lalabas na, kahapon nga may tumawag at sinabi na totoo palang mahilig ka sa sports, hindi pala bisikleta, KABAYO pala. Sa mga pangarerang kabayo ay meron ka palang mga 60 na, pero dahil low key at low profile ka, pinangalan mo sa isang parang Pachingko yata ang tawag sa kanyang farm, parang sugal sa Japan ano? Galing mo talaga.&amp;nbsp; Huwag ka na mahiya, walang hiya. * * * GSIS wala pa ring processing ng loan o retirement benefits ang mga bagong nagretiro na kawani ng gobyerno, bakit naman, hindi na siguro computer ang dahilan.&amp;nbsp; Kawawa ang ordinaryong kawani ng gobyerno. * * * PDEA Chief Anselmo Avenido binabati ka namin sa mga sunud-sunod na huli nyo at sana ay tuluy-tuloy na ito.&amp;nbsp; Isa lang ho ang napupuna namin, bakit ho lagi yatang nakakatakas ang mga gumagawa at dinaratnan nyong abandonado na ang mga laboratory. Puwede ho ba, pag may nahuli kayong mastermind palamon nyo ang shabu hanggang mabulunan at mamatay.&amp;nbsp; Sa ganoong paraan, wala pang gastos sa kulungan at sa judiciary, tipid pa ng malaki. * * * Dapat pagkurap patayin, dnt put them n jal wlang mangyayari dyan, NPA saan na kayo. +13109516845; JOSE PIDAL a.k.a.&amp;nbsp; FG Arroyo wlang kduda duda. Wlang rccord s SSS, CENSUS, LTO, IMMIGRATION, BIR, SEC pro nka address s LTA MAKATI same address 2 FG ARROYO office. 09169952231; We r not fool 2 belev d findings of PNP Crime Lab. Regarding d signature of MIKE PIDAL ARROYYO ay cno ba BOSS NG MGA YAN? 09195541458; Para sa akin ang kaibahan lng nman ng pirma ay ung apelyido. 09162774386; Ptay mlsyya dyyan cc pgma dhil asawa nya ang sangkot. 09177514311; Bgo po sn ntinn c FG sn tgnan muna ntin ang taong umaakusa s knya. +85297173597; Kung mga taga dep ed kya magkudeta para mapansin nii gma angg paghihirap ng mga guro. 09193708100; Kung c jose velarde nnga hndi nplbas, wl n s pwes2 niyan c erap, c jose pidal p kyy nn c gma n nk-upo.  09197958871; Davide, sin, cory at ramos bkt cla thmik! Ngayon nla pakita ang gud support nila, ngyon naicp n nila cguro ang knilang pg kkmli. +85297105344; So wats new? Naiiba lng mukha preho lng mnngu2rakot. Tsk tsk, only n WOW Pinas. 09208207235; Naniniwala ako na cc FG at JOSE PIDAL ay isang tao lang, sa pirma pa lang yyungg shape ng bilog ng J ay parehas sa tunay nyang pirma, HNDI PEKE. FG maawa kyo sa bayan. 09197054430. * * * Para sa anumang reaksyon, mag-e-mail lang sa nixonkua@yahoo.com o kayay mag-text sa&amp;nbsp; 09272654341. Mapapakinggan&amp;nbsp; nyo rin ang inyong lingkod sa DZEC 1062 mula 4:30 hanggang 6:00 ng hapon tuwing Lunes at Miyerkules.</body>
<link>http://www.philstar.com/Article.aspx?articleId=218688&amp;publicationSubCategoryId=94</link>
</article>
<article>
<title>EDITORYAL - Maraming dapat atupagin</title>
<author></author>
<date>
<month>August</month>
<day>27</day>
<year>2003</year>
</date>
<body>MARAMI nang nakaliligtaang trabaho ang mga senador dahil sa sunud-sunod na pagbubulgar na may kinalaman sa corruption. Mula nang magbukas ang Congress noong July 28 sa ikatlo at huling regular session, wala pang batas na natatalakay ang mga Senador na inihalal ng taumbayan. Isang malaking pagkatalo na naman sa panig ng taumbayan na naghahangad mahango ang buhay sa kahirapan. At habang nagdadaan ang mga panahon, tila wala nang pag-uukulan ang mga senador kundi ang corruption na ang kinahahantungan naman ay ang mainit na pulitika. Hindi maikakaila na ang mga pagbubunyag sa katiwalian na paboritong sa Senado pa ihayag ay hakbang sa pamumulika. Ang pagbabatuhan ng mabahong putik ay narito na kahit na 10 buwan pa bago sumapit ang 2004 election. Kapag hindi binilisan ni Sen. Panfilo Lacson ang kanyang ibinunyag na money laundering at mga illegal activities ni First Gentleman Mike Arroyo, ang kasong ito ang tatalakayin na lamang hanggang sa 2004. Wala nang magagawa ang mga senador kundi magkampu-kampo at magtalu-talo. Sila-sila ang magbabanggaan habang ang taumbayan ay nag-aalburuto ang bituka sa kadahupan ng buhay. Kung sadyang ang hangarin ni Lacson ay madurog ang katiwalian sa bansang ito, hindi na dapat magpatumpik-tumpik pa sa paglalabas ng ebidensiya. Ang nangyayari, unti-unti na para bang sinususpense ang taumbayan. Kung sadyang nakagawa ng kasalanan ang kanyang inaakusahan, ilantad na lahat at nang matapos na. Magdusa ang mga nakagawa ng kasalanan. Ang taumbayan ay nagsasawa na sa katiwalian at malaking kaginhawahan kung makadadakip ng kawatan. Kung ang hangad lamang ay pampulitika, kawawa naman ang taumbayan. May 30 mahahalagang batas na dapat atupagin ang mga senador subalit ni isa sa mga ito ay hindi man lamang nila napag-uusapan. Bago pinasabog ni Lacson ang &amp;quot;bomba&amp;quot; kay First Gentleman Mike Arroyo noong August 18, naokupahan na ng mga sundalong nag-mutiny noong July 27 ang oras sa Senado. Ito ang tinatalakay at kasabay ng imbestigasyon, biglang nawala si Sen. Gregorio Honasan na umanoy kasangkot sa Oakwood mutiny. Hanggang sa kasalukuyan, hindi pa lumilitaw si Honasan. Maitatanong kung ano pa ang nagagawa niya sa taumbayan. Wala pang nagagawa ang Senado at taumbayan ang dehado. Sa September 13 ay magre-recess sila at babalik ng October. Ilang linggo lamang ay break uli para sa paggunita ng All Saints Day, at kasunod ay ang mahabang bakasyon para sa Pasko. Pagbalik nila, ang pangangampanya naman para sa 2004 elections. Ang taumbayan ang talo.</body>
<link>http://www.philstar.com/Article.aspx?articleId=218769&amp;publicationSubCategoryId=94</link>
</article>
<article>
<title>Ilang kaalamang pangkalusugan</title>
<author>BANTAY KAPWA Ni Cielito &amp;quot;Mahal&amp;quot; del Mundo</author>
<date>
<month>August</month>
<day>27</day>
<year>2003</year>
</date>
<body>SA mga mambabasa ng BANTAY KAPWA na interesado sa herbal medicine, ang mga sumusunod ay mga pagkaing panlaban sa rayuma: bawang, sibuyas, luya, upo at kalabasa. Mabuti ring kainin ang okra, papaya, puso ng saging, kondol at patola, malunggay at saluyot, bawal na bawal sa mga may rayuma ang talong, sitaw, bataw, patani, mani, kamatis, monggo, puting asukal, softdrinks at mga de latang pagkain. * * * Napakasarap ng lasa ng sopas kapag may kabute (mushroom). Bukod sa masarap ang kabute ay napakasustansiya rin nito. Taglay nito ang glutonic acid na natural food enhancer. Mababa ang calorie nito kaya itoy fat free. Mayaman din ito sa Vitamin C, potassium, calcium at iba pang minerals na nagpapalakas ng ating immune system. Maraming health benefits mula sa kabute. Ibat ibang karamdaman ang napapagaling nito. Pinaniniwalaang mahusay sa kanser at possible ring lunas sa mga may AIDS. Pinipigil nito ang blood clotting. Subalit hindi lahat ng kabute ay puwedeng kainin dahil may mga kabute ring nakalalason. * * * Nagmula sa china ang Ginseng na napatunayang pampalakas ng resistensiya. Mahusay ito para hindi kaagad dapuan ng sakit bukod pa sa nagpapatalas ng memorya at nagpapasigla ng katawan. Mabisa ang Ginseng sa mga may kanser. Nagtataglay ito ng Vitamins A, B, C, D and E, manganese sulphate, magnesium, zinc, phosphate at phosphorous. Maging ang mga may erectal dysfunction ay pinapayuhan ding kumain ng masusustansiyang pagkain na may Ginseng. Isang impormante ang nagsabi na ang Leginsol-E na gamit ni Dr. Eduardo Go ay fortified by Siberian Ginseng and Lecitin.</body>
<link>http://www.philstar.com/Article.aspx?articleId=218794&amp;publicationSubCategoryId=94</link>
</article>
<article>
<title>Tinuligsa ang mga Eskriba't Pariseo</title>
<author>ALAY-DANGAL Ni Fr. Jose C. Blanco, S.J.</author>
<date>
<month>August</month>
<day>27</day>
<year>2003</year>
</date>
<body>ANG pagpapaimbabaw ay tunay na kasuklam-suklam na ugali ng mga tao. Sa Ebanghelyo sa araw na ito, tinuligsa ni Jesus ang mga Eskribat Pariseo. Nais nilang maituring na mas banal kaysa sa kung ano talaga sila (Mt. 23:27-32). &amp;quot;Sa aba ninyo, mga eskriba at mga Pariseo! Mga mapagpaimbabaw! Ang katulad ninyoy mga libingang pinaputi, magaganda sa labas, ngunit sa loob ay puno ng kabulukan at buto ng mga patay. Ganyang-ganyan kayo! Sa paningin ng taoy mabubuti kayo, ngunit ang totoo, punung-puno kayo ng pagpapaimbabaw at kasamaan. &amp;quot;Sa aba ninyo, mga eskriba at mga Pariseo! Mga mapagpaimbabaw! Ipinagpapatayo ninyo ng mga libingan ang mga propeta at ginagayakan ang mga puntod ng mga taong namuhay nang matuwid. At sinasabi ninyo, &amp;quot;Kung kami sanay nabuhay sa kapanahunan ng aming mga ninuno, hindi namin ipapapatay ang mga propeta.&amp;quot; Sa sinabi ninyong iyan, inaamin ninyong kayoy mga anak ng mga nagpapatay sa mga propeta! Sige! Tapusin ninyo ang pinasimulan ng inyong mga ninuno!&amp;quot; Inihalintulad ni Jesus ang mga eskribat Pariseo sa mga pinaputing libingan. Ang pinakadiwa ng pagpapaimbabaw ay hindi lamang ang pagsusuot ng maskara, kundi ito ay ang pagkanulo sa sarili. Walang ibang niloloko ang mapagpaimbabaw kundi ang kanilang mga sarili kapag ipinagpatuloy nila ang kanilang panlabas na pagpapakita habang ang kanila namang kalooban ay nananamlay sa pagka-pangkaraniwan.</body>
<link>http://www.philstar.com/Article.aspx?articleId=218800&amp;publicationSubCategoryId=94</link>
</article>
<article>
<title>Bugbog sarado na ang piso!</title>
<author>AKSYON NGAYON Ni Al G. Pedroche</author>
<date>
<month>August</month>
<day>28</day>
<year>2003</year>
</date>
<body>GRABE! Lugmok na lugmok na ang ating piso at patuloy pang bumabagsak. Ngayon, itoy halos umabot na sa P56 sa bawat dolyar. Sa nakikita nating trend sa palitan ng salapi, hindi malayong bukas makalawa ay magising na lang tayo na ang sandaang piso ay katumbas na lang ng isang dolyar. Nung araw, ang salapi ay may katumbas na gold bullion. Kung may sampung piso ka, may katumbas itong ginto na nakalagak sa banko sentral. Ngayon, ang halaga ng ating pera ay wala nang katumbas na ginto. Ang lakas ng salapiy nakasandal sa masiglang kalakalan at produksyon sa bansa. Nakasalalay din ito sa pumapasok na dollar remittances ng mga manggagawa sa ibang bansa gayundin ng mga exporters na ang kinikita mula sa iniluluwas na kalakal ay dolyares. Habang maraming reserbang dolyar, tumataas ang halaga ng piso. Masakit mang isipin, iyan ang totoo. Masyadong dependent ang ating salapi sa pera ng Amerikano. Kaya dahil sa mga gulong nangyayari sa gobyerno, natatakot na ang mga mangangalakal na mamuhunan. Yung iba ay nangingibang bansa tangay-tangay ang kanilang mga dolyares na investment. Capital flight ang tawag diyan. Humihina ang produksyon na siyang nagpapabagsak sa halaga ng piso. Karamihan naman sa mga gulo sa pamahalaan ay political in nature tulad ng kudeta, pagsasambulat ng mga kabulukan ng mga opisyal ng gobyerno at marami pang iba na nagpapahina sa pagrenda ng administrasyon. Kung ang mga politikong nakapuwesto sa ating gobyerno ay isasaisantabi muna ang makasariling interes, maiiwasan ang ganitong mga krisis na ang unang nasasagasaan ay ang maliliit na mamamayan. Pagbagsak ng piso, apektado ang presyo ng petrolyo. Pagtaas ng presyo ng petrolyo, susunod na tataas ang halaga ng mga pangunahing bilihin at serbisyo. Sa mga mayayaman, ok lang. Kahit umabot pa ng sanlibong piso ang halaga ng dolyar, kaya nilang indahin dahil silay mga multi-bilyonaryo. Ironically, ang karamihan sa mga nagpapasimuno ng ganitong mga sigalot sa gobyerno ay ang mga filthy rich politicians na ito.</body>
<link>http://www.philstar.com/Article.aspx?articleId=218899&amp;publicationSubCategoryId=94</link>
</article>
<article>
<title>Kulang ang pondo sa banko</title>
<author>IKAW AT ANG BATAS Ni Atty. Jose C. Sison</author>
<date>
<month>August</month>
<day>28</day>
<year>2003</year>
</date>
<body>SI Ester ay negosyante. Upang matustusan ang patuloy na operasyon ng kanyang negosyo, madalas siyang umutang ng pera kay Thelma. Minsan, hiniling ni Thelma sa kanya na mag-isyu ng apat na tseke na may kabuuang halaga na P188,400 para sa buwan ng Setyembre hanggang Disyembre 1988 bilang kundisyon. Pumayag si Ester subalit nang ideposito na ito ni Thelma, tumalbog ang mga tseke. Inabisuhan ni Thelma si Ester at binalaan na kapag hindi nito pinalitan ng cash ang mga tumalbog na tseke, sasampahan niya ito ng kaso. Hindi nakabayad si Ester kaya, napilitan si Thelma na magsampa ng apat na kaso ng paglabag sa BP 22. Sa mababang hukuman, nahatulan si Ester ng isang taong pagkakakulong sa bawat kaso at naatasan na magbayad ng P47,000 bawat isa. Kinumpirma ito ng Court of Appeals. Sa Supreme Court, iginiit ni Ester na wala siyang naging paglabag sa Bouncing Checks Law o BP 22 dahil wala naman siyang ibinigay na konsiderasyon sa inisyung tseke bagkus isa lamang daw itong kundisyon para siya ay mapautang ng pera. Tama ba si Ester? MALI. Hindi mahalaga ang naging dahilan sa pag-isyu ng tseke upang matiyak ang kriminal na pananagutan ni Ester. Ang tsekeng inisyu niya bilang ebidensya ng kanyang utang ay nasasaklaw ng BP 22. Nilalayon ng BP 22 na patatagin ang halaga ng tseke sa komersyo bilang kapalit ng pera. Nilabag ni Ester ang BP 22. Subalit, kailangang baguhin ang naging parusa sa kanya ng mababang Korte, sa halip na isang taong pagkakakulong, kailangan lamang niyang magbayad ng P94,200 sa bawat kaso (Meriz vs. People G.R. 134498 November 13, 2001).</body>
<link>http://www.philstar.com/Article.aspx?articleId=218903&amp;publicationSubCategoryId=94</link>
</article>
<article>
<title>Ping vs Mike A., taumbayan ang napeperwisyo</title>
<author>HALA BIRA! Ni Danny Macabuhay</author>
<date>
<month>August</month>
<day>28</day>
<year>2003</year>
</date>
<body>UMAATIKABO na ang labanang Ping Lacson at Mike Arroyo. Sa tingin, lumalabas na nakakalamang si Lacson sa sagupaan sapagkat siya ang unang pumutak lalo na at ang kanyang binanatan ay hindi masasabing isang santo sa mata ng mga kalaban sa pulitika at ayaw sa pamamalakad ng asawa nito. Kahit na sabihin pang walang katotohanan ang mga akusasyon ng senador, may mga taong mababaw ang pag-iisip at madaling maniwala sa mga sabi-sabi lamang. Sa kabilang dako naman, mukhang natauhan na si First Gentleman Mike Arroyo. Hindi niya marahil inakalang pagdidiskitahan siya ni Ping. Humahataw na rin ngayon si Mike sa tulong ng kanyang mga kaalyado. Binubuweltahan na rin nila si Ping na nahaharap din sa maraming malalaking kaso kabilang ang Kuratong Baleleng, money laundering, kidnapping at drug trafficking. Maaaring maging matindi ang labanan nina Ping at Mike lalo nat malapit na ang eleksyon. Kahit na ano pa ang sabihin, dawit dito si President Arroyo. Sino ngayon ang napeperwisyo? Walang iba kundi ang mamamayan. Walang maaasahang makapagsasalba sa taumbayan dahil sa ang inaatupag ng mga pinuno ay ang sarili nilang kapakanan. Magsitigil na kayo!</body>
<link>http://www.philstar.com/Article.aspx?articleId=218912&amp;publicationSubCategoryId=94</link>
</article>
<article>
<title>DOTC Sec. Mendoza, take note! (Part 1)</title>
<author>ORA MISMO Ni Butch M. Quejada</author>
<date>
<month>August</month>
<day>28</day>
<year>2003</year>
</date>
<body>MATINDI ang ibinulong sa mga kuwago ng ORA MISMO, ng isang asset hinggil sa operasyon ng mga pekadores tungkol sa mga inilalabas na imported luxury vehicles sa Subic Customshouse. Peke raw ang invoice at confirmation receipt ng mga sasakyang ipinupuslit sa nasabing lugar. Ang grupo nina alyas Loyd, Jun at Mary Ann ang pekadores ng mga bogus na rehistro para kay Ric Water, ang natutubig-tubig na tirador sa Subic. Malakas daw ang grupo ng pekadores sa mga kamoteng opisyal ng Land Transportation Office sa Olongapo, Malolos, Herran at Angeles City. Kasama sa operasyon ng grupo ang isang Big Mama, ang kilalang smuggler sa pier. Ginagawa ang nasabing mga pekeng invoice at confirmation sa isang lugar sa Recto St., Manila. May isang chiching na kasabwat din daw ng grupo sa PNP vehicle clearance, TMG bossing Danilo Mangila, for your information. Sangdamakmak ang pitsang ibinibigay ni Ric Water sa mga gagong opisyal ng gobyerno para malayang makalabas ng Subic ang mga luxury vehicles na peke umano ang mga dokumento. Maraming sasakyan ngayon ang nasa labas ng Subic ang kasalukuyang itinatago ng mga may-ari dahil hindi nila magamit kasi peke ang mga invoice at confirmation. &amp;quot;Matindi pala ang sindikato,&amp;quot; anang kuwagong Kotong cop. &amp;quot;Malalim ang operasyon kaya dapat malaman ito ni DOTC Sec. Larry Mendoza,&amp;quot; sabi ng kuwagong SPO-10 sa Crame. &amp;quot;Kulang sa espasyo ang Chief Kuwago kaya sa susunod na isyu na lang natin ulit ikukuwento ang nasabing isyu.&amp;quot; &amp;quot;Sige, kamote aabangan namin!&amp;quot;</body>
<link>http://www.philstar.com/Article.aspx?articleId=218915&amp;publicationSubCategoryId=94</link>
</article>
<article>
<title>Mukha ni Atienza front lang sa rolling stores ni Alcoriza</title>
<author>BANAT NI BATUIGAS Ni Bening Batuigas</author>
<date>
<month>August</month>
<day>29</day>
<year>2003</year>
</date>
<body>NAKIKITA nyo ba ang mga rolling stores na may litrato ni Manila Mayor Lito Atienza na nag-iikot sa mga barangay sa Maynila ng mga murang manok at karne ng baboy at baka? Ayon sa mga Manilas Finest na nakausap ko, ang nasa likod ng naturang proyekto ay ang milyonaryong si Delfin Alcoriza. Malaking bagay itong proyekto ni Mayor Atienza at sa katunayan ay malaking halaga ang naiipon ng mga mahihirap na taga-Maynila dahil sa mababa na paninda ni Alcoriza, kasama na rito ang hotdog at corned beef na kinagigiliwan ng mga bata. Kaya huwag kayong magtaka kung pinipilahan ng mga residente ng Maynila ang paninda ni Alcoriza. Kaya lang, ayon sa Manilas Finest na nakausap ko, front lang pala ni Alcoriza itong mukha ni Atienza sa naiiba niyang negosyo, he-he-he! Sabi ko na nga ba eh! Ito palang si Alcoriza na nakabase sa San Antonio sa Tondo ang nakabili ng prangkisa ng jueteng ni Joe Lazaro ng Novaliches. At siyempre, dahil iba na ang bangka ng jueteng ni Lazaro, naitsa-puwera ang mga pulis na dating alalay nito sa negosyo. Sa ngayon, full blast na ang jueteng ni Alcoriza at siyempre, hindi siya pinapansin ni Atienza dahil abala siya sa programa niya para mapaganda ang Maynila. Sanay kasing sa maganda lang nakatingin si Mayor Atienza, di ba mga suki? Kung sabagay, &amp;quot;bukas na bukas&amp;quot; ang mga pasugalan sa ngayon sa Maynila habang palapit ang eleksiyon. Hindi lang pala sa jueteng luminya si Alcoriza. Ayon pa sa Manilas Finest, si Alcoriza rin ang nasa likod ng malakasang araw-araw na tupada sa Vitas, Tondo. Ang man-Friday ni Alcoriza sa Vitas ay ang kanyang kapitbahay na si Jessie Taga, anang Manilas Finest na nakausap ko. Ngayon ko lang narinig ang pangalan ni Alcoriza pero kung ang mga sumbong ng Manilas Finest ang gagawin nating basehan, mukhang bagyo siya sa administrasyon ni Mayor Atienza. Ika nga, wala pang huli ang mga ilegal niya. He-he-he! Maraming luhaang pulis pala sa negosyo ni Alcoriza. Sino ba naman ang magtatangkang umorbit sa kanya eh nakasandal siya sa pader. Kung sabagay, hindi lang si Atienza ang ipinagmamalaki ni Alcoriza, anang mga pulis-Maynila. Kasi nga, ipinagyayabang nito na kumpare niya si Sen. Robert &amp;quot;Bobby&amp;quot; Barbers na dating pulis-Maynila rin. Kung si Alcoriza ang paniniwalaan, ang isang anak pala ni Sen. Barbers ay inaanak niya sa kasal. Super bagyo talaga si Alcoriza. Para bang bagyong &amp;quot;Imbudo&amp;quot;.</body>
<link>http://www.philstar.com/Article.aspx?articleId=219024&amp;publicationSubCategoryId=94</link>
</article>
<article>
<title>Rent-to-Own ng Pag-IBIG</title>
<author>HINDI PA TAPOS ANG LABAN Ni Sec. Mike Defensor</author>
<date>
<month>August</month>
<day>29</day>
<year>2003</year>
</date>
<body>ANG programang Rent-to-Own (RTO) ng Pag-IBIG ay naglalayong matugunan ang pangangailangan sa pabahay ng mga kababayan nating mababa ang sahod. Bukas ito sa lahat miyembro man o hindi ng Pag-IBIG, ngunit kung ang mag-aaply ay hindi pa miyembro, kailangang magparehistro sa Pag-IBIG lalo na kung naaprubahan na ang aplikasyon sa RTO. Sa ilalim ng RTO, pinauupahan ng Pag-IBIG ang mga bahay na pag-aari nito at sa loob ng limang taon ay maaaring bilhin ng nangungupahan ang bahay sa pamamagitan ng pagkuha ng housing loan sa Pag-IBIG Fund. Kung sakaling pagkatapos ng limang taon ng pangungupahan ay hindi pa rin binibili ng nangungupahan ang bahay at lupa, hindi na ito maaaring i-renew. Ang amilyar ng mga bahay at lupang pinauupahan sa Rent-to-Own ay obligasyong bayaran ng may-ari kaya ito ay sinasagot ng Pag-IBIG. Hinihikayat ko ang mga interesadong kumuha ng mga units sa ilalim ng Rent-to-Own Program na tumawag sa RTO Hotline 634-8344 para sa karagdagang impormasyon at detalye. Maaari rin kayong dumalo sa regular na briefing tuwing Sabado sa Ground Floor ng Atrium Building, Makati Avenue, Makati City, kailangang dumalo kayo sa briefing bago mag-apply sa RTO.</body>
<link>http://www.philstar.com/Article.aspx?articleId=219035&amp;publicationSubCategoryId=94</link>
</article>
<article>
<title>Tiglao galit sa PSN</title>
<author>AKSYON NGAYON Ni Al G. Pedroche</author>
<date>
<month>August</month>
<day>30</day>
<year>2003</year>
</date>
<body>HABANG nanonood ako ng TV sa bahay, nag-ring ang telepono. Ang kaibigan natin at kasamahang kolumnistang si Ben Tulfo ang nasa dulo ng linya. Aniyay kakuwentuhan niya si Malaca&amp;ntilde;ang Chief of Staff Rigoberto Tiglao sa birthday party ng huli. Nagrereklamo diumano porke masyado raw ang banat sa administrasyon ng mga balitang ginagamit nating banner headlines. Ayon naman sa senior reporter nating si Lilia Tolentino, ang inaayawan daw ni Tiglao ay ang ating Litra-Talks dahil ginagawa raw katawa-tawa ang Pangulo. Wala namang Presidenteng sinanto ang Litra-Talks. Si Fidel Ramos ay pinag-scuba diving na natin sa baha sa Metro Manila. Si Joseph Estrada ay inilublob na natin sa imburnal. Kasiy iyan ang mga malaon nang problema sa lipunan. Ang di masawatang baha at ang mga open manholes na hindi maaksyunan ng mga lokal na opisyal kaya Presidente na ang tinatawagan natin ng pansin. Bilib kami kay Sen. Nene Pimentel. Kahit naupakan siya minsan sa Litra-talks, personal siyang tumawag at nagpasalamat pa at nagbigay naman ng kanyang panig sa isyung ating pinupuna. Hindi ko masakyan ang reklamo ni Mr. Tiglao. As far as I know, balanse ang trato natin sa lahat ng kontrobersyal na balita, lalu na yung mga nakaaapekto sa administrasyong Arroyo. Ayaw naming maging one-sided dahil ang diyaryo ay hindi dapat kumiling kanino man. Sa ganang amin, we deliver the news objectively and without bias and we let the readers shape their own opinion. May mga personal na opinyon din ako pero hindi iyan reflected sa mga balitang aming inihahatid. Mayroon naman akong kolum para ilahad ang aking sariling pananaw at kurukuro. Mapapansin ninyo na sa kaso ng pagbubunyag ni Sen. Ping Lacson laban kay First Gentleman Mike Arroyo, may araw na ang panig ni Lacson ang ating main story at may araw na ang panig ni FG ang bibibigyang diin. Salit-salit for the sake of balanse. Nung panahon ni Marcos, akoy nagsilbi sa radio station ng pamahalaan. Naging instrumento ako ng propaganda ni Marcos at hindi ko bibigyang hustipikasyon ang aking ginawa. Iba na ngayon. Wala nang martial law at naglilingkod ako sa isang pribadong pahayagan. Tapos na ang mga araw ng pagiging propagandista.</body>
<link>http://www.philstar.com/Article.aspx?articleId=219139&amp;publicationSubCategoryId=94</link>
</article>
<article>
<title>Angie Reyes sa DPWH</title>
<author>ORA MISMO Ni Butch M. Quejada</author>
<date>
<month>August</month>
<day>30</day>
<year>2003</year>
</date>
<body>MAY parang utot mabantot ang umalingasaw na naamoy ang mga kuwago ng ORA MISMO, na niluluto sa kaharian ni Prez Gloria. Pero ang mabahong utot este mali tsismis pala ay mabilis na nakarating sa mga kuwago ng ORA MISMO, tungkol daw ito sa paglipat ni Secretary of National Defense Angie Reyes sa Department of Public Works and Highways. Kawawa naman si DPWH Secretary Soriquez, mukhang mawawalan ng papel? Iyan ang masaklap kapag nagkatotoo. Marami kasi ang gustong mapalitan si Reyes bilang SND halos sa mga suluk-sulok ng barberya ito ang pinag-uusapan. Siyempre puwera pa rito ang sigaw ni Andres Bonifacio este mali ang mga nag-rebeldeng young officers pala na nag-kudeta sa Makati City. Parang magkakatotoo ang hula ni Madam Buruka, he-he-he! Si Sec. Soriquez ang sinasabing malalaglag sa haluan ng madyong este mali balasahan kung magkakatotoo ang bulong sa mga kuwago ng ORA MISMO? Ang bulungan sa Balintawak si Prez Gloria lang daw ang nakakaalam ng lahat ng secret na maaring mangyari sa kanyang Cabinet members. Siyempre siya ang ina ng Pinas! Takbo Prez Gloria kailangan ka ng Bayan sa 2004! Sipsipan kasi ang uso ngayon masyado kasi ang pulitika kaya banggaang umaatikabo ang nangyayari sa bawat minutong magkamot ka ng yagba. Walang sinisino, walang sinasanto, pangit o guwapo, tomboy o bakla, buntis o nakunan, mayaman o mahirap, pipi, bingi o bulag iba ang usapan pulitika. Kung magkakatotoo ang hula ni Madame buruka sa tsismis na nasagap ng mga kuwago ng ORA MISMO, sino ang papalit kay Angie sa kanyang iiwanan lugar? tanong ng kuwagong urot na matindi ang kulugo sa puwit. Sa palagay ko ang nararapat diyan at ang gusto ng ilan ay civilian ang dapat umupo sa tronong iiwanan ni Angie? Psst! Huwag kang maiingay secret ito ang papalit kay Angie kung magiging totoo ang tsismis ay may initial na GMA. Concurrent capacity. Ganoon ba, kamote.</body>
<link>http://www.philstar.com/Article.aspx?articleId=219167&amp;publicationSubCategoryId=94</link>
</article>
<article>
<title>Cancer: Iba't iba kung manalasa sa bawat bansa (Una sa 2 bahagi)</title>
<author>WHAT'S UP DOC? Ni Dr. Tranquilino Elica&amp;ntilde;o Jr.</author>
<date>
<month>August</month>
<day>31</day>
<year>2003</year>
</date>
<body>ALAM nyo ba na mayroong mahigit na 100 tumorsvaries sa maraming bahagi ng mundo. Ito ang kinalabasan sa pag-aaral base sa geographical variations at ang obserbasyong ito ang naging dahilan kung kaya na-develop at ipinanganak ang science of epidemiology. Ang frequency ng sakit ng mga tao sa ibat ibang bahagi ng mundo ang nagbigay ng clues kung ano ang dahilan ng pagkakaroon ng cancer. Kinukuha ang data ng mga insidente ng pagkakaroon ng tumor sa isang bansa at ikinukumpara naman ito sa iba pa. Lumalabas na hindi nagkakapare-pareho o may mga variations sa bawat bansa ang pananalasa ng cancer. Isang halimbawa ay ang cancer sa skin. Ang cancer na ito ay 200 beses na karaniwang nananalasa sa Queensland, Australia kung ikukumpara sa Bombay, India. Ang skin cancer ay pinaniniwalaang bunga ng genetic at environmental factor. Mas resistant ang skin ng mga Indian kaysa sa mga Australian na naka-expose sa matinding init sa Queensland. Ang cancer sa esophagus naman ay karaniwan sa maraming bansa sa Middle East at sa Far East. Batay sa report, 300 beses na maraming kaso ng cancer sa esophagus sa Northern Iran kaysa sa Nigeria. Sa England at Wales ay may mataas na kaso ng lung cancer subalit may mababa naman silang kaso ng cancer sa liver at nasopharynx. Ang mga kababaihan sa Japan ay may mababang bilang nang nagkakaroon ng breast cancer subalit mas mataas ang bilang ng nagkakaroon ng stomach cancer doon. Ano ba ang karaniwang dahilan ng pagkakaroon ng cancer? Kabilang sa mga cancer causing factors ang labis na pag-inom ng alak, paninigarilyo, kakulangan ng Vitamin A at iba pang nutrients, diet na kulang sa pagkain ng prutas, gulay at ang mataas na diet sa nitrosamines. (Itutuloy) * * * Kung kayo ay may mga katanungan kay Dr. Elica&amp;ntilde;o, sumulat lamang sa Pilipino Star NGAYON, Roberto Oca cor. Railroad St. Port Area, Manila.</body>
<link>http://www.philstar.com/Article.aspx?articleId=219272&amp;publicationSubCategoryId=94</link>
</article>
<article>
<title>Nakagat ng aso ang anak ko</title>
<author>SERGIOSOHAN Ni Sergio A. F. Apostol</author>
<date>
<month>August</month>
<day>31</day>
<year>2003</year>
</date>
<body>Kilala ang aming kapitbahay na si Mr. Lozano at ang kanyang pamilya dahil sa kanilang alagang asong Dalmatian na nakakulong sa gilid ng kanilang bahay. Isang araw, itinali ni Mr. Lozano ang Dalmatian sa isang puno. Samantala, naglaro ng touch-ball sa kalye ang anak kong si Tom, 6 years old kasama ang mga kaklase nya. Gumulong ang bola at huminto ito sa tapat ng Dalmatian. Inakala po ng aking anak na mabait ang Dalmatian dahil di naman daw ito kumakahol. Dahan-dahan nyang kinuha ang bola. Nang bigla siyang dambahin nito at kinagat. Natanggal pala ang tali. Agad ko pong pinuntahan si Mr. Lozano. Ngunit sinisi pa nya ang aking anak. Kung hindi raw ito lumapit sa Dalmatian, hindi daw ito makakagat. Ikinatuwiran ko naman na kung hindi natanggal ang tali ng Dalmatian, hindi sana nakagat ang aking anak. Tama bang panagutin ko si Mr. Lozano? Victor Bunyi, Batangas City Dapat managot si Mr. Lozano sa nangyari sa iyong anak. Ayon sa Article 2193 ng New Civil Code: &amp;quot;The possessor of an animal or whoever may make use of the same is responsible for the damage which it may cause, although it may escape or be lost. This responsibility shall cease only in case the damage should come from force majeure or from the fault of the person who has suffered the damage.&amp;quot; Hindi tama ang katwiran ni Mr. Lozano na kung hindi nilapitan ng bata ang aso ay hindi ito makakagat. Bilang nag-aalaga ng aso na iyon, responsibilidad niya na siguruhin na hindi ito makakasakit ng ibang tao. Hindi dapat itinali ni Mr. Lozano ang aso sa labas dahil nga sa maaari itong makakagat kung ito ay lalapitan mas lalo na ng mga bata. Kahit halimbawang hindi pa nakatali at nasa loob ng bakuran ni Mr. Lozano ang aso at nakawala lamang ito sa labas, may pananagutan pa rin sya dahil responsibilidad nyang siguruhin na hindi makakawala ang kanyang aso dahil maari itong makakagat ng iba. Gayundin, kahit halimbawang hindi kanya at ipinabantay lamang kay Mr. Lozano ang aso, may pananagutan pa rin sya. Ayon sa batas, hindi kailangang ikaw ang may-ari ng hayop na nakapinsala upang maging liable ka. Sapat na sa batas na may possession o nasa yong pangangalaga ang aso upang ikaw ay panagutin sa damages na sinapit ng nakagat ng aso.</body>
<link>http://www.philstar.com/Article.aspx?articleId=219278&amp;publicationSubCategoryId=94</link>
</article>
<article>
<title>Honeybee gamot sa arthritis</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>August</month>
<day>31</day>
<year>2003</year>
</date>
<body>BUKOD sa nakalilibang ay malaki ring pagkakitaan ang apeculture o ang pag-aalaga ng pukyutan (honeybee). Pero alam nyo ba na gamot ang honeybee sa mga may arthritis. Sinabing sa China ay maraming napagaling ng honeybee. Maraming klase ng honeybee, may mga wild at domesticated. May mga pukyutan na kapag nangangagat ay matindi ang pangingitim.Ang mga pukyutang malaking-malaki na ang tawag ay lulumbo ay kadalasan na nasa puno ng mangga. Sinasabing ang pinakamahusay na alagaang honeybee ay ang laywan. Napag-alaman din na ang mga bansa sa Africa lamang merong killer bees. Ang apeculture ay isang proyektong pampamilya. Sa barangay Malabanan sa malapit sa Lipa City, Batangas, ay may mga pamilya na nag-aalaga ng mga pukyutan sa kanilang mga bakuran. Ayon sa mga nag-aalaga ng honeybee, natututo ang mga ito na magmahal sa tao at kapag inaalagaan ay hindi tulad ng ahas na kahit pakanin ay nangangagat. Matamis silang magmahal kaya nga di ba kasabihan na ang mga bagong kasal ay nagha-honeymoon. Ang mga honeybee ay importante sa pollenation kung saan ang nektar ay sinisipsip ng mga bees at itoy nagpaparami ng mga bulaklak at bunga. Ideal location sa pag-aalaga ng pukyutan ay ang mga lugar na mabilis ang vegetation at malalago ang mga halaman at maraming magagandang bulaklak. Sa Don Mariano Marcos Memorial State University sa Bacnotan, La Union, isang kurso ang pag-aalaga ng honeybee. Maikli lang ang buhay ng pukyutan na may sariling way of multiplication. Ang productive period ay mula anim na buwan hanggang isang taon.</body>
<link>http://www.philstar.com/Article.aspx?articleId=219284&amp;publicationSubCategoryId=94</link>
</article>
</data>