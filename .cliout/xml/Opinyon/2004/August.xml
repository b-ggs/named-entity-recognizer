<?xml version="1.0" encoding="ISO-8859-1" ?>
<data>
<article>
<title>Supt. Ibay,wala ka bang alam sa nangyayaring'tutok-kalawit' sa mga estudyante sa lugar mo ?</title>
<author>BANAT NI BATUIGAS Ni Bening Batuigas</author>
<date>
<month>August</month>
<day>01</day>
<year>2004</year>
</date>
<body>ANG namimintong pagbaba ni P/Chief Supt. Pedro Bulaong, director ng Western Police District at balasahan ng Station Commander ang tampulan ngayon ng usap-usapan ng mga pulisya ng Maynila. Napansin ko na walang mga huli ang mga pulis natin sa headquarters at maging ang halos lahat ng presinto. Alam nyo ba ang dahilan mga suki? Abala umano ang mga opisyales ng pulisya natin sa paglakad ng kanilang mga papel sa kanilang mga padrino upang makuha ang magandang puwesto o station. At maging ang mababang ranggong pulis ay nanliligaw naman sa mga opisyal na alam nilang mailalagay sa magandang puwesto. Kayat tuloy napapabayaan na nila ang pagtupad sa kanilang tungkulin, kamakailan lamang mga suki, isang Joshua Ra&amp;ntilde;ola, 17, estudyante ng City College of Manila ang sinaksak at napatay ng mga holdaper sa may panu-lukan ng Soler at Reina Regente St. sa Binondo, Manila. May ilang metro lamang ang layo sa presinto-11 na pinamumunuan ni P/Supt. Frumento Villareal, aba mga suki, walang pulis ni isa man nang maganap ang krimen. Bakit kaya wala ang mga tauhan ni Villareal ng mga sandaling iyon? Abala kaya si Sir at ang kanyang mga tauhan sa pag-iikot ng kanilang padrino, he-he-he!. Hindi lamang Binondo ang aking tinutukoy mga suki, sa buong Kamaynilaan ay laganap din ang holdap at robbery snatching ayon sa reklamong ipinararating sa akin. Diyan lamang sa Intramuros na kung saan matatagpuan ang mga gusali ng mga sikat na kolehiyo at kaharap lamang ng Manila City Hall na kung saan abot tanaw lamang ni P/SSupt. Ricardo Ibay ang hepe ng Manila City Hall Detachment-Special Operation Group. Aba mga suki, walang kamalay-malay si Ibay at ang kanyang mga tauhan sa malaganap na tutok kala-wit na nangyayari sa mga estudyante. Marami na ang naholdap na estudyante ng mga nakatambay diyan Sir. Walang oras kung sumalakay ang mga ito sa mga kaawa-awang estudyante. Nasaan ka Sir at ang iyong mga trusted ng mga bataan, abala rin sa paghahanap ng padrino? Tanong lang Sir. Sa aking palagay mga Sir, hayaan natin ang nakatataas ang siyang pumili ng mga karapat-dapat na iluklok sa puwesto. Kung ating bibigyan ng pansin ang mga kandidatong may kakayahang mailuklok sa puwesto ay sina P/SSupt. Juanito De Guzman, Deputy Director for Administration na subok ang kakayahan sa pagsugpo ng krimen; P/SSupt. Rafael Corpuz, Deputy Director for Operation na subok ang katatagan sa pakikisagupa sa mga nagsi-alsang supporter ni dating pangulong Joseph Estrada; Ang masipag na Traffic Chief ng Maynila na si P/SSupt. Gil De Castro; Ang astig at walang takot na humarap sa mga kriminal at napipisil ng Manilas Finest Brotherhood Association, Inc. (MFBAI) na si P/SSupt. Elmer Jamias at P/SSupt. Danilo Abarzosa ng Tondo Police Station, na pawang pulis-Maynila. At ang maugong na maugong na napipisil umano ni Presidente Gloria Macapagal-Arroyo ay si P/SSupt. Roberto &amp;quot;Boysie&amp;quot; Rosales na kasalukuyang Provin-cial Director ng Cavite, na malaki ang naitulong sa pagsugpo sa droga at napatahimik ang dating magulong lalawigan. Silang lahat ay kuwalipikadong pumalit sa puwestong iiwanan ni Bulaong, ngunit may karapatan din siguro si Manila Mayor Lito Atienza sa pagrekomenda kung sino ang kanyang iindorso upang mamuno sa hanay ng kapulisan ng kanyang Lungsod. Tigilan na muna ang panliligaw, harapin naman ninyo ang inyong tungkulin at ipakita ninyo ang serbisyo sa mga mamamayan na umaasa sa inyo.</body>
<link>http://www.philstar.com/Article.aspx?articleId=259665&amp;publicationSubCategoryId=94</link>
</article>
<article>
<title>Ewing's sarcoma: Tumor sa buto</title>
<author>WHAT'S UP DOC? Ni Dr. Tranquilino Elica&amp;ntilde;o Jr.</author>
<date>
<month>August</month>
<day>01</day>
<year>2004</year>
</date>
<body>ANG Ewings sarcoma ay karaniwang tumatama sa mga kabataang may edad 10 hanggang 20. Ito ay tumor sa buto. Makadarama ng grabeng sakit ang pasyente lalo na sa panahong nadedevelop ang tumor mass. Maaaring magkaroon ng trauma ang pasyente dahil dito at maaari ring magkaroon ng tinatawag na pathogical fracture. Ang pagkakaroon ng lung metastases ay magiging dahilan ng pag-ubo o kayay hemoptysis. Maaari ring magkaroon ng fever ang pasyente. The tumor mass may be apparent as palpable mass often tender to palpation. Ang chemotheraphy at surgery ay mga paraan para malunasan ang Ewings sarcoma. Sa paraang chemotheraphy gagamit dito ng vincristine, adrymucin at cyclophosfamide. Maaari ring gamitin ang Actinomycin at Ifosphamide. Pagkaraan ng dalawa o tatlong buwang pag-chemotherapy, maaari nang sumailaim sa radiotherapy ang pasyente kung ito ang kanyang pipiliin. Sa radiotheraphy, bibigyan na ng total dose na 50 at 60 Gy sa loob ng lima hanggang anim na buwan ang pasyente. Samantala ang surgery ay maaari namang isagawa lalo na kung buto sa tadyang at fibula ang mga apektadong bahagi. Pagkaraan nito maaari nang ipagpatuloy ang pag-chemo. As far as palliative treatment is concerned, standard chemotherapy as previously described is appropriate for widespread symptomatic metastases. Local symptoms of pain or bleeding may be better dealt with by local radiotheraphy.</body>
<link>http://www.philstar.com/Article.aspx?articleId=259669&amp;publicationSubCategoryId=94</link>
</article>
<article>
<title>Hindi lang si Angelo ang 'anak ng Diyos'</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>August</month>
<day>01</day>
<year>2004</year>
</date>
<body>ISANG heroes welcome ang ibinigay kay Angelo de la Cruz, ang truck driver na binihag ng militanteng Iraqi. Ang pagkakabihag sa kanya ay naging daan sa maagang pullout ng mga tropang Pilipino sa Iraq. Sang-ayon ako kay Congressman Gilbert Remulla at ibang political analyst na nagsabing si Angelo ay hindi isang bayani at hindi dapat bigyan ng sobra-sobrang biyaya. Yes, Angelo de la Cruz is not a hero but a survivor. Mas maraming OFWs ang nagdaranas ng kaapihan at ito ang dapat aksyunan ng Arroyo government. Hindi mabilang ang mga OFWs na nakabilanggo sa Saudi at iba pang lugar sa Middle East. Walang tamang ulat kung ilang OFWs ang napupugutan ng ulo. Marami na ring Pinay domestic helpers na dahil sa kalupitan ng mga amo ang namamatay. Kamakailan, nagbalikbayan ang isang DH na sobrang binusabos at bugbog sarado sa employer niyang prinsesa. Isa pang DH ang bumalik na nasiraan ng bait. Marami ang nagdurusa sa bilangguan at parang mga kandilang unti-unting nauupos sa kawalang pag-asa na matutulungan at mabibigyan ng katarungan. Hindi lang si Angelo ang anak ng Diyos. Ito ang sigaw ng libu-libong Pilipinong pumipila sa isang agency para makapagtrabaho sa abroad. Karamihan sa kanila ay apektado ng travel ban sa Iraq. Sabi nila harangan man sila ng sibat ay handa silang makipagsapalaran at hindi na baleng mamatay sa Iraq huwag lang mamatay ng gutom sa Pilipinas.</body>
<link>http://www.philstar.com/Article.aspx?articleId=259682&amp;publicationSubCategoryId=94</link>
</article>
<article>
<title>EDITORYAL - Pulis salvage</title>
<author></author>
<date>
<month>August</month>
<day>02</day>
<year>2004</year>
</date>
<body>SUNUD-SUNOD ang malalaking balita tungkol sa mga pulis. Kamakalawa ay laman na naman ng balita ang tungkol sa apat na pulis na naaktuhang nagtatapon ng bangkay sa Calamba, Laguna. Ang itatapong bangkay ng lalaki ay nakalagay sa isang sako at hinihinalang binigti. Naaktuhan ng mga pulis-Calamba noong hatinggabi ng Huwebes ang apat na lalaking nakapalibot sa isang van. Nang sitahin, nagpakilalang mga pulis sa Southern Police District ang mga lalaki. Dinis-armahan sila at nang siyasatin kung ano ang nasa loob ng sako, isang lalaki na nasa pagitan ng 30-40 taong gulang at may taas na 55&amp;quot; ang naroon. May bakas ng tali sa leeg na halatang binigti. Pawang mga PO1s ang mga pulis na sangkot sa pangsasalvage. Mga bagitong pulis na maaga nang nagsasabog ng lagim. Mga pulis na walang alam kundi ang shortcut na parusa. Ayon sa report ang lalaking sinalvage ay isang notorious na holdaper na nag-ooperate sa Pasay at Makati Cities. Sinalvage umano ang lalaki sapagkat pumatay ito ng pulis. Hindi na bago ang pangsa-salvage na naging tatak na sa mga pulis. Masamang tatak na hindi na siguro mabubura habang sila ay nakasuot ng kanilang asul na uniporme. Makita lamang ang kanilang uniporme ay ang pangsasalvage na ang nagrerehestro sa isipan ng mamamayan. Hindi masisisi ang mamamayan kung ganyan ang maging pagtingin sa mga pulis. Ilang taon na ang nakararaan, naging banner story nang halos lahat ng mga pahayagan lalo ang mga tabloid ang ginawang pagsalvage ng mga pulis sa dalawang kabataang lalaki sa Tondo na pinaghihinalaang mga holdaper at snatchers. Partehan umano sa perang kuha sa paghoholdap ang dahilan kaya sinalvage ng mga pulis ang dalawa. Pagkaraang barilin sa Tondo ay dinala ang dalawa sa Fairview at doon itatapon. Subalit lingid sa kaalaman ng mga pulis, nabuhay ang isa sa mga lalaki at ito ang nakapagsumbong sa karumal-dumal na ginawa ng mga pulis. Mga pulis salvage. Ganito na ang nagiging kalakaran ngayon sa PNP. Lihis na sa kanilang pinag-aralan. Mas gusto nila ang mabilis na parusa na hindi naman tama. Labag sa batas. Gaano man ang kasalanan ng isang criminal, dapat pa ring dumaan sa legal na proseso sa Korte. Pinasama ng mga pulis-salvage ang imahe sa taumbayan dahil sa nangyayaring ito. Ang kaawa-awa ay ang ibang pulis na walang ginagawang masama. Nahahatak tuloy sila at nababahiran na rin ng dumi dahil sa gawain ng kanilang kasamahan. Dapat magkaroon ng paglilinis sa PNP at dapat ngang ma-educate ang mga bagitong pulis. Dapat nilang malaman na hindi kasama ang pagsalvage sa pagganap ng kanilang sinumpaang tungkulin.</body>
<link>http://www.philstar.com/Article.aspx?articleId=259777&amp;publicationSubCategoryId=94</link>
</article>
<article>
<title>One-spouse policy ang kailangan</title>
<author>AKSYON NGAYON Ni Al G. Pedroche</author>
<date>
<month>August</month>
<day>02</day>
<year>2004</year>
</date>
<body>OKAY sakin ang two-child policy na ipinapanukala ngayon sa ating Kongreso. Tutol ang simbahang Katoliko. Ang tao raw ay siyang &amp;quot;kayamanan&amp;quot; ng bansa. Kaya huwag daw sisihin ng gobyerno ang malaking populasyon sa pagkabansot ng ekonomiya. Maaari ngang may ibang dahilan kung bakit pilantod ang pambansang kabuhayan. Isa na riyan ang sobrang katiwalian sa gobyerno na siyang sinisisi ng simbahan. Pero hindi puwedeng baliwalain ang mabilis na paglobo ng populasyon. Tingin koy palso ang pahayag ng simbahan. Labis-labis nang nagampanan ng tao ang tagubilin ng Diyos na &amp;quot;humayo at magparami.&amp;quot; Ngayong marami na tayong kinapal sa balat ng lupa, kailangan namang maging responsable tayo. Ang populasyon ay walang pinag-iba sa isang pamilya. Kung ang sahod ng ama ng tahanan ay sapat lamang para maitaguyod ang dalawang anak, mabigat kung magdaragdag pa ng isang bibig na pakakainin. Kaya sa pag-tugon sa economic problem ng bansa, kailangan ang isang holistic approach. Okay ang two-child policy kung itoy hindi sapilitan. Magagawa ito kung bibigyan ng insentibo ang pamilyang magkakaroon lang ng dalawang anak. Puwedeng itoy tax incentive o scholarship na ibibigay sa isa o dalawang anak ng mag-asawang boluntaryong tutupad sa ganyang patakaran ng gobyerno. Bukod diyan, kailangan ding ipatupad nang mahigpit ang batas laban sa concubinage o adultery o pagkakaroon ng dalawa o higit pang asawa. Isa ring dahilan iyan kung bakit maraming anak sa labas na naisisilang. Bukod sa 2-child policy, kailangan ang 1-spouse policy. Sa ngayoy higit na sa 80-milyon ang populasyon ng Pilipinas. Dapat mag-survey ang gobyerno kung ilang porsyento ng bilang na ito ang mga anak sa labas at base ritoy gumawa ng karampatang solusyon. Baka masindak tayo kung malalamang malaking porsyento ng populasyon ay yung mga tinatawag na bastardo. Hindi dapat sisihin ang mga anak kundi ang mga magulang na iresponsable. Kung tutuusin, labag sa batas ang pambaba-bae o panlalalaki ngunit kakat- wa na maging sa mga matataas na opisyal ng gobyerno, lalo na sa mga kalalakihan ay may mga gumagawa nito. Ugat pa iyan ng graft and corruption. Dahil sa maraming taong pakakainin at daramtan, ang isang babaero o lalakero ay mapipilitang gumawa ng lisya.</body>
<link>http://www.philstar.com/Article.aspx?articleId=259789&amp;publicationSubCategoryId=94</link>
</article>
<article>
<title>Kelan nagbago, naging salbahe</title>
<author>SAPOL Ni Jarius Bondoc</author>
<date>
<month>August</month>
<day>02</day>
<year>2004</year>
</date>
<body>MALAKING balita na ngayon ang maging tapat. Front-page news kapag may cabbie na nagsoli ng naiwang alahas sa taxi, o kliyente na nag-alerto sa banko na labis ang ibinayad. Dati-rati, balita ang masamang asal. Kelan nagbago ang buhay? Noon, sabi ng matatanda, kung naiwan mo ang pitaka sa restoran, walang gagalaw dun hanggang bumalik ka. Ngayon dinudukot na sa bulsa mo. Noon puwede iparada ang jeep na walang lock kahit saan. Ngayon aagawin ang kotse mo sa tutok ng baril. Sabi ng iba, kasalanan ng media. Parati raw kasi hina-highlight ang marahas at masama. Pero baligtad nga e. Ang mga krimen, binabaon na lang sa inside pages, sama-sama sa isang box ng maiikling items. Ang di-karaniwang kabutihang-asal na nga ang news ngayon. Sabi rin ng iba, dala ito ng kahirapan. Sa dami raw ng walang trabaho, naging tuso at makasarili ang tao. Pero hindi ako sang-ayon. Noon nagbibigay pa ng libreng apa ang mahirap ng sorbetero. Hindi siya tuso o makasarili. Masayahin nga e. Sabi, dahil sa maling pagpapalaki ng magulang at pagtuturo ng guro. Abay maraming animoy sutil sa bahay at pilyo sa school pero nagiging pari o madre. Marami ring parang maamong tupa na nagiging rapist o kidnapper o drug lord. Sabi, napagaya na ang madla sa asal ng bulok na pulitiko. Maari nga, pero sa wari koy mas marami pa rin ang hindi nagpapadala sa alon ng kabuktutan na pumapalo sa pampang ng lipunan. Marami ngang bulok, pero mas marami pa rin ang matuwid. Hindi maikakaila na dumami ang loko sa paglaki ng populasyon. Law of averages, ika nga. At lumalabas ang pagkaloko di lamang dahil sa media o pangangailangan, pabayang magulang at guro o paggaya sa bulok na lider. Malaking factor din ang loobin ng tao, o konsiyensiya. Ito yung maliit na boses sa loob ng pusot isipan na sumasaway sa tao kung nalalapit sa tukso, o kaya nag-uudyok sa kanya na gumawa ng masama. Huwag sana ibintang sa iba ang sariling kasamaan.</body>
<link>http://www.philstar.com/Article.aspx?articleId=259794&amp;publicationSubCategoryId=94</link>
</article>
<article>
<title>&amp;quot;Bakeet...? Fiscal Lagrimas Agaran!&amp;quot;</title>
<author>CALVENTO FILES Ni Tony Calvento</author>
<date>
<month>August</month>
<day>02</day>
<year>2004</year>
</date>
<body>NAGTATAG ANG DEPARTMENT OF JUSTICE NG ISANG TASK FORCE KUNG SAAN DINIDINIG ANG MGA KASONG KINASASANGKUTAN NG MGA BATANG, BELOW 18 NA NAGING BIKTIMA NG PANG-AABUSO. MGA KASONG RAPE O VIOLATION OF REPUBLIC ACT 7610, O ANTI-CHILD ABUSE LAW. Nagsampa ng kaso ang isang menor-de-edad (16 yrs. old) na si &amp;quot;Jenny&amp;quot; (di tunay na pangalan) laban sa Mayor ng Sta. Cruz, Marinduque na si Mayor Percival Morales. Nangyari diumano ang insidente nung Jan. 15, 2004. The case was docketed under I.S. No. 2004-144. Si DOJ State Prosecutor LAGRIMAS AGARAN ang naatasang humawak ng Preliminary Investigation nito. News about this alleged Rape case was prominently featured in leading dailies, radio programs and even on television. Sa programa ni Pareng Ramon Tulfo, naipalabas din ang kasong ito. Isinulat ko rin ito dito sa &amp;quot;CALVENTO FILES&amp;quot; nung March 8, 2004. Unang hinawakan nitong Prosecutor na ito, nung FEB. 18, 2004. Pebrero pa mga kaibigan hawak na nito ang kasong ito! Nung July 22, 2004, sa isang hearing sa DOJ, kung saan nakatakda na magsumite ng Supplemental Reply Affidavit ang prosecution, inihayag nitong babaeng prosecutor na si Fiscal Agaran na MAG-IINHIBIT DAW SIYA SA KASO. ANG IBIG SABIHIN NITO AY &amp;quot;EXCUSE ME, AYOKO NA!&amp;quot; Huh, anong nangyari Fiscal Agaran? Bakeet? Sa isang panayam kay Atty. Minerva Ambrosio, mangiyak-ngiyak daw itong si Fiscal Agaran at tumaas ang blood pressure dahil sa isang artikulong lumabas, na hawak niya ang isang photo copy na isinusulat ng ating kasama sa PSNGAYON, na si Bening Batuigas. Nagtatanong si Bening kung ano na ang nangyari sa kaso ni Mayor Percival Morales ng Sta. Cruz, Marinduque. Nagtanong din kung bakit naantala ang paglabas ng resolution sa kasong ito? Dahil daw dito sa artikulong ito, nagdesisyon itong Fiscal Agaran na ito na hindi na niya hahawakan ang kaso. Okay, fine whatever. Thats your call, Fiscal Agaran. Subalit, utang na loob, ang mga public officials ay hindi dapat maging &amp;quot;onion-skinned&amp;quot; (balat sibuyas). Matapos ang ilang buwan, magdedesisyon kang mag-iinhibit? Unang-una, nung hawakan mo ang kasong ito, alam mo nang &amp;quot;this was a high profile case.&amp;quot; Marami nang naglabasan ng news item tungkol dito. At that point in time, dapat ka nang nag-iinhibit kung ayaw mo palang maisusulat ka ng media. Sinisi na naman ang media, eh, trabaho lang ang ginagawa namin. &amp;quot;If you cant stand the heat in the kitchen, get out of it!&amp;quot; Ang pagiging miembro mo ng Special Task Force ng DOJ ay isang sensitibong posisyon. Dapat pala wala ka dyan! Sa kanyang (Fiscal Agaran) pag-iinhibit, ang ibig sabihin niyan kailangan mag-assign na naman ng isang DOJ Prosecutor na hahawak nito. Delay na naman sa kaso para sa akusado at sa biktima. Pati na rin ang pera ng mga taxpayers ay nasasayang. Ayaw ni Chief State Prosecutor Joven Zu&amp;ntilde;o ng ganyan. Repasuhin natin ang mga &amp;quot;PARTICULARS sa I.S. No. 2004-144 na isinumite at pinirmahan ni State Prosecutor Lagrimas Agaran. Nabigyan tayo ng kopya nito. February 18, 2004 na-assign sa kanya ang kaso for preliminary investigation. February 24 nagpalabas siya ng &amp;quot;subpoena to both parties to attend hearing set on March 16 and 23, 2004.&amp;quot; Nung March 16, 2004, &amp;quot;counsels for respondents filed motion for additional time to file counter affidavit. Atty. June Ambrosio (first name calling sila nung abogado mula sa DSWD na si Atty. Minerva Ambrosio. Close kaya sila (?)) and the DSWD did not object. March 23 humarap ang dalawang testigo para sa respondent affirmed their affidavits sa harap nitong si Fiscal Agaran. Humingi na naman ng additional time ang mga counsels for respondents para magsumite ng counter-affidavit. Hindi na naman nag-object itong si Atty. Ambrosio. (teka, bakit ka ba payag nang payag Atty. Ambrosio? Matanong lang kita, ha Atty June? Di ba dapat isang speedy resolution sa kasong ito ang binabatbat mo?). April 12, 2004 nag-&amp;quot;Motion to reset hearing schedule on April 14 and 22 to May 27 2004 was filed and was received by Carol (sino siya?) secretary of Atty. Ambrosio. Tinawagan daw ni Fiscal Agaran sa landline niya si Atty, Ambrosio para i-confirm ang resetting ng hearing for May 27, 2004. Dito na dapat bakbakan itong si Fiscal Agaran. Bakit ka pumayag ng ganun katagal na resetting? Inabuso mo ba ang iyong discretion para i-accommodate ang request na ito? Normal ba na kailangan mo pang tawagan at hanaping personal ang mga abogado para kunin ang kanilang approval para i-reset ang hearing? Tama ba yun, Chief Zu&amp;ntilde;o? May kulay kaya ito dahil si Percival Morales ay tumatakbo for re-election at ang eleksyon ay nakatakda sa May 10? Ina-accommodate kaya ito ni Fiscal Agaran para makapagkampanya si mayor at palampasin ang eleksyon? Isinantabi ba muna niya ang kaso ng isang minor para dito? Nakausap ko si Chief Zu&amp;ntilde;o kahapon, Linggo, at ipatatawag daw niya itong si Fiscal Lagrimas Agaran. Abangan natin ang development. Marami pa tayong tanong sa susunod na issue ng &amp;quot;CALVENTO FILES&amp;quot; sa Miyerkules. Kayo, anong palagay nyo? Padinig naman. PARA SA ANUMANG COMMENTS O REACTIONS, MAARI KAYONG MAG-TEXT SA 09213263166. MAARI DIN KAYONG TUMAWAG SA 7788442.</body>
<link>http://www.philstar.com/Article.aspx?articleId=259804&amp;publicationSubCategoryId=94</link>
</article>
<article>
<title>Editoryal - Matapang na pulis</title>
<author></author>
<date>
<month>August</month>
<day>03</day>
<year>2004</year>
</date>
<body>HINDI lahat ng pulis ay masasama. Mayroon ding mabubuti at matatapang. May handang isugal ang buhay para maprotektahan ang taumbayan. Isa sa mabubuti ngunit matapang na pulis si SPO1 Charlito Corpuz na naka-assigned sa Police Community Precinct 1 ng Mandaluyong city police. Tatlong holdaper ng bus ang napatay ng matapang na si Corpuz. Walang takot na sinagupa ang tatlo matapos mag-announced ng holdap sa EDSA-Shaw Crossing. Nakaupo sa likuran ng driver si SPO1 Corpuz. Sumakay siya sa Fairview para mag-report sa trabaho dakong alas-otso ng gabi. Sumakay naman ang tatlong holdaper sa tapat ng Camp Crame. Ang isa ay umupo rin sa likod ng driver katabi pa ni SPO1 Corpuz. Ang dalawang iba pa ay sa hulihan. Nang bumunot ng baril ang katabi ni SPO1 Corpuz at tinutukan ang driver ay mabilis ding nabunot ng pulis ang kanyang caliber .45 na service firearm. Ipinutok sa holdaper. Bulagta ito. Nagsipagbunot na rin ng baril ang dalawa pa subalit mas mabilis si SPO1 Corpuz, inupakan ang dalawa. Nakipagbarilan ang mga holdaper at tinamaan sa kanang kamay si SPO1 Corpuz pero buo ang loob niya. Ginamit niya ang kaliwang kamay para tapusin ang dalawang halang ang kaluluwa. Nang mahawi ang usok, nakatimbuwang ang dalawa pa. Patay na. Ang pulis na katulad ni SPO1 Corpuz ang matagal nang hinahanap ng taumbayan sa kasalukuyan. Matapang at tapat sa tungkulin. Hindi pulis na nangsa-salvage, nangongotong, nanghuhulidap, nangingidnap, nangangarnap at nagtutulak ng shabu. Ang katulad ni SPO1 Corpuz ang dapat pamarisan ng iba pang miyembro ng PNP. Kung ang mga pulis ay magiging katulad ni SPO1 Corpuz, nasisiguro naming maibabalik ang nawalang tiwala ng taumbayan sa kapulisan. Kung ang mga pulis ay magiging kasingtapang ni SPO1 Corpuz nasisiguro naming mababawasan ang mga holdaper na nagkalat ngayon sa lansangan ng Metro Manila at walang takot na nambibiktima at ang masaklap, pumapatay pa. Pinaka-latest na biktima ng mga holdaper ay ang estudyanteng si Joshua Ra&amp;ntilde;ola. Hinoldap si Ra&amp;ntilde;ola sa kanto ng Soler at Reina Regente, Binondo Manila dakong 7:30 p.m. Sasakay na sa dyipni si Ra&amp;ntilde;ola patungong Baclaran nang holdapin. Sapilitang kinuha ang backpack ni Ra&amp;ntilde;ola pero lumaban siya sa mga holdaper. Ito ang naging dahilan para siya saksakin. Kung may pulis na nagroronda, maaaring hindi sinapit ni Ra&amp;ntilde;ola ang malagim na kamatayan. Sanay marami pang katulad ni SPO1 Corpuz ang mamayani para naman makaligtas ang taumbayan sa masasama.</body>
<link>http://www.philstar.com/Article.aspx?articleId=259897&amp;publicationSubCategoryId=94</link>
</article>
<article>
<title>MIAA opisyal humingi ng P15-M komisyon sa kontrata sa airport</title>
<author>BALITANG SPECIAL Ni Deo Macalma</author>
<date>
<month>August</month>
<day>03</day>
<year>2004</year>
</date>
<body>ALAM nyo bang masiba pala sa paghingi ng komisyon ang isang opisyal sa Manila International Airport Authority (MIAA)? Ayon sa aking bubuwit, happy birthday muna kay President Gary Teves ng Land Bank of the Philippines; Elmer Bong Labog ng Kilusang Mayo Uno; Tony Emmanuel ng Saisaki, Monet Aviles ng Palawan at Bro. Ben Magno Domingo ng Aurora, Isabela. * * * Alam nyo bang masiba pala sa komisyon ang isang opisyal ng MIAA? Ayon sa aking bubuwit, kaya pala super yaman na ang nasabing opisyal sapagkat walang pinalalampas na kontrata sa airport ng wala siyang nakukuhang komisyon. Kaya lang sumobra naman yata sa pagiging garapal sapagkat kung humingi ngayon ng komisyon ay advance. Hindi pa nagsisimula ang project, kailangan ay maibigay na sa kanya ng buo ang porsiyento. Katulad na lamang nitong isang project, meron nang Memorandum of Agreement (MOA) pero kayang-kaya niyang hindi sundin ang kanyang bossing kapag hindi naibigay ang komisyon in advance. Ayon sa aking bubuwit, P150-million ang project na pinirmahan na noon ni dating MIAA General Manager Ed Manda na MOA tungkol sa security ng Ninoy Aquino International Airport. Kaya lang, dahil hindi nakapagbigay ng komisyon na P15-million yung foreign businessman, ibinasura ang proyekto. Napakagarapal mo naman Sir! Nauna rito ay kinasuhan na rin sa Office of the Ombudsman ang naturang opisyal dahil tumanggap naman ng P1.5 million na komisyon sa isang security agency. Kaya lang ay hindi rin natupad yung kontrata. Nang bawiin ang ibinigay na komisyon, nagbigay ng tatlong tsekeng kabayaran subalit ang mga ito ay nagsipagtalbugan. * * * Ayon sa aking bubuwit, kaya pala naging bilyonaryo ang nasabing opisyal dahil kilala itong masiba sa komisyon. Maniniwala ba kayo na siya ay simpleng opisyal lamang na maliit ang suweldo pero isa na siyang bilyonario? Madam President Gloria Macapagal-Arroyo, dapat pala ang opisyal na ito ang unahin mong sibakin. Mantakin nyo naman, batay sa kanyang isinumiteng Statement of Assets &amp;amp; Liabilities (SAL) ang kanyang yaman ay umabot sa mahigit isang bilyong piso. Ito ay P1,200,026,500.00 Ano kaya ang negosyo ng opisyal na ito? Umeebak kaya siya ng pera? * * * Ayon sa aking bubuwit, ang opisyal ng MIAA na masiba sa paghingi ng komisyon ay si Siya ay chairman ng Bidding and Awards Committee (BAC). Kaya naman pala walang nakakalusot na kontrata nang wala siyang komisyon. Siya ay walang iba kundi si Engr. M. as in Masiba.</body>
<link>http://www.philstar.com/Article.aspx?articleId=259913&amp;publicationSubCategoryId=94</link>
</article>
<article>
<title>2-chikd policy: Pagpigil sa panggigigil</title>
<author>HALA BIRA Ni Danny Macabuhay</author>
<date>
<month>August</month>
<day>03</day>
<year>2004</year>
</date>
<body>SA isang demokrasyang bansa na katulad ng Pilipinas, walang sinuman ang maaaring magdikta sa isang mag-asawa kung ilan ang kanilang dapat na maging anak. Subalit, may responsibilidad ang estado na magpanukala ng mga hakbangin upang maiwasan ang paglobo ng populasyon. Ang pinaka-popular na panukala na pinag-uusapan ngayon ay ang 2-child policy ni Albay Rep. Edcel Lagman. Ayon kay Lagman, patas lamang ito sapagkat walang parusang ipinapataw ito sa mga hindi makakasunod ngunit magbibigay naman ito ng incentives na katulad ng free education sa mga gustong sumunod sa programa. Kapag naging tagumpay ang 2-child policy, darating ang panahon na kung hindi naman maging zero ang paglaki ng population, malaki ang kabawasan sa pagdami ng Pilipino. Ang problema nga lamang sa panukalang ito ni Lagman maaaring maging taliwasan ito sa gustong mangyari ng simbahang katoliko. Matibay ang paninindigan ng simbahan na papayag lamang ito sa anumang pagbabawas ng pagdami ng tao sa Pilipinas kung natural birth control lamang. Sa simbahan, kahit na zero-child policy, basta magpigil lamang sa panggigigil. Tututol sila sa paggamit ng anumang pills, condoms o contraceptives. Okey lang sa kanila ang lahat, natural lamang ang gawin. Talagang hindi na maikakatwa na delikado ang katayuan ng Pilipinas kapag hindi naampat ang pagdami ng tao sa ating bansa. Hindi lingid sa kaalaman ni President Gloria Macapagal-Arroyo kung ano ang paninindigan ng simbahang Katoliko sapagkat isa siyang masunuring saradong Katoliko. May pagtitiwala ako sa kakayahan ni GMA kung papaano niya maipatutupad ang kanyang programa sa bagay na ito na hindi babangga sa prinsipyo ng sinuman. Kung sabagay, matupad lamang ang ilan sa 10-point agenda ni GMA kahit na hindi kaagad lahat may palagay akong pati ang problema sa populasyon ay maaaring isa na sa mareresolba kung hindi man magtataas sa antas ng kabuhayan sa Pilipinas.</body>
<link>http://www.philstar.com/Article.aspx?articleId=259915&amp;publicationSubCategoryId=94</link>
</article>
<article>
<title>Templo sa Bureau of Customs</title>
<author>ORA MISMO Ni Butch M. Quejada</author>
<date>
<month>August</month>
<day>03</day>
<year>2004</year>
</date>
<body>MATUNOG ang name ni NAIA Customs Collector Celso Templo para sa puwesto ni BOC Commissioner Antonio Bernardo. Kaya marami nang bumibili ng prutas na balimbing sa BOC? Si Templo raw ang hahalili sa tronong iiwanan ni Tony kapag nagbaba ng basbas si Prez GMA. Nakatutulig ang balita sa nakaambang palitan. Kaya naman wait and see ang mga negosyante kaya patay ang koleksyon. May mga kamoteng hindi na mapakali dahil naghahanap na sila ng padrino para kay Templo. Ika nga, gisado este mali demoralisado pala ang ilang kamoteng empleado. Si Templo ay 36 years na sa Bureau. Rose from the rank ang taong ito. Isa itong INC. Ayaw namang magbigay ng anumang pahayag si Tony tungkol sa tsismis. Trabaho ang importante kay Tony. Sabi ni Tony, tumaas ang koleksiyon niya ngayon July kumpara noong isang taon. Nakalikom siya ng P10.72 billion versus target na P9.842 billion or 9 percent above goal. Sa madaling salita, hindi niya pinababayaan ang kanyang trabaho sa Customs. Mukhang pinagsasabong ng ilang urot si Tony at Celso? anang kuwagong haliparot. Bakit naman? tanong ng kuwagong Kotong cop. &amp;quot;Siyempre masakit para sa isang Commissioner ang napapabalitang tatagpasin siya sa bureau. Eh, nagta-trabaho naman ng husto si Tony. Gusto ba naman ni Celso na maging Commissioner? tanong ng kuwagong SPO-10 sa Crame. Siyempre tatanggihan ba naman ni Celso ito eh pangarap ng kahit na sinong empleado sa bureau ang maging bossing dito. Ano ang problema ngayon? Iyan ang hihintayin natin, kamote.</body>
<link>http://www.philstar.com/Article.aspx?articleId=259925&amp;publicationSubCategoryId=94</link>
</article>
<article>
<title>EDITORYAL - Bantayan ang mga tusong negosyante</title>
<author></author>
<date>
<month>August</month>
<day>04</day>
<year>2004</year>
</date>
<body>IKALAWANG pagtataas na ng petroleum products mula nang maupo sa puwesto si President Gloria Macapagal-Arroyo. Nagtaas muli ng 50 sentimos bawat litro ng gasoline ang Pilipinas Shell, Caltex Philippines at ang Seaoil Petroleum Inc. At maaaring magtaas pang muli sa susunod na buwan. Ang panibagong pagtataas ay bunga umano ng pagkalugi ng isang malaking Russian oil company at ang nagaganap na strike ng mga manggagawa sa South Korean oil refinery. Inamin naman ng Malaca&amp;ntilde;ang na wala silang magagawa sa sunud-sunod na pagtataas ng petroleum products. Maraming beses na itong sinabi ng Malaca&amp;ntilde;ang. Ang ganitong katwiran ay mahirap tanggapin lalo pa ng mga maliliit at mahihirap na mamamayan. Ang isasaisip nang naghihirap na mamamayan ay para ke pa at naglagay ng pinuno sa bansang ito kung hindi naman pala kayang kontrolin ang walang patlang na pagtataas. Para ano pa at nasa puwesto sila kung hahayaan na lamang na sumagasa nang sumagasa ang mga higanteng kompanya ng langis na ang apektado ay ang mahihirap. Sa sunud-sunod na pagtataas ng petroleum products na kinabibilangan ng gasoline, diesel at liquefied petroleum gas (LPG) hindi na halos makahinga ang maliliit na mamamayan sa paghihigpit ng sinturon. Wala raw magagawa sa pagtataas nang petro-leum products pero nakapagtataka rin naman na walang magawa ang pamahalaan para mabantayan ang mga tusong negosyante. Nang magtaas ng presyo ang tatlong higante, kasama ring tumaas ang mga pangunahing bilihin gaya ng asukal, mantika, karne at isda. At hindi naman namomonitor ng Department of Trade and Industry (DTI) ang nangyayaring ito. Marami na ang nahihirapan sa paghihigpit ng sinturon at marami na rin naman ang sumusulak sa galit sapagkat wala nang mabili ang karampot na kinikita. Kung walang magagawa sa tatlong higanteng kompanya ng langis, gumawa naman ng paraan ang gobyerno laban sa mga tusong negosyante. Magtalaga ang DTI ng mga tauhan na lihim na magbabantay sa mga pamilihan para madakma ang mga tusong negosyante na sobra-sobra kung magpatong ng presyo sa kanilang paninda. Malalakas ang loob ng mga tusong negosyante sapagkat nalalaman nilang ningas-kugon naman ang mga taga-DTI sa pagmo-monitor ng mga bilihin. Magsagawa ng kampanya laban sa mga ganid at tusong negosyante.</body>
<link>http://www.philstar.com/Article.aspx?articleId=260015&amp;publicationSubCategoryId=94</link>
</article>
<article>
<title>Sumuko sa akin ang isa sa mga pugante sa Sta. Rosa mass jail break</title>
<author>BAHALA SI TULFO Ni Ben Tulfo</author>
<date>
<month>August</month>
<day>04</day>
<year>2004</year>
</date>
<body>EKSLUSIBONG sumuko sa akin kahapon ng umaga ang isa sa mga 22 presong pumuga sa naganap na mass jail break sa Bureau of Jail Management and Penology (BJMP) Sta. Rosa Laguna. Itoy matapos makausap ako sa telepono kamakalawa ng puganteng si Edgardo Javier. Sa tulong ng kanyang kapatid at ama, hindi naging mahirap para sa aking kumbinsihin sa telepono si Javier. Kahapon sa tanggapan mismo ng BITAG nakipagkita sa akin si Javier. Sa harap ng aming camera hindi na napigilan ni Javier umiyak matapos niyang ikuwento sa akin ang pambubugbog sa kanya. Ayon pa kay Javier, napilitan daw siyang sumama sa mga kasamahan niyang preso nang makita niya, isa-isang pasimpleng dumaan lang ang mga ito sa kusina habang tulog na tulog ang mga guwardiya ng BJMP. Dagdag pa ni Javier, napilitan daw siyang tumakas dahil hindi naman daw totoo ang kasong isinampa laban sa kanya tungkol sa droga. Naging pagkakataon para sa kanya ang pagpuga para ipaalam sa publiko ang katotohanan. Pagkatapos ng kanyang mga sumbong sa akin agad kong tinawagan ang Criminal Investigation Detection Group (CIDG) Camp Crame upang opisyal na ipaalam ang pagsuko sa akin ni Javier. Kasalukuyan nasa pangangalaga ng tanggapan ni Colonel Manuel Gaerlan at patuloy na iimbestigahan. Dito masisilip kung ano yung &amp;quot;spot report&amp;quot; na isinumite ng BJMP Sta. Rosa Laguna sa nasabing jail break. Lumalabas na katarantaduhan yong idinahilan ng BJMP sa diyaryo na itinaon ng mga presong ito sa construction ng P8-milyong tatlong palapag na gusali ng Municipal Jail, Bureau of Fire at PNP Station kung kayat nakatakas ang mga ito, tsk-tsk- tsk! Base sa salaysay ni Javier, wala silang sinira at ang dahilan kung bakit sila nakatakas, tulog na tulog daw ang mga BJMP guards. Parang mga sawang busog itong mga BJMP guards kaya siguro napasarap yong tulog. Abangan ang buong istorya ngayong Sabado sa &amp;quot;BITAG&amp;quot; IBC-13. Ang istoryang ito ay ekslusibo sa BITAG subalit ibinahagi ko ito sa news network ng aking nakababatang kapatid na si Erwin sa ABS-CBN. * * * BITAG hotline numbers, para sa mga NAABUSO, NAAAPI, at BIKTIMA ng PANLOLOKO o anumang uring katiwalian, I-text (0918) 9346417 tumawag sa mga numerong ito 932-8919 / 932-5310. Manood tuwing Sabado, 7:00-8:00 p.m. IBC-13, &amp;quot;BITAG&amp;quot;</body>
<link>http://www.philstar.com/Article.aspx?articleId=260029&amp;publicationSubCategoryId=94</link>
</article>
<article>
<title>Gen. Ebdane bigyan mo ng P 100 thou cash reward si SPO1 Corpuz</title>
<author>BANAT NI BATUIGAS Ni Bening Batuigas</author>
<date>
<month>August</month>
<day>04</day>
<year>2004</year>
</date>
<body>HUWAG na tayong magtaka kung inuulan ng grasya si SPO1 Charlito Corpuz ng Mandaluyong City police na nakabaril ng tatlong holdaper sa loob ng pampasaherong bus noong Sabado. Kasi nga, sa sunud-sunod na katiwalian na kinasangkutan ng ating kapulisan nitong nagdaang mga araw tulad ng salvage sa Laguna at mga kasong bangketa, hulidap, kalawit at extortion, eh itong heroic feat lang si Corpuz ang masabi nating positibo na maaring makabura ng mga ito. Maliban sa i-promote si Corpuz, dapat hindi mangiming gawaran siya ni PNP chief Dir. Gen. Hermogenes Ebdane Jr. na bigyan ng cash reward na P100,000. Mabuti nga yan at sa trabaho siya nagpasiklab hindi tulad ng iba nating pulis diyan na sangkot sa mga bangketa, kalawit at hulidap na nakakasira pa ng imahe ng pulisya natin. Kapag ginawaran kasi ni Ebdane ng cash reward si Corpuz, tiyak ang mga pulis natin ay maghahanap na lang ng mga kriminal imbes na masangkot sa ilegal, di ba mga suki? Kaya dumadami ang mga kotong cops natin eh siguro ang isang dahilan ay dahil sa kakulangan ng incentives para sa mga nagtatrabaho naman, he-he-he! May pondo naman ang PNP kaya siguradong matatanggap ni Corpuz ang premyo sa kabayanihan niya, di ba mga suki? Hindi biro ang ginawa ni Corpuz. Kahit nasa balag ng alanganin ang buhay niya, nakipagbarilan siya sa tatlong holdaper sa loob ng JMK-JOJO bus na sinakyan niya para magreport sa trabaho. Kahit may tama na sa kanang kamay, inilipat ni Corpuz ang kanyang kalibre .45 sa kaliwang kamay at inubos nga ang tatlo, he-he-h! Parang sa pelikula ang ginawa ni Corpuz no mga suki? Kaya pala malakas ang confidence ni Corpuz sa kakayahan niya ay dahil na rin sa palagi itong nagsasanay sa firing range. Para handaan ng mga tauhan niya ang pakikipagtuos sa mga kriminal, minabuti kasi ni Supt. Ericson Velasquez, ang hepe ng Mandaluyong City police na magsagawa ng friendly shooting competition sa hanay ng PCP niya at nagbunga naman. Sa sariling bulsa ni Velasquez kinuha ang pondo ng shooting competition pero hindi nangangahulugang umaangal siya, he-he-he! I-reimburse mo na lang kay Gen. Ebdane ang gastos mo, Supt. Velasquez Sir. Maganda naman kasi ang kinalabasan eh! Mapapansin natin na ang mga naglalabasang balita halos araw-araw ay ang mga hulidap cops at pag-aresto ng apat na pulis SPD sa Laguna na sa aktong nagtatapon ng salvage victim. Isama na natin ang pitong pulis na sangkot sa illegal raid sa Taguig. Teka nga pala, bakit hindi naparusahan ang mga hepe ng tiwaling pulis sa aspetong command responsibility. Kaya lumalaki ang ulo ng mga pulis natin sa ibaba ay dahil sa pagkalong sa kanila ng mga opisyales o station commanders nila. Panahon na para hagupitin ang mga hepe o station commanders para bantayan nila ang mga kilos ng kanilang mga tauhan, di ba Interior Sec. Angelo Reyes? Eh maganda na sana ang pasok mo diyan sa DILG pero parang kagaya mo rin ang pinalitan mo na si Joey Lina na panay laway lang at walang action. Umpisahan mo ng sibakin ang mga tiwaling station commanders at tiyak, titingalain ka ng sambayanan Sec. Reyes Sir! Huwag palamya-lamya na parang hinihikayat mo ang mga tiwaling pulis na ipagpatuloy nila ang masama nilang gawain!</body>
<link>http://www.philstar.com/Article.aspx?articleId=260032&amp;publicationSubCategoryId=94</link>
</article>
<article>
<title>&amp;quot;Fiscal Lagrimas Agaran !&amp;quot;</title>
<author>CALVENTO FILES Ni Tony Calvento</author>
<date>
<month>August</month>
<day>04</day>
<year>2004</year>
</date>
<body>NUNG LUNES, NASABI KO NA IPAGPAPATULOY KO ANG PAGTATALAKAY NG PAG I-INHIBIT NI STATE PROSECUTOR LAGRIMAS AGARAN SA KASONG KINASANGKUTAN NI STA, CRUZ MAYOR, PERCIVAL MORALES NA INIHAIN NG DSWD DAHIL SA REKLAMO NG ISANG 16 YR.OLD NA MENOR-DE-EDAD PARA SA KASONG RAPE. Nung July 22, sa isang hearing ini-set ni Prosec. Agaran inihayag niya sa mga counsels na prosecution at defense sinabi niya ito, Nilagay rin niya sa minutes ng hearing na pinirmahan ng mga dumalo. Lubha daw siyang naapektuhan ng lumabas sa dyaryo. Inuulit ko Fiscal Agaran. Tanong, bakit ka pumayag na I-reset ang hearing ng ganun katagal , mula April 12 to May 27? Alam naman nating lahat na si Mayor Morales ay isang re-electionist at ang elections ay gaganapin sa May 10, 2004. Binigyan ba ni Fiscal Agaran ng isang accommodation itong si Mayor Morales para siya ay mangampanya (nanalo nga pala, ito.) at palampasin ang eleksyon. Marami ang nagtaas kilay na kilala kong prosecutor din at mga abogado ng mabasa nila na si Fiscal Agaran mismo ang humanap at tumawag sa abogado nung bata ng DSWD na si Atty. Minerva Ambrosio para kausapin kung okay ba sa kanya ang resetting. Alam din natin na ang desk ng isang prosecutor ay puno ng papeles ng mga kaso na kanyang hinahawakan. Naging practice mo na ba ito, Fiscal Agaran to personally call on the attorneys in a case to seek their approval. What makes this case exceptional? A 64$ question which only Fiscal Agaran can shed light. A prosecutors task is to resolve a preliminary investigation as soon as possible. Kung mababasa mo lang ang mga text messages na ipinadala sa inyong lingkod tungkol sa mga reactions ng ating mambabasa, baka maiyak ka Fiscal Agaran. Karamihan naman kasi ay libelous at may malice. Tayo naman ay nagtatanong lang. Walang malisya. Trabaho lamang. Gaya ng dapat na ring tanungin itong si Atty. Ambrosio kung bakit siya pumayag? Sabi niya sa akin, &amp;quot;call daw yun ni Prosec Agaran.&amp;quot; Pero Atty. Ambrosio, unang angal na nga nung father ng victim ay isang beses ka lang daw sumipot sa dami ng mga set hearings. Sumagot agad si Atty. Ambrosio na marami daw siyang kasong hinahawakan sa DSWD at marami daw cases siyang hawak. Oo nga naman, pro bono o libre ang services ng isang abogado ng DSWD. A deep sense of commitment meron ang mga abogadong ito kaya tinatanggap nila. Dapat ba silang ipagpatayo ng monumento? May kasabihan na &amp;quot;one should be wary of people who practically work for nothing. For in the end, thats what you exactly getNOTHING. Siyempre hindi nag-aapply ito kay Atty Ambrosio. Hindi ba June?!? Lets go back to the main story. Atty. Ambrosio, dahil daw sa iyong seeming lackadaisical attitude towards the case (ibig sabihin nung kulang ka sa asim na ipaglaban ito, diumano.) kumuha ng isang abogado ang pamilya ng biktima na si Atty. Ferrer para dun sa May 27 set hearing. Hindi na raw kasi nagsisipot si Atty. Ambrosio, (malalaman naman ni Secretary Dinky Soliman kung totoo nga ito. Pakuha lang ang minutes ng mga hearings at bilangin ilang beses sumipot itong si Atty. June sa I.S. No. 2004-144.) Matapos mag-inhibit itong si Fiscal Agaran nung July 22, biglang nag-iba ang hangin. Lumutang ang balita na gusto na raw makipag-ayos ang pamilya ng biktima sa kasong ito. Mag-eexecute na daw ng &amp;quot;Affidavit of Desistance.&amp;quot; Mga kaibigan, ang karaniwang nilalaman ng isang &amp;quot;affidavit of desistance&amp;quot; ay ang mga kataga mula sa biktima na, &amp;quot;matapos kong pag-isipan ang lahat, nalaman kong nagkaroon lang ng di pagkakaunawaan at akoy naguguluhan blahblah..&amp;quot; Ano ang pananaw ni Chief State Prosecutor Jovencito Zuno tungkol sa mga ganitong affidavit? &amp;quot;We frown and even the court frowns on affidavits of desistance, most specially if they are cases involving minors.&amp;quot; Bakit, dahil kadalasan daw may milagrong nangyayari. Nung Linggo matapos na mag-inihibit si Fiscal Agaran, nagpunta agad ang Ama, Ina, lola (buti wala yung aso) at may kasama pang tatlong kamag-anak ng biktima. Ayon sa aming source may dalang isang &amp;quot;affidavit of desistance.&amp;quot; Papipirmahin daw yung bata para maiurong ang kaso. Pinayagang pumasok sa loob ng Marilac, Alabang (DSWD) ang mga kamag-anak, ngunit ang mga taong nasa likod nitong move na ito ay naiwanan daw sa kanilang sasakyan sa isang gas station malapit sa DSWD Alabang. Sino kaya sila? &amp;quot;The girl has signed an involuntary commitment order with the DSWD. They cannot just make her sign any papers without our knowledge,&amp;quot; mariing sinabi ni Atty. Ambrosio. How in heavens name can they reconcile the girls affidavit na kanyang pinirmahan ng sampahan niya ng kaso ang sarili niyang ina dahil pineke daw nito ang kanyang pirma sa isang dokumento na nakikipag-ayos na sa kasong ito? Paano ang kanyang Sinumpaang Salaysay kung saan nakadetalye ang lahat na ifinile ni Atty. Ambrosio sa Quezon City prosecutors office nung July 7, 2004 lamang? Tahasang babangga ang anumang &amp;quot;affidavit of desistance&amp;quot; sa mga sinabi nitong biktima sa kanyang Sinumpaang Salaysay na naka-submit sa prosecutors office ng Quezon City. Dapat malaman ng pamilya nitong bata ang mga &amp;quot;consequences&amp;quot; ng ganitong hakbang. SA BIYERNES, tatalakayin ko ang kasong isinampa laban sa ina ng biktima ng kanyang sariling anak at ang mga ilang nilalaman ng kanyang Sinumpaang Salaysay. Abangan. PARA SA ANUMANG COMMENTS O REACTIONS, MAARI KAYONG MAG-TEXT SA 09213263166. MAARI DIN KAYONG TUMAWAG SA 7788442.</body>
<link>http://www.philstar.com/Article.aspx?articleId=260045&amp;publicationSubCategoryId=94</link>
</article>
<article>
<title>Ang pananalig ng isang babae</title>
<author>ALAY - DANGAL Ni Fr. Jose C. Blanco, S.J.</author>
<date>
<month>August</month>
<day>04</day>
<year>2004</year>
</date>
<body>SA mga himalang ginawa ni Jesus, ang pananampalataya ay isang sangkap na laging kinakailangan. Ang pananampalataya ng tao ang nagbubunsod ng himala. Ganoon ang nasasaad sa Ebanghelyo para sa araw na ito (Mt. 15:21-28). Umalis doon si Jesus at nagpunta sa lupaing malapit sa Tiro at Sidon. Lumapit sa kanya ang isang Cananeang naninirahan doon at malakas na sinabi, &amp;quot;Panginoon, Anak ni David, mahabag po kayo sa akin! Ang anak kong babae ay inaalihan ng demonyo at masyadong pinahihirapan.&amp;quot; Ngunit gaputok many di tumugon si Jesus. At lumapit ang kanyang mga alagad at sinabi sa kanya, &amp;quot;Pagbigyan na nga po ninyo at nang umalis. Siyay nag-iingay at susunud-sunod sa atin.&amp;quot; Sumagot si Jesus, &amp;quot;Sa mga tupang naliligaw ng sambahayan ng Israel lamang ako sinugo.&amp;quot; Ngunit lumapit sa kanya ang babae, lumuhod sa harapan at ang sabi, &amp;quot;Tulungan po ninyo ako, Panginoon.&amp;quot; Sumagot si Jesus, &amp;quot;Hindi dapat kunin ang pagkain ng mga anak upang ihagis sa mga tuta.&amp;quot; &amp;quot;Tunay nga po, Panginoon,&amp;quot; tugon ng babae, &amp;quot;ngunit ang mga tuta man ay nagsisikain ng mumong nalalaglag sa hapag ng kanilang panginoon.&amp;quot; Kaya sinabi sa kanya ni Jesus, &amp;quot;Napakalaki ng iyong pananampalataya! Mangyayari ang hinihiling mo.&amp;quot; At noon diy gumaling ang kanyang anak. Ang babaey hindi sumang-ayon sa tugon na &amp;quot;Hindi&amp;quot; o &amp;quot;Ayaw&amp;quot; ni Jesus. Nais niyang mapagaling ang kanyang anak na babae mula sa pagkakaalipin dito ng demonyo. Ang tugon ni Jesus, sa katunayan, ay isang paanyaya sa babae. Hindi siya isang Israelita. Siya ay isang Cananea. Ang pananalig niya kay Jesus ang dahilan upang siyay maging isang Israelita. Nang kanyang sinagot si Jesus, &amp;quot;Kahit na ang mga aso ay kumakain ng mga pumatak mula sa hapag ng panginoon,&amp;quot; nalaman ni Jesus ang kanyang malaking pananalig. At noon din mismo, nilayasan ng demonyo ang anak na babae ng Cananea. Tayoy hindi mga Judio. Tayoy mga Pilipino. May pananalig tayo kay Jesus. Bukas tayo sa mga pagpapala ng Diyos. Binuksan ni Jesus ang mga pintuan para sa atin.</body>
<link>http://www.philstar.com/Article.aspx?articleId=260053&amp;publicationSubCategoryId=94</link>
</article>
<article>
<title>EDITORYAL - Abu Sayang ang imbestigasyon</title>
<author></author>
<date>
<month>August</month>
<day>05</day>
<year>2004</year>
</date>
<body>WALANG kapupuntahan ang imbestigasyon sa sinasabing kutsabahan ng Armed Forces of the Philippines at ng mga teroristang Abu Sayyaf. Nagsasayang lamang ng panahon dito sapagkat sa takbo ng mga pangyayari, may gustong pagtakpan at iligaw. Ano pa ang silbi ng imbestigasyon? Pagsasayang lamang ng oras ito. Ngayon ay gusto pang magkaroon ng panibagong Senate inquiry sa kutsabahan. Panibagong pagde-debate na naman ang mangyayari. Katulad sa mga nakaraan, magsasayang na naman ng oras ang mga senador at sa dakong huli, wala ring matutuklasan. Magtatalsikan lamang ang laway sa Senado pero matutuyo lang sa dakong huli. Magpapaikut-ikot lang ang lahat. Nakasasawa na ito. Kaysa bulatlatin ang sinasabing kutsabahan, ituon na lamang ng Senado ang kanilang pansin sa mga bagay na makapagbibigay ng pakinabang sa taumbayan na ngayoy sagad na sa hirap ang buhay dahil sa walang patlang na pagtaas ng petroleum products katulad ng liquefied petroleum products (LPG). Bakit mag-aaksaya sa isang bagay na sa una pa lamang ay halata nang may gustong pagtakpan? Una, naging mahigpit ang Korte sa media at tila ba ipinagkait ang karapatan na malaman kung ano ang kahihinatnan ng hearing kung saan nakasalang si Gracia Burnham, ang missionary na dinukot ng Abu Sayyaf. At sa dakong huli, mali pala ang ibinigay ng impormasyon ng isang prosecutor sa media. Nilinis daw ni Burnham ang military sa kutsabahan. Gayong hindi naman pala. Sekretong nakunan ng video ang ginawang special hearing at walang nakitang nilinis ni Burnham ang military. Ni hindi nga ganoong nakapagsalita si Burnham sapagkat hinaharang na siya ng mga prosecutor. Mas nangibabaw ang boses ng mga prosecutors at nabusalan ang bibig ni Burnham. Sayang lang ang panahon dito. Kahit na ipagdiinan ni Burnham na may kutsabahan ang military at Abu, gaya nang inilahad niya sa kanyang libro, sa palagay namin, wala ring mararating. Kahit pa rin may mga magpatunay na sangkot ang military sa kutsabahan, wala ring kahahantungan. Para ano pa? Hindi na kailangang buksan pa ng Senado ang usaping ito. Ang mas makabubutiy ituon na lamang sa mahahalagang bagay ang lahat. Pukpukin ng Senado ang military na magsagawa ng operasyon laban pa sa mga Abu Sayyaf. Durugin sila para hindi na maulit ang pangingidnap, pagpatay, paglaslas sa mga suso ng babaing bihag, pagbunot sa kuko ng bihag at pagpugot sa ulo. Dakpin ang mga matataas pang lider ng Abu Sayyaf at isalang sa bibitayan.</body>
<link>http://www.philstar.com/Article.aspx?articleId=260140&amp;publicationSubCategoryId=94</link>
</article>
<article>
<title>Gobyerno inutil sa oil price hike</title>
<author>AKSYON NGAYON Ni Al G. Pedroche</author>
<date>
<month>August</month>
<day>05</day>
<year>2004</year>
</date>
<body>DAPAT siguroy magsipag-resign na lahat ang nasa gobyerno. Mantakin nyong umamin ang pamahalaan na inutil o walang magagawa sa pagtaas sa presyo ng petrolyo. On the surface parang totoo ang pahayag. Ano nga ba ang magagawa natin para pigilin ang walang habas na pagtaas sa presyo ng inaangkat na krudong langis? Wala. Kung gugustuhin at hindi kakampi sa mga impluwensyal na negosyante, may magagawa ang gobyerno. Ang dapat ay suhetuhin ang pagsasamantala ng mga local oil firms. Hindi dapat magbulagbulagan sa pang-aabusong ito ang gobyerno. Kung talagang maka-mahirap ang administrasyong Arroyo, may magagawa ito. Mayroon kung gugustuhin. Umaabuso na ang mga oil companies. Hindi ko na mabilang kung ilang ulit nang nagtaas ng presyo kahit wala pa sa panahon. Sabi nga ni Raul Concepcion ng consumer price watch, hindi pa naman kailangang magtaas ng halaga ng petrolyo ang mga lokal na kumpanya sa loob ng isang buwan. Ayaw namang kagatin ng mga kompanya ng langis ang pahayag ni Concepcion. Ang sistey hindi pa nauubos ang oil inventory na nabili sa mas mababang halagay umaariba na sila sa pagtaas sa halaga ng kanilang produkto. Makonsensya naman kayo at isipin ang mga halos mamatay na sa gutom na mararalitang mamamayan habang kayoy nagkakamal ng kayamanan. Alam ba ninyong pinapatay nyo ang gansang nangingitlog ng ginto? Kumikita kayo sa mga taumbayan, pabayaan naman ninyo silang mabuhay para buhayin kayo mga suwapang at mukhang pera! Live and let live. Nakaiinis marinig sa gobyerno na itoy walang magagawa o &amp;quot;helpless&amp;quot; laban sa walang patumanggang pagtaas sa halaga ng petrolyo. Hindi ako naniniwalang wala kayong magagawa sa gobyerno. Mayroon kayong magagawa: Magsipag-resign na kayong lahat. Iyan ang magagawa ninyong tulong sa bayang naghihingalo na. Ang ganyang asal ng gobyerno ay nagpapakitang interes ng mga negosyante lang ang pinuprotektahan at hindi ang mga ordinaryong mamamayan. Mga BUWISET!</body>
<link>http://www.philstar.com/Article.aspx?articleId=260150&amp;publicationSubCategoryId=94</link>
</article>
<article>
<title>Ricciardone ng US of A balik Pinas</title>
<author>ORA MISMO Ni Butch M. Quejada</author>
<date>
<month>August</month>
<day>05</day>
<year>2004</year>
</date>
<body>BALIK Pinas si US Ambassador to the Philippines Francis Ricciardone matapos mawala ng two weeks sa Pinas. Pinauwi kasi si Francis ni US of A Prez George Bush kung anuman ang dahilan silang dalawa lamang ang nakakaalam. Si Francis ay dumating dakong 10:00 kamakalawa ng gabi lulan ng Northwest Airlines flight NW-071 mula Detroit via Narita, Japan. Very secret at very quiet ang pagdating ni Francis sa NAIA. Kahit na sinasabing &amp;quot;incognito&amp;quot; ang pag-resbak ni Francis sa Pinas may mga bumubulong sa mga kuwago ng ORA MISMO na masingganan este, mali, masinsinan pala ang naging tsismisan nila ni George. Tinalakay kaya nila George at Francis ang naging desisyon ni Prez Gloria ang &amp;quot;total pull-out&amp;quot; ng RP humanitarian contingent sa Iraq? Naasar kasi ang US of A sa naging kontrobersyal na desisyon ni Prez GMA. Sabi nga, parang others daw ang Pinas sa pakikipagbarkadahan sa grupo ni George! Sa pagresbak ni Francis sa Pinas, tiyak makikipag-ututan dila ito kay Prez GMA para iparating ang mensaheng gusto ni George para sa bansa. Sumama ang loob ni George at mga alipores nito sa Pinas sa pagpapauwi ng mga sundalo at pulis mula sa Iraq para iligtas ang Pinoy truck driver na si Angelo dela Cruz. Kambiyo isyu, ipinatupad na muli ng pamunuan ng MIAA ang todo higpit na pagrikisa sa lahat ng passengers papuntang US of A. Ito kasi ang gusto ng Transportation Security Agency (TSA) at ng US Homeland Security dahil sa panibagong banta ng muling pag-atake ng mga terorista. Base sa intel report ng US of A intelligence agencies, hindi raw mapalagay ang US dahil sa mga tsismis na may mga nakalunggang terrorist camp sa Pinas na kasalukuyang nagsasanay bilang paghahanda sa planong pagsalakay ng mga kamote. Ang kautusan, sabi ni Gen. Angel Atutubo, MIAA assistant general manager for security and emergency services, ay nakapaloob ang thorough/rigid screening sa lahat ng US bound passengers kabilang na ang muling pagtatanggal ng sapatos at sinturon ng mga pasahero. Dati nang ipinatutupad ng MIAA ang ganitong security measure pero tinarayan sila ni Prez GMA na itigil na ang pagpapatanggal sa mga pasahero ng kanilang sapatos, sinturon at anumang metal objects dahil masyado na umano itong nakaaabala at nagiging sanhi pa sa pagka-delay ng mga flights. Ngunit binigyang-linaw ni Atutubo na hindi sinusuway ng MIAA ang kautusang ito ng Hepe ng Ehekutibo, ang ganitong passener screening ay &amp;quot;case-to-case basis&amp;quot; lamang na ipinatutupad. &amp;quot;Magtataray si Prez Gloria oras na malaman nito ang pagpapatanggal ng sapatos sa mga passengers bound for US of A,&amp;quot; sabi ng kuwagong SPO-10 sa Crame. &amp;quot;Hindi lang naman sa NAIA naghihigpit kundi sa halos lahat ng paliparan sa buong mundo,&amp;quot; natatawang sabi ng kuwagong Kotong cop.</body>
<link>http://www.philstar.com/Article.aspx?articleId=260166&amp;publicationSubCategoryId=94</link>
</article>
<article>
<title>EDITORYAL - Iligtas ang mga bata sa pornographers</title>
<author></author>
<date>
<month>August</month>
<day>06</day>
<year>2004</year>
</date>
<body>WALANG ngipin ang batas sa bansang ito laban sa mga child pornographers. Kung may ngipin man, iyon ay malambot at hindi kayang kagatin ang mga hayok sa laman na ginagamit ang murang katawan ng mga batang Pinoy para sa kanilang masamang negosyong pornograpiya. Dahil sa kalambutan ng batas, walang takot ang mga child pornographers na magpabalik-balik sa bansa. Madali lang lusutan ang awtoridad dito sa pamamagitan ng pagtatapat ng pera. Palalamigin lang ang isyu at kapag nakalimot na ang mga ningas-kugong opisyal, balik na naman sila. Pagagapangin na naman ang sindikato para maghanap ng mga bata na gagamitin sa pornograpiya. Pera-pera lang ang labanan sa bansang ito. Maski ang United Nations Children Emergency Fund (Unicef) ay nabahala rin sa klase ng batas na ipinaiiral sa Pilipinas para labanan ang mga child pornographers. Wala raw tapang at lakas para magparusa sa mga madadakip na pornographers. Dahilan para lalo lamang dumami ang mga pornographers. Ayon sa Unicef, ngayoy lalo pang dumami ang mga child pornographers sa Pilipinas. Nakababahala raw ang ganito. Lalo pang naalarma ang Unicef nang may 70 bata na karamihan ay may edad lima hanggang 12 ang naireport na na-rescue sa kamay ng mga sindikatong sangkot sa child pornography. Ang ikinatatakot ng Unicef ay baka marami pang mga bata ang nananatiling nasa kamay ng sindikato at hanggang ngayon ay hindi pa naililigtas. Ang pagdami ng mga batang ginagamit sa pornography ay nakaalarma sa Unicef sapagkat sunud-sunod ang expose sa media. Ayon sa Unicef ang child pornography ay isang malaking paglabag sa karapatan ng mga bata. Dapat matigil ang masamang gawain ng mga child pornographers. Dahil sa nangyayaring ito, isang pag-aaral sa child pornography ang isinasagawa ng Unicef sa Pilipinas. Malambot na batas. Iyan ang nakikitang depekto kung kaya walang takot ang mga pornographers dito sa bansa. Ang kahirapan ay itinuturo rin namang dahilan at ganoon din ang pagkalat ng mga malalaswang panoorin at babasahin. Ilan pang dahilan ay dahil sa advanced communication technology. Para sa amin, kung magkakaroon ng kamay na bakal ang pamahalaan laban sa mga pornographers, tiyak na matatakot sila. Huwag silang tantanan hanggat hindi nadudurog. Dapat din naman makipagtulungan ang mga magulang para mailigtas ang kanilang mga anak sa pornographers.</body>
<link>http://www.philstar.com/Article.aspx?articleId=260267&amp;publicationSubCategoryId=94</link>
</article>
<article>
<title>Maniobrang nasa likod ng 'grupong' isailalim ang PAGCOR sa DOF ?</title>
<author>BAHALA SI TULFO Ni Ben Tulfo</author>
<date>
<month>August</month>
<day>06</day>
<year>2004</year>
</date>
<body>MAY grupong &amp;quot;nagmamaniobra&amp;quot; sa mga business pages ng malalaking pahayagan (broadsheet), minamadali nito ang pagsasailalim ng Philippine Amusement and Gaming Corporation (PAGCOR) sa Department of Finance (DOF). Grupo raw ng mga &amp;quot;spin doctors&amp;quot; (P.R. practitioners) ang nasa likod nito. Pilit nitong kinakaladkad ang Malaca&amp;ntilde;ang na nagsasabing pinirmahan na ni President Arroyo ang Executive Order na nagsasailalim sa kapangyarihan ng Department of Finance ang &amp;quot;cash rich&amp;quot; na PAGCOR. Subalit, ayon sa isang insider sa Malaca&amp;ntilde;ang, hindi pa raw napipirmahan ng presidente ang Executive Order. Agresibong minamaniobra lang ng mga spin doctors na palabasing done deal na ang lahat. Naiiling na lang ang ilang mga matataas na opisyal ng PAGCOR sa balitang ito. Paano makatutulong ang Department of Finance na mapalaki ang kanilang kita kung hindi nga maisaayos ng DOF ang koleksiyon sa Bureau of Internal Revenue at Bureau of Customs? Ano naman ang kinalaman ng Department of Finance sa gaming (gambling) at papaano nito maisasagawa ang realistic revenue targets? Ano ang panukat at batayan ang gagamitin ng DOF para sabihing mapapalaki nila at malalampasan nila ang bilyones na kinikita ng PAGCOR quarterly? Maliban na lamang kung kukuha sila ng mga foreign consultants na may kinalaman sa operasyon ng casino tulad ng bansang Malaysia at Macau para gawing &amp;quot;pattern&amp;quot; ang mga ito sa ating PAGCOR. May interesadong grupong mainit at gusto agad na hawakan ang PAGCOR at ginagamit na sangkalan ang DOF. Iba ang per capital income ng Macau at Malaysia kumpara sa bansang Pilipinas. Iba rin ang kanilang sistema at suportang binibigay ng kanilang mga pamahalaan. Samantala, sa ating bansa marami ang kumokontra at iyong mga kumokontra ay kabilang sa mga benipisyaryong nakikinabang tulad ng simbahan. Kaya &amp;quot;fishing expedition&amp;quot; o kinakapa ni Secretary Anita Amatong nung sinabi nitong&amp;quot; Specifically, the president wants to find out whether the revenue generated by PAGCOR is at par with what its counterparts in other countries are earning&amp;quot;. Nagpapatunay lamang na walang malinaw na batayan at pamantayan ang DOF kung papaano nila malalampa- san ang kinikita ng PAGCOR na pumapangatlo sa kumikitang ahensya ng pamahalaan. Kung meron man, itanong natin sa mga spin doctors at kung sino ang nasa likod ng kanilang mani-obra.</body>
<link>http://www.philstar.com/Article.aspx?articleId=260277&amp;publicationSubCategoryId=94</link>
</article>
<article>
<title>Ang pagbabagong-anyo</title>
<author>ALAY - DANGAL Ni Fr. Jose C. Blanco, S.J.</author>
<date>
<month>August</month>
<day>06</day>
<year>2004</year>
</date>
<body>ANG pagbabagong-anyo ay ang pagkakaroon ng mga katangian ng kaningningan sa itsura ng isang tao. Ang mukha ay nagliliwanag, ang mga matay may kakaibang kislap at ang damit ay nakakasilaw ang ningning. Ganito ang nangyari kay Jesus nang siya ay magbagong-anyo. Pero bakit nagbagong-anyo si Jesus? Basahin ang Lk. 9:28-36. Walong araw pagkatapos sabihin ito, umakyat si Jesus sa bundok upang manalangin. Isinama niya sina Pedro, Juan at Santiago. Samantalang nananalangin siya, nagbago ang anyo ng kanyang mukha, nagningning ang kanyang kasuutan na naging puting-puti. Biglang lumitaw ang dalawang lalaki at nakipag-usap sa kanya  sina Moises at Elias na nagpakitang may kaningningan. Pinag-usapan nila ang nalalapit na pagpanaw ni Jesus na magaganap sa Jerusalem. Tulog na tulog si Pedro at ang kanyang mga kasama, ngunit silang biglang nagising at nakita si Jesus na nagniningning at ang dalawang lalaking nakatayo sa tabi niya. Nang papaalis na sa tabi ni Jesus ang mga lalaki, sinabi ni Pedro sa kanya, &amp;quot;Guro, mabuti pay dumito na tayo. Gagawa po kami ng tatlong kubol: Isa sa inyo, isa kay Moises, at isa kay Elias.&amp;quot; (Ang totooy hindi niya nalalaman ang kanyang sinasabi.) Nagsasalita pa siya nang liliman sila ng isang alapaap, at silay natakot nang matakpan nito. At may isang tinig mula sa alapaap na nagsabi, &amp;quot;Ito ang aking Anak, ang aking Hinirang. Siya ang inyong pakinggan!&amp;quot; Nang tumigil ang tinig, nakita nilang nag-iisa na si Jesus. At hindi muna sinabi ng mga alagad kaninuman ang kanilang nakita; sa halip ay inilihim ito. Isinama ni Jesus si Pedro, Santiago at Juan upang masaksihan ang pagbabagong-anyo niya, sapagkat kakailanganin nila ang ganitong karanasan kapag dumaan na si Jesus sa kanyang pasyon. Ang pagbabagong-anyo ay isang pakita sa Pagkabuhay na Mag-uli. Ang Pasyon at Pagkabuhay na Muli  ang misteryo paskuwalay ang Mabuting Balita ng Ebanghelyo. Sa kapangyarihan ng Nabuhay na Muling si Jesus, tayo rin ay mabubuhay na muli kasama Niya. Tayo ay isang sambayanan na may pag-asa. Subalit dapat tayonga makibahagi sa krus ni Jesus upang makabahagi rin tayo sa kanyang Pagkabuhay na Muli. Iyan ang ibinibigay sa atin ng Pagbabagong-anyo at Pagkabuhay na Muli ni Jesus.</body>
<link>http://www.philstar.com/Article.aspx?articleId=260298&amp;publicationSubCategoryId=94</link>
</article>
<article>
<title>&amp;quot;Ina laban sa anak...&amp;quot;</title>
<author>CALVENTO FILES Ni Tony Calvento</author>
<date>
<month>August</month>
<day>06</day>
<year>2004</year>
</date>
<body>SA PAGPAPATULOY NG AKING TINATALAKAY NA ISYU TUNGKOL SA KASONG ISINAMPA NG DSWD LABAN KAY MAYOR PERCIVAL MORALES, NG STA. CRUZ, MARINDUQUE, NA RAPE NG ISANG 16 YERS OLD NA MENOR-DE-EDAD, I.S. No 2004-144, NABANGGIT KO NA MAINIT NA UMUGONG ANG BALITA NA PINAPIPIRMA DIUMANO, NG MGA MAGULANG NG BIKTIMA ANG KANILANG ANAK NG ISANG &amp;quot;AFFIDAVIT OF DESISTANCE.&amp;quot; Matapos diumano mag-inhibit na DOJ Prosecutor na si Lagrimas Agaran, hindi nag-aksaya ng panahon ang pamilya ng biktima, Ina, Ama, lola at tatlo pang mga kamag anak na pumunta sa Alabang, Marilac homes, kung saan nasa pangangalaga ng DSWD ang biktima. Itoy ay dahil na rin sa pumirma ang batang ito ng isang &amp;quot;Protective Custody and Involuntary Commitment.&amp;quot; Nung July 7, 2004, nagsampa ng kaso ang bata kontra sa ina niyang si Josephine Banaag sa Quezon City Prosecutors sa kasong pamemeke ng kanyang pirma sa isang dokumento na nagsasaad na hindi na niya ipagpapatuloy ang kanyang reklamong rape. Kung totoo ngang papipirmahin (kung di pa nakapipirma) ng isang &amp;quot;affidavit of desistance&amp;quot; ano ngayon ang mga &amp;quot;consequences&amp;quot; nito sa kanyang Sinumpaang Salaysay na ibinigay sa Q.C. Prosecutors office? Para naman maalala ng biktima at ng pamilya nito ang mga pinagsasabi ng batang ito, narito ang ilang &amp;quot;excerpts&amp;quot; mula sa kanyang Salaysay. Napag-alaman ko na noong 06 Pebrero 2004, gumawa ang aking ina na si Josephine Banaag ng isang salaysay sa tanggapan ng Womens and Childrens Complaint Division, Criminal Investigation and Detection Group, Camp Crame, Quezon City, laban kay Mayor Percival Morales dahil sa panggagahasa niya sa akin. Noong 12 Pebrero 2004, dinalaw ako ng aking ina sa Marillac Hills. Matapos ang ilan salitang pangangamusta, sinabi na niya sa akin ang tunay na dahilan ng pagpunta niya sa akin. Pilit niya akong kinukumbinsi na iurong ko na raw ang demanda ko laban kay Mayor Morales, Sabihin ko raw na ginamit lang ako ni Mayor Red at ni Ate Cindy para sirain ang reputasyon ni Mayor Percival Morales. Hindi ako pumayag sa gusto niya. Hindi ako pumayag sa gusto ng aking ina at galit na galit siyang umalis. Bumalik siya pagkatapos ng ilang araw. Muli niyang inulit ang kanyang sinabi sa akin na iurong ang aking demanda. Pinagbantaan niya ako kung ayaw kong sumama sa kanya, magtatagal ako ng taon sa DSWD. Kahit umiiyak na ako ay talagang pinanindigan ko ang aking desisyon na ituloy ang demanda ko laban kay Mayor Morales. Ayon sa nakasulat sa naturang Sinumpaang Salaysay, ang salaysay na kung saan &amp;quot;x x x IPINAHAYAG KO NA AKOY GINAHASA NI G. PERCIVAL MORALES AY HINDI TOTOO AT ITOY NAGAWA KO DAHIL AKOY LUBHANG TAKOT, TULIRO AT WALA SA SAPAT NA KAISIPAN NG PANAHON NA IYON AT DAHILAN NA RIN SA LUBHANG PRESSURE O PANGGIGIPIT NG IBANG TAO NA MAAARING MAY IBANG MOTIBO MALIBAN SA AKOY TULUNGAN x x x&amp;quot;. Sa madaling salita, inuurong ko raw ang aking demanda laban kay Mayor Morales sa pamamagitan ng naturang Sinumpaang Salaysay. Mariin kong itinatanggi na ako ay mayroong pinirmahang Sinumpaang Salaysay na nag-uurong ng demanda ko kay Mayor Morales o pumayag sa ano mang paraang iurong o itanggi ang aking mga bintang na ginahasa niya ako. Mga kaibigan, kung totoo ngang merong isang &amp;quot;affidavit of desistance&amp;quot; ang biktima, itoy ang babangga (head on) sa mga sinasabi ng kanyang Salaysay na kanyang nilagdaan nung July 7, 2004 lamang. Bakit biglang nag-iba ang ihip na hangin. Ang bilis naman mong Aba, ewan ko. Kayo anong palagay nyo. Itanong nyo sa PAG-ASA. Nais ko ring linawin na hindi rin makatarungan kay Mayor Percival Morales na matapos kaladkarin, ipahiya ang kanyang pangalan at malathala sa napakaraming dailies, radyo at telebisyon, yun pala, naguluhan lang yung bata. Hindi ka dapat pumayag nito, Mayor Morales! Lumalabas na wala ka palang kasalanan. Dapat panagutin yung bata at ang kanyang mga magulang sa paninira sa yo! Pati MEDIA at ang publiko niloko nila. Sa ganang akin, ginawa lang namin ang aming trabaho bilang isang Journalist. Bahala na ang husgado kung paano titimbangin ang lahat ng ito. Konsensya na lang ng mga &amp;quot;unscrupulous individuals&amp;quot; kung sila nga ay gumamit lamang ng ilang tao para sa kanilang kapakanan. PARA SA ANUMANG COMMENTS O REACTIONS, MAARI KAYONG MAG-TEXT SA 09213263166. MAARI DIN KAYONG TUMAWAG SA 7788442. NAIS KO PASALAMATAN ANG CHIEF NG LTO-MUNTINLUPA NA SI FE OPINA SA KANYANG ASSISTANCE, MGA KAIBIGAN, KUNG LAHAT NG MGA HEPE NG LTO AY KAGAYA NG GINANG NA ITO, MAWAWALA ANG LAHAT NG CORRUPTION AT DADALI ANG PROSESO SA LTO. MABUHAY KA!</body>
<link>http://www.philstar.com/Article.aspx?articleId=260304&amp;publicationSubCategoryId=94</link>
</article>
<article>
<title>Genuine moral recovery ang susupil sa corruption</title>
<author>AKSYON NGAYON Ni Al G. Pedroche</author>
<date>
<month>August</month>
<day>07</day>
<year>2004</year>
</date>
<body>DINALAW ako sa aking tanggapan ng presidente ng Manilas Finest Brotherhood Association na si SPO2 Antonio Emmanuel. Nais niyang manawagan sa pamamagitan ng kolum na ito sa ngalan ng kanilang parokya sa Pasay City (Our Lady of the Most Blessed Sacrament Parish) na nagpapagawa ng isang malaking simbahan. Sa pamumuno ng kanilang parish priest na si Fr. Ramon &amp;quot;Jade&amp;quot; Licuanan ay naglunsad sila ng fund raising campaign para sa konstruksyon ng tinatayang P20-milyong simbahan. Marami sa mga sakop ng parokya ay mga alagad ng batas at guro. Sa mga interesadong mag-donasyon, maaari ninyong personal na dalhin ito sa tanggapan ng parokya sa Kalayaan Village, Brgy. 201 Pasay City o ideposito ito sa Metrobank Acct. no. 7606-50086-2. West Service Road Branch, Pasay City. Nagagalak ako at aktibo sa mga gawaing pang-simbahan si Mr. Emmanuel na isang kasapi rin ng Knights of Colombus. Napag-usapan namin ang talamak na corruption sa kapulisan at nagkakaisa kami ng paniniwala. Ugat ng katiwalian ang bagsak ng moralidad ng tao. Madalas kasing isisi sa kahirapan ang pag-iral ng kasamaan sa lipunan. Napipilitan daw gumawa ng masama ang tao dahil sa kahirapan. Pero kung susuriin, ang dahilan kung bakit dahop ang ekonomiya ng bansa ay ang labis na katiwalian ng tao lalo na sa panig ng mga umuugit ng pamahalaan. Para itong isyu tungkol sa, alin ang nauna, ang manok o ang itlog? Ahh, walang pag-asang lumago ang kabuhayan hanggat walang genuine moral recovery sa puso ng bawat tao. Kung magkakaroon ng positibong reporma sa puso ng bawat tao, wala nang magnanakaw at gagawa ng masama, kasunod niyan ang pagsigla ng ating ekonomiya. Sana, marami pa sa ating mga tagapagpatupad ng batas ang aktibong ma-involved sa mga gawaing pangsimbahan, ano mang relihiyon ang kinasasapian nila dahil itoy simula ng pagkakilala sa Diyos. If we know God, we will fear Him and we will refrain from doing evil.</body>
<link>http://www.philstar.com/Article.aspx?articleId=260396&amp;publicationSubCategoryId=94</link>
</article>
<article>
<title>Oil Products</title>
<author>ORA MISMO Ni Butch M. Quejada</author>
<date>
<month>August</month>
<day>07</day>
<year>2004</year>
</date>
<body>MATINDI ang operasyon ng mga sindikato ng puslit na diesel na dinadaan diyan sa may Pandacan at Bataan awan ti bayad sa buwis ito. Ika nga, pilay at lupaypay ang pahinga ng gobyerno sa grupo ng mga economic saboteurs! Take note! BIR bossing Willy Parayno, Your Honor. Sabi ng bulong brigade sa mga kuwago ng ORA MISMO, galing daw sa UAE at Singapore ang shipments. Kailangan palang masuri ang smuggled oil products para matiyak ng Philippine government kung safe ito sa health ng mga Noypi. Iyong sulfur content kasi ang important dito. Tama ba, Energy Secretary Vince Perez, Your Honor? P1.60 ang bayad pala dapat sa specific tax kung idadaan ng mga kamote sa tamang proseso ang kanilang puslit na products. Kaya billion of pesos ang nawawala sa government! Pakibusisi please, Prez Gloria. From mother vessels isinasalin pala sa barge ang puslit na produkto at mabilis na inilalayag papuntang Bataan at Pandacan. Mula sa barge inilalagay naman ng mga kamote ang kanilang supply sa mga tanker na naghihintay sa kanila sa usapang lugar. Kung seryoso lang ang pagsita ng ating mga tuta este mali mga awtoridad pala sa ating ikinukuwento presto huli ang mga kamote. Kaso ang ibang tuta este mali authorities ay nakapatong pala rito. Dahil may tsapit, wala nga namang mahuhuli ang mga tuta este mali mga authorities pala. Malaki bang pera ang pinag-uusapan natin? tanong ng kuwagong gahaman sa salapi. Hindi ka ba nakakaintindi billion of pesos ang nawawala sa gobyerno rito, sagot ng kuwagong SPO-10 sa Crame. Ano ang dapat natin gawin? tanong ng kuwagong pulis na naglalanggas ng galis. &amp;quot;Arestuhin ang mga kamote at ikalaboso para magtanda. Palagay ko maraming magagalit sa atin, anang kuwagong Kotong cop. Bakit? Tatanggalan kasi natin sila ng delihensiya. &amp;quot;Dapat lang si Juan dela Cruz ang mahihirapan dito! Maganda ang idea mo pero maraming mga kamote ang hindi papayag sa gusto mo. Korek ka diyan, kamote.</body>
<link>http://www.philstar.com/Article.aspx?articleId=260403&amp;publicationSubCategoryId=94</link>
</article>
<article>
<title>Kaso sa lupa</title>
<author>IKAW AT ANG BATAS Ni Atty Jose C. Sison</author>
<date>
<month>August</month>
<day>07</day>
<year>2004</year>
</date>
<body>Pinayagan ni Aida na magtayo ng bahay si Attorney Cruz sa kanyang lote bilang kapalit ng libreng serbisyong legal nito sa matagal na panahon. Di nagtagal ay nakapagpatayo si Atty. Cruz ng bahay, garahe at ilang kuwarto ng mga katulong nito. At para maging legal ang pag-okupa ni Atty. Cruz sa lupa ni Aida, nagsagawa sila ng kontrata ng paupa. Samantala, nagkasakit nang malubha si Aida kaya bago pa man ito mamatay ay ipinagbili na niya ang nasabing lote sa kanyang anak na si Belen. Binigyan ni Belen si Atty. Cruz ng opsyon na ibalik nito ang lote o kaya ay magbayad ng renta kada buwan. Hindi pumayag si Atty. Cruz kaya nagsampa ng kaso si Belen. Pinaboran ng Korte si Belen at iginawad dito ang pamumusesyon ng dalawang lote kasama ang karapatan na kunin ang bahay na nakatayo rito sa halagang P50,000. Binigyan din ng Korte si Belen ng palugit na 90 araw at kung hindi nito mababayaran, ipagkakaloob kay Atty. Cruz ang karapatang bilihin ang lote sa halagang P10,000 sa loob ng 90 araw. Pinili ni Belen na bilhin ang nakatayong bahay at nagsagawa ito ng kasulatan. Matapos isaalang-alang ng Korte ang halaga ng bahay, bumaba ito sa P47,500. Subalit naisip ni Belen na hindi pala niya kayang magbayad ng nasabing halaga kaya tumanggi siyang bilhin ang nasabing bahay. Iginiit niyang ang opsyon ay mananatili pa ring nasa kanya. Tama ba si Belen? MALI. Kapag ang isang partido ay nakapili na sa opsyong ibinigay at inihain na ito sa Korte at itinakda na ang presyo ng bahay, nagiging isang obligasyon ito na maaaring ipatupad ng Korte sa pamamagitan ng isang desisyon. Kung pagbibigyan ang pabagu-bagong desisyon ni Belen ayon sa kakayahan niyang magbayad, maari ring gawin ito ni Atty. Cruz. Sa ganitong sistema ay hindi na matatapos ang pagdinig ng Korte sa kanilang kaso (Tayag vs. Yuseco 105 Phil. 484).</body>
<link>http://www.philstar.com/Article.aspx?articleId=260409&amp;publicationSubCategoryId=94</link>
</article>
<article>
<title>OFW gustong magkabahay</title>
<author>HINDI PA TAPOS ANG LABAN Ni Sec. Mike Defensor</author>
<date>
<month>August</month>
<day>07</day>
<year>2004</year>
</date>
<body>Dear Sec. Mike Defensor, Ako ay isang OFW at narito sa Pilipinas upang magpakasal. Nabasa ko sa mga pahayagan ang programa ng Pag-IBIG para sa mga katulad kong OFW at gusto ko sanang maging miyembro upang may mga benepisyo naman akong matanggap gaya ng pabahay. Paano ba ako magiging miyembro? Gusto ko sana itong maayos bago ako bumalik sa abroad sa susunod na buwan. Saan ako puwedeng magtanong o pupunta para sa karagdagang katanungan? Hanggang dito na lamang po at maraming salamat sa panahon at puwang na ibinigay ninyo sa aking sulat. Susubaybayan ko ang iyong kasagutan sa Pilipino Star NGAYON (PSN). Mabuhay po kayo at ang PSN.  Al ng Cavite Maraming salamat sa iyong sulat. Mabuti ang yong iniisip na maging miyembro ng Pag-IBIG Overseas Program (POP) upang sa gayon ay mabigyan ka ng mga benepisyo gaya ng pagkakataon na makapagpundar ng sariling bahay at lupa. Maaari kang maging miyembro ng POP, simple lamang ang mga kailangan. Magtungo ka lamang sa pinakamalapit na tanggapan ng Pag-IBIG at magbayad ng paunang buwanang kontribusyon. Kapag ikaw ay aktibong miyembro na may 12 buwanang kontribusyon ay maaari ka ng mag-apply para sa housing loan. Ang buwanang kontribusyon ay maaaring US$ 20.00, US40.00 at US$50.00 Kapag mas malaki ang iyong kontribusyon ay mas malaking halaga rin ang maaari mong mautang. Para sa karagdagang impormasyon maaaring tumawag sa 8114146/8114272 o magtungo sa POP International Operations Group sa Rm 608 Atrium Bldg., Makati Avenue, Makati City. Sec. Mike Defensor</body>
<link>http://www.philstar.com/Article.aspx?articleId=260418&amp;publicationSubCategoryId=94</link>
</article>
<article>
<title>Mabuhay PTA employees</title>
<author>PANAGINIP LANG Ni Nixon T. Kua</author>
<date>
<month>August</month>
<day>07</day>
<year>2004</year>
</date>
<body>BINABATI ko ang mga empleyado ng Philippine Tourism Authority (PTA), specifically ang mga miyembro ng Association of Dedicated Employees of Philippine Tourism Authority (ADEPT) na siyang nagpakita ng maturity sa kanilang pagpili ng bagong liderato. Pero bago yan, batiin ko na rin ang mga bagong halal na opisyal ng ADEPT sa pamumuno ni Atty. John Resado na hindi umatras sa laban kahit na matindi ang ginawang pressure sa kanya kasama na ang pagpapatanggal sa kanyang kapatid ng management ng naturang ahensiya. Ano ba ang naging kasalanan ng pobreng kapatid ni Resado. Kasalanan na ba ngayon ang tumakbo bilang Pangulo ng isang labor association. Akala ko ba isa tayong demokrasya. Lahat ng paraan ginawa ng management ng PTA sa pamumuno ni Robert Dean Barbers kasama na ang pananakot na kakasuhan siya at itatapon sa malayo, kagaya ng ginawa sa dating Pangulo ng ADEPT na si Fely Benting. Ang iba naman ay pinuwersang umatras pero hindi umubra ang paraang ito ni Barbers, tinuloy nila ang laban at ang empleyado hinalal kung sino ang gusto nila at alam na ipaglalaban ang karapatan nila. Pero balik tayo kay Fely Benting, siya ay magaling na empleyado ng naturang opisina pinahirapan dahil sa pakikipaglaban niya para sa kapakanan ng mga empleyado ng naturang ahensiya. Nakatira sa Maynila at may karamdaman pero dahil ayaw yumuko sa mga Hari ay inutos na itapon sa Zamboanga kahit na labag sa payo ng kanyang doktor. Isa nga pala ang kasalanan ni Benting, pag may anomalya hindi siya nag-aatubiling ilantad ito. Pero kasalanan yon sa mga masasama at tiwali at hindi sa sambayanan. Hindi sumunod si Benting, sumulat at nakiusap pati ang kanyang doctor pero hindi pinakinggan ng mga hari diyan sa naturang opisina at ang kanyang alipores na Batanguenong mahilig mamigay ng suman pag nanliligaw ay nagtayngang kawali. Sinibak si Benting dahil hindi raw sumusunod. Dapat bang sumunod ang isang tao kung sasabihan siyang mag-suicide. Kayo ba susunod, text sa 09272654341. pero siyempre lumaban si Benting at humingi ng tulong sa Department of Labor at sa Civil Service. Nanalo siya sa unang mga round pero tuloy na nagdurusa si Benting, ayaw sundin ng Prinsipe na akala mo ay Hari at lalo pang diniin sa pamamagitan din ni Batangue&amp;ntilde;ong mahilig manligaw sa mga empleyadang magaganda sa pamamagitan ng pag-regalo ng cheap na suman at gawing inuman ang opisina. Kabayan, alam ba nang asawa mong nasa States yan. Lagot ka dahil ang pitak ko ay nasa internet, baka mabasa o kayay may magsend sa kanya sa States, he-he-he!!! Purnada ang mga suman mo. Anyway, ginipit si Resado, sinibak ang kapatid na nasa Boracay at wala namang sala, binubuhay ang lahat ng kaso at ngayon ay ni-reassign sa opisina ni Boy Suman para laging bantayan. Tinakot din ang mga empleyado, sinabihang tagilid ang kanilang mga benepisyo kung mananalo si Resado at mga ka-ticket niya, pero mature na ang mga empleyado ng naturang ahensiya. Hindi natakot, pumalag at paglabas ng balota tapos si Barbers dahil total rejection ang nangyari sa kanya. Landslide ang pagkapanalo ni Resado, milya- milya ang lamang at ang bago problema ni Barbers ay dapat niyang sagutin ang mga isyu na nilabas ng mga empleyado at pinaabot sa Malaca&amp;ntilde;ang. Abangan nyo sa susunod na kolumn at ilalathala ko isa isa, kasama na riyan ang mga maanomalyang mga transaction. * * * Pnlabas ni sen. Jamby ng election malinis hngarin nya maglingkod sa publiko dpat ptnayan nya yan sa praang cmulan nya sa pamilya nya ang pagging transparent.  09213578514; Sb ko n may lalabas na isyu about jan kay jamby, sna wag nyo tantanan, kc s staff p lang ganyang n cia ano pa kya sa taong bayan. Npk plastic tlaga, ngayon alam na ng bayan. -09167863379; D pa nagiinit puwet mo sen. Jamby s senado pork barrel kgad at interest ng aswa mo. Mhya nman kayo. -09173396972; S jamy kc kng totoong s kwang gawa k ay d palit ng palit ng staff, sya ang problema.  09195572212; Ang alam ko c senadora ang may diperensya, kahit katulong wlang tumatagal sa kanya. - 09174683760. * * * Para sa anumang reaksyon, sumulat lang sa nixonkua@ yahoo.com o kayay mag text sa 09272654341. Mapapakinggan nyo rin po ang inyong lingkod sa DZEC 1062 mula 4:30 hanggang 6:00 ng hapon, Lunes hanggang Huwebes.</body>
<link>http://www.philstar.com/Article.aspx?articleId=260420&amp;publicationSubCategoryId=94</link>
</article>
<article>
<title>EDITORYAL - RP santuwaryo pa rin ng mga smugglers</title>
<author></author>
<date>
<month>August</month>
<day>08</day>
<year>2004</year>
</date>
<body>WALA pa ring pagbabago. Kung noong panahon ni dating President Estrada ay nagdagsaan ang mga imported na motorsiklo, manok, at maski mga damit, ngayon ay mas matindi pa sapagkat maski mga sibuyas at iba pang produkto ay nagdagsaan dito. Walang takot ang mga smugglers at lalo pang naging mapangahas. Paanoy may mga kasabwat na tiwali sa Bureau of Customs. Kahit na gaano kabagsik ang banta ni President Arroyo laban sa mga corrupt sa Customs, walang epekto. Patuloy ang corruption. Sa pagdagsa ng mga produkto mula sa ibang bansa, walang ibang pinapatay ang mga ito kundi ang mga local farmers. Kawawa naman ang mga local na magsasaka na matapos gumastos nang malaki sa pagtatanim, paglilinis, paglalagay ng fertilizer sa kanilang tanim ay mawawalan lamang ng silbi sapagkat nagdagsaan na ang mga imported na produkto. Walang magawa ang mga local na magsasaka kundi ang maghimutok. Ano ba ang ginagawa ng Department of Agriculture sa nangyayaring pagdagsa ng mga imported na produkto kagaya ng sibuyas? Hahayaan na lamang bang patayin ang produkto ng mga local farmers? Ang Bongabon, Nueva Ecija ang itinuturing na &amp;quot;Bayan ng Sibuyas&amp;quot; sapagkat dito nanggagaling ang maraming sibuyas na isinusuplay sa buong bansa. Ang pagtatanim ng sibuyas ang pinagkakakitaan nang halos lahat ng mga tao rito. Dito sila nabubuhay. Pero sa pagdagsa ng mga imported na sibuyas sa pamilihan, namimiligrong mawalan ng pagkakakitaan ang mga taga-Bongabon. Ang mga local na sibuyas ay malamang na hindi na bilhin ng mga consumers sapagkat maaakit na sa murang sibuyas na imported. Dati naipagbibili ng mga magsasaka ang kanilang sibuyas ng P35 isang kilo lalo pa kung tag-ulan. Nang magdagsaan ang mga imported na sibuyas, naipagbibili na lamang nila ang aning sibuyas ng P17 hanggang P25 isang kilo. Mas gustong bilhin ng mga consumers ang imported sapagkat mas mababa ang presyo. Kawawa ang mga local na magsasaka kapag hindi napigilan ang pagdagsa ng mga imported na sibuyas. Mamamatay ang kanilang pinagkakakitaan. At kapag nangyari iyan, madadagdagan ang mga walang trabaho. Natural na dagdag din sa problema ni President Arroyo na nangakong magki-create ng 10-milyong trabaho. Hindi lamang sibuyas kundi marami pang produkto ang ipinapasok sa bansa. Hindi lamang mga magsasaka ng sibuyas kundi pati na rin ang ilang local na produkto kagaya ng bigas ay apektado rin. Panahon na para magkaroon ng kamay na bakal ang gobyerno para masawata na ang pagpasok ng mga imported products. Wasakin ang mga corrupt sa Customs at ganoon din sa Agriculture Department.</body>
<link>http://www.philstar.com/Article.aspx?articleId=260505&amp;publicationSubCategoryId=94</link>
</article>
<article>
<title>Philpost lugi ng P 5-B ? Bakit Postmaster Diomedio Villanueva ?</title>
<author>BANAT NI BATUIGAS Ni Bening Batuigas</author>
<date>
<month>August</month>
<day>08</day>
<year>2004</year>
</date>
<body>NALUGI ng P5 bilyon sa graft and corruption ang Philippine Postal Corporation (Philpost) sa halos limang buwan na pagbakasyon ni Postmaster General retired Gen. Diomedio Villanueva? Nais ng mga concerned employees ng Philpost na imbestigahan ng gobyerno ni President Arroyo ang katanungang ito at parusahan ang nasa likod ng anomalya para hindi na pamarisan pa ng iba. Lumabas kasi ang balitang ito matapos magkaroon ng consolidated comments at observation ang mga crusading accountants, internal auditors, finance officers at concerned employees sa performance ng Philpost noong nakaraang taon. Sinisisi ng mga concerned employees si Villanueva at ang kanyang mga dalang tuta sa sinapit ng Philpost na kung hindi aaksiyunan ni Presidente Arroyo ay maaaring lumala pa ang kalagayan ng kaban nila, he-he-he! Paano mahihikayat ni President Arroyo ang mga taong suportahan siya kung mismong mga appointed niyang officials tulad ni Villanueva ay nagpabaya sa tungkulin? Si Villanueva, na dating AFP chief, ay hinirang ni President Arroyo na Postmaster General noong Enero ng nakaraang taon. Nagdala naman ng sangkaterbang retiradong military men si Villanueva sa Philpost kayat nagmukhang martial rule ang pinapairal nilang pamamahala roon. Ayon sa mga concerned employees, ilan sa mga bitbit na baggage ni Villanueva ay may dubious records. Ano ba yan? May pruweba kaya ang mga concerned employees sa bintang nilang ito? Kung sabagay, walang saysay sana ang bintang ng mga concerned employees sa isinagawang militarization ni Villanueva at mga henchmen niya sa Philpost kung umusad itong sangay ng gobyerno pero nalugi pa kayat hayan nagpuputak ang mga rank-and-file nga, di ba mga suki? Gusto ring malaman ng taga-Philpost kung saan nagpunta si Villanueva noong mag-leave of absence siya mula noong 16 ng Pebrero. Ang naitalagang pumalit sa kanya bilang officer-in-charge ay si Atty. Antonio de Guzman, ang assistant Postmaster General for Marketing and Business Development. May balita kasi ang mga concerned employees na namangka sa dalawang ilog si Villanueva noong nakaraang May election. Anila, may balitang naging special tactical operations officer si Villanueva sa kampo ni Pres. Arroyo, pero kumalat din na sumuporta siya sa kampo ni FPJ dahil sa balae niyang si Rey Langit. Kaya nahilo sa paglangoy sa magkabilang ilog si Villanueva para lang manatili siya sa puwesto kahit sino ang manalo. Ang masakit pa niyan, habang naka-leave of absence si Villanueva, patuloy itong tumatanggap ng honora-rian at per diems sa Philpost at Postal Bank Board meetings. Nais ng mga concerned employees na husgahan nyo mga suki si Villanueva sa records niya. Maliban sa AFP, alam nyo naman na hindi naging maganda ang record niya sa Public Estate Authority (PEA), ang irregular acquisition niya ng P3 milyon JUSMAG area mansion sa Fort Bonifacio, at ang umanoy collusion ng military sa Abu Sayyaf kidnappers ng American missionary na Burnham couple. Bumalik na siya sa puwesto noong Hunyo 28 at sa kamalasan ay sinalubong pa ng problema. Hihintayin natin ang kasagutan ni Villanueva sa mga hinaing ng mga empleyado niya. Abangan!</body>
<link>http://www.philstar.com/Article.aspx?articleId=260515&amp;publicationSubCategoryId=94</link>
</article>
<article>
<title>Pagpaplano ng pamilya at mga batang mukhang matanda</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>August</month>
<day>08</day>
<year>2004</year>
</date>
<body>MAHALAGA ang pagpaplano ng pamilya para sa pagsulong ng isang bansa. Ito ang binibigyan diin ni Senador Rodolfo Biazon sa kanyang adhikain na mabigyan ng ngipin ang kampanya sa population control. Sinabi ni Biazon na ang paglobo ng populasyon ay hadlang sa pag-asenso. Umaabot sa 84 milyon ang populasyon ng Pilipinas at tinatayang aabot sa 90 milyon sa susunod na tatlong taon. Niliwanag ni Biazon na dapat na palawigin ang impormasyon na tungkol sa family planning lalo na sa kanayunan. Sinabi niya isang average Filipino Family ay dapat isa o dalawa lang ang maging anak. Ayon pa sa senador, maraming paraan sa pagpaplano ng pamilya. Hindi siya sang-ayon sa paggamit ng mapaminsalang contraceptives at mahigpit din niyang tinututulan ang abortion. Ayon sa kanya malaki ang maitutulong ng mga health workers sa mga pampublikong health centers tungkol sa family planning. Kailangan din ang pang-unawa at pagtutulungan ng mag-asawa para huwag dumami ang kanilang anak. * * * Napuna ba ninyo na merong mga bata pa pero mukha na silang matanda? Bagamat putuloy sila sa paglaki pero mukhang matured na sila lalo na sa kaso ng mga batang babae na maging sa pag-aayos ng buhok, pananamit at pati suot na sapatos at borloloy sa katawan ay mukhang dalaga na sila. Kahit na sampung taong gulang pa lang sila. May mga batang lalaki naman na ang pagkilos, pananamit at maging sa pagsasalita ay para na silang binata. &amp;quot;Precocious Puberty ang kaso nila. Itoy dulot ng scretim ng hormone ng pituitary gland. Dahil sa hormone na ito kaya ang siyam na taong gulang na babae at sampung taong gulang na lalaki ay nagmumukhang bagets na. Ang mga batang babae ay maagang pinamumukulan ng suso at nireregla. Ang mga batang lalaki naman ay lumalaki ang adams apple at lumalagong ang boses, nagkakabalbas at tinutubuan ng balahibo ang mga kilikili at maging sa kanilang penis na lumalaki rin. Nagiging balbon sila at nag-iiba ang amoy nila. Ang dating mga amoy sanggol ay amoy grown ups na. Ang paglalaro nila ng mga sports nila ay naiiba at maging ang hobbies nila at pananaw ay nababago at talagang kaiba sa mga kasing edad nila na normal lang ang paglaki. Ayon sa mga doktor, hindi dapat pagtakhan at ikabahala ang mga batang sumasailalim sa precocious puberty.</body>
<link>http://www.philstar.com/Article.aspx?articleId=260522&amp;publicationSubCategoryId=94</link>
</article>
<article>
<title>Pag-unlad ng economy di nadarama ng masa</title>
<author>AKSYON NGAYON Ni Al G. Pedroche</author>
<date>
<month>August</month>
<day>09</day>
<year>2004</year>
</date>
<body>THE economy is growing faster than the population. Iyan ang sabi ni Presidente Gloria Arroyo. Maganda kung totoo. At kung totoo man, sanay nadarama ng nakararaming Pilipino ang ginhawang dulot nito. Tinuran ng Pangulo ang 5 percent growth ng gross national product kumpara sa 2.3 percent population growth. Ang kuwestyon, may nadama bang pag-igi ang mga Pinoy sa kalagayan ng kanilang pamumuhay? Bakit hindi sila magsagawa ng survey? Kung tutuusin, di na kailangan ang survey. Kitang-kita na tumataas ang halaga ng bilihin samantalang walang pagbabago ang sahod ng mga manggagawa. Kahit tumataas ang per capita income ay hindi puwedeng gawing sukatan ng pag-unlad ng ekonomiya. Kung pagsasama-samahin ang kinikita ng bawat Pilipino at hahatiin sa bilang ng populasyon, ang suma ay ang per capita income. Puwedeng umabot ng $10,000 ang per capita income sa bansa. Ngunit kung ang konsentrasyon ng pinakamalaking income ay nasa kamay ng mga mayayaman at impluwensyal sa bansa at ang mga mahihirap ay nananatiling katiting ang kita, bale-wala ang sinasabing &amp;quot;pag-unlad&amp;quot; ng kabuhayan. Kabuhayan lang ng mga dati nang super-yaman ang umuunlad. Ipinagmamalaki ng Pangulo na ang ekonomiya ng Pilipinas ay daig ang ekonomiya ng ibang bansa sa rehiyon. Totoo ba ito? Mahirap yatang paniwalaan. Kapag sinabing maunlad ang ekonomiya, dapat hindi lang ang mga negosyante ang nakadarama ng biyaya kundi pati ang pinakamaliit na obrero. At di puwedeng balewalain ang katotohanang ang mabilis na paglobo ng populasyon ay sagwil sa pag-asenso ng ekonomiya. Nun lang nakaraang taon, nasa mahigit na 70 milyon lang ang populasyon ng bansa. Ngayon, tumuntong na sa 84 milyon and still growing fast. Sa malaot madaliy hindi kataka-takang aabot na tayo sa 100 milyon. Ang tunay na sukatan ng economic growth ay hindi per capita income o gross national product kundi ang dami ng nabibiling kalakal at serbisyo ng hawak na piso ng mga ordinaryong tao.</body>
<link>http://www.philstar.com/Article.aspx?articleId=260646&amp;publicationSubCategoryId=94</link>
</article>
<article>
<title>Bumago na tayo sa local fuels</title>
<author>SAPOL Ni Jarius Bondoc</author>
<date>
<month>August</month>
<day>09</day>
<year>2004</year>
</date>
<body>HINDI na bababa ang presyo ng langis sa loob ng 10 taon. Tataas pa nga dahil sa magkakatambal na sitwasyon: Mabilis umuunlad ang Tsina at India, dumadami ang industriyat kotse, hinihigop ang petrolyo kasabay ang recovery sa US, Japan at Korea. Sagad na sa produksiyon ang OPEC members, maliban sa Saudi Arabia, pero hindi ito makapagtaas dahil sa terorismo. Abala sa civil war ang oil producers Iraq, Venezuela at Nigeria. Uso sa buong mundo ang makunsumong SUVs. Lahat ng bansang may pambili ay nag-iimbak ng milyun-milyong bariles, kaya natutulog ang supply. May bottlenecks pa sa refineries sa Asya at Amerika. Wala pa sa kalahating porsiyento ng langis sa mundo ang binibili ng RP, di tulad ng US na 25%. Wala tayo sa posisyon humingi sa OPEC ng garantisadong supply. Tataas ang presyo ng pagkain, transportation at kuryente. Ang pag-asa lang natin ay nasa pagtitipid sa imported fuel at agarang paglipat sa local alternatives. Dapat nang mag-shift ang bus at trucking operators sa compressed natural gas. P9.30 lang ito kada litro, kumpara sa diesel na P19.85. Kayang i-supply ng Malampaya wells ang natural gas nang mahigit 25 taon. Ang power plants ay kaya ring patakbuhin ng natural gas, tulad ng sa Batangas. Yung mas maliliit, kayang patakbuhin ng windmills kung nakaharap ang purok sa malakas na hangin buong taon, tulad sa Ilocos. Ang mga jeepney, puwedeng mag-shift sa coco-biodiesel. Mahal pa ito ngayon; P65 kada litro. Pero kung maraming gagamit, bababa ang presyo. Ganun din sa alcogas mula sa ethanol ng tubo at mais, na fuel ng 1% ng mga sasakyang-gobyerno sa utos ng Malaca&amp;ntilde;ang. Kung iutos na lahat ng official vehicles ay alcogas na, bababa rin ang presyo. Pati may-ari ng kotse, lilipat sa alcogas imbis na imported unleaded gasoline. Pamura na rin ang solar panels, dahil sa Pilipinas nagtayo ng pabrika ang dalawang pinaka-malalaking manufacturer. Ang mga bahay, lighthouses at opisina, maaring sa solar energy kumuha ng pang-ilaw at pang-init ng tubig.</body>
<link>http://www.philstar.com/Article.aspx?articleId=260654&amp;publicationSubCategoryId=94</link>
</article>
<article>
<title>Pinag-iisipan pa ng Pangulo ang PAGCOR?</title>
<author>BAHALA SI TULFO Ni Ben Tulfo</author>
<date>
<month>August</month>
<day>09</day>
<year>2004</year>
</date>
<body>UNTI-unti ng lumilinaw ang isyu. Matatandaan, naging laman ng balita sa mga malalaking diyaryo (broadsheet) na nagsasabing pinirmahan na daw ni Pangulong Gloria Macapagal Arroyo ang executive order, kung saan isasailalim ang Philippine Amusement and Gaming Corporation (PAGCOR) sa Department of Finance (DOF). Gaya ng aking naisulat nung Biyernes sa espasyong ito, sinubukan ng ilang adelentadong mga &amp;quot;spin doctors&amp;quot; imani-obra ang mga balita na naglabasan sa mga business pages ng mga malalaking pahayagan. &amp;quot;Done deal&amp;quot; na daw ang lahat. Naiiling na lang daw ang ilang mga matataas na opisyal ng PAGCOR sa mga balita, ayon na rin sa aking source sa Malacanang. Kumbaga parang &amp;quot;intriga&amp;quot; ang dating. Taliwas doon sa mga balitang naglabasan, si Pangulong Gloria Macapagal Arroyo (PGMA) pa daw mismo, ayaw na ilagay ang PAGCOR sa ilalim ng Office of the President. Bagkus ipinagkaka-ubaya na ito sa DOF dahil hindi sapat ang kinikita ng PAGCOR. Nagpalabas din ng mga pahayag ang mga matataas na opisyal ng Department of Budget and Management (DBM) at DOF na bagamat kumikita ang PAGCOR, walang malinaw na &amp;quot;panukat&amp;quot; (benchmark) kung kumikita nga ang PAGCOR kumpara doon sa mga bansang Macau at Malaysia. Totoong may mga &amp;quot;nagmamani-obra&amp;quot; sa itaas, dahil ang mga itoy may mga itinatagong personal na interes. Gusto ng mga ito na sila ang maging &amp;quot;tagapamahala&amp;quot; ng PAGCOR sa ilalim ng DOF. Akala ng mga ito, napaikot na nila si PGMA sa pamamagitan ng kanilang &amp;quot;patutsada&amp;quot; na puwedeng palakihin ang kita ng PAGCOR, ngunit wala naman silang malinaw na hakbang kung papano. Dahil walang kinalaman ang mga ito sa industriya ng &amp;quot;gaming.&amp;quot; Inaakala pa ng mga ito, na ang pagpapatakbo ng casino ay parang ordinaryong korporasyon, sukdulang &amp;quot;teyorya&amp;quot; ang batayan at basehan malayo sa reyalidad. Ayon na mismo sa pahayag ni PGMA sa forum nito sa Manila Overseas Press Club kamakailan, &amp;quot;i think (this observation) is well taken that PAGCOR should not be put under the supervision of DOF.&amp;quot; Nagpahiwatig din si PGMA na maaring pag-iisipan niya pa ang mainit na isyung ito. Lumalabas &amp;quot;ill advised&amp;quot; si Pangulo at hindi gaano malinaw para sa kanya ang isyung ito. Kayat para doon sa sinumang nasa likod ng &amp;quot;maniobrang&amp;quot; ito, unti-unti ng gumuho ang inyong panaginip. Tsk.. tsk.. tsk.. * * * BITAG hotline numbers, para sa mga NAABUSO, NAAAPI, at BIKTIMA ng PANLOLOKO o anumang uring katiwalian, I-text (0918) 9346417 tumawag sa mga numerong ito 932-8919 / 932-5310. Manood tuwing Sabado, 7:00-8:00 p.m. IBC-13, &amp;quot;BITAG&amp;quot;</body>
<link>http://www.philstar.com/Article.aspx?articleId=260660&amp;publicationSubCategoryId=94</link>
</article>
<article>
<title>&amp;quot;Patayan na naman ng journalists&amp;quot;</title>
<author>CALVENTO FILES Ni Tony Calvento</author>
<date>
<month>August</month>
<day>09</day>
<year>2004</year>
</date>
<body>MAHIGIT SA LIMPAMPUNG JOURNALISTS NA ANG NAPAPATAY MULA NG MATAPOS ANG PANUNUNGKULAN (DICTATORSHIP?) NI DATING PANGULONG FERDINAND E. MARCOS. &amp;quot;THE WORK OF A JOURNALIST IS A DANGEROUS TASK.&amp;quot; Itoy ay pinatunayang muli nang sa dalawang magkaibang insidente, mga kapatid namin sa hanap-buhay ay tinambangan at brutal na pinatay. Sina Arnel Manalo at si Roger Mariano ay walang awang tinadtad ng bala. Si Manalo basag ang bungo, sabog ang utak. Si Mariano naman ay tinamaan ng ilang ulit sa katawan na halos lahat ng vital organs nito ay may tama ng punlo. &amp;quot;Journalists do not create the news, we merely report it as we see it. We see a wrong and write about it. We learn of victims of crime and injustice and try to fight for them. We seek the truth and what do we get from all these? A bullet in our bodies.&amp;quot; Nagbitiw na naman ng salita itong si PNP Chief Hermogenes Ebdane, Jr., ng pampalubag loob na salitang &amp;quot;dapat bigyan ng pagkakataong magdala ng armas ang mga journalists.&amp;quot; Naku, Gen. Jun Ebdane, tigilan mo na nga kami! Ilang Permit to Carry Firearms Outside Residence ang nakabinbin sa mesa mo? Ni hindi ka na nga pumipirma nito. Pati mga Barangay Captain nagrereklamo na di mo ginagalaw ang mga requests nila. Now that there is an outcry regarding mediamen being gunned down mag-iissue ka ng ganyan uring statement! Sino niloko mo, ang lolo mo! It is like dangling a carrot in front of a rabbit, so to speak. You broaching this idea is nothing more than paying lip service to us media people. Ang pagpatay (sunod-sunod) sa mga mediamen at ang panukalang bigyan ng pagkakataon na magdala ng armas ang mga kapatid natin sa hanap-buhay ay agad binatikos ng mga advocates of a gunless society. Hindi daw baril ang sagot sa problema na dulot din ng baril. Ano ang solusyon kung ganun? Palawigin daw ang batas at parusa sa mga taong nahuhulihan magdala ng baril. Hindi na rin kailangan ng mas marami pang batas. Kailangan natin ang kasiguruhan na kayang ipatupad ang mga ito. Bugbog na at mabaho ang isyung ito. Tanungin mo ang ating kapulisan. Kaya ba ninyo na protektahan ang mamamayan, lalo na ngayon na lubhang mahirap ang buhay? Dahil kung ang sagot nyo ay &amp;quot;oo&amp;quot; babalik ko ang tanong sa inyo. &amp;quot;Bakit ang taas pa rin ng criminality rate sa ating bayan? &amp;quot;Bakit problema pa rin natin ang peace and order.&amp;quot; Nakikiisa ako sa sinabi ni Firearms and Explosives Division Chief, Senior Superintendent Arturo Cacdac na ang pagdala ng baril ay maaaring maging &amp;quot;deterrent&amp;quot; sa mga taong may planong masama sa `yo.&amp;quot; May logic ang statement ni Cacdac. Maipagtatanggol mo ang buhay ng iyong pamilya at ang iyong property laban sa mga masasamang tao. Hindi kaya kung ang pamilya Vizconde ay may baril sa bahay ng pasukin sila iba ang naging takbo ng pangyayari? Hindi rin kaya nagbago o nahinto ang krimen na sinapit ng mga biktima sa Lipa Massacre, Taguig Massacre, Sta. Rosa, Laguna Massacre, Oroquietta Massacre, mga taong pinatay ng walang kalaban laban, kung meron silang baril at pagkakataon makalaban? Karamihan sa kanila naitampok ng inyong lingkod sa aking pagsusulat at pagsasadula sa telebisyon sa CALVENTO FILES. Bakit hindi aminin ng ating PNP na talaga naman hindi kayang protektahan ang 83 million Filipinos, ng mga pulis na ang bilang ay mahigit sa 150,000 lamang? Akoy nangarap rin ng isang lipunan na tahimik kung saan maaring magtipon ang mga mamamayan at ligtas sa panganib. Kung saan ang ating mga anak, pati na rin apo, ay mapayapang makakapamasyal na walang takot na tayoy mahold-up, masaksak, maagawan ng cellphone at tapos patayin pa. Subalit akoy gising na binabangungot ng katotohanan na &amp;quot;we live in a society filled with danger. In a situation where drugged crazed people do grisly and heinous crimes that are unimaginable.&amp;quot; Worse, that our law enforcers have become incapable of defending the very people whom they were tasked to do so. Sa mga kontra sa panukalang bigyan tayo ng pagkakataon na makapagdala ng armas, &amp;quot;naway hindi kayo malagay sa isang madilim at walang taong lugar na kaharap nyo ang isang adik na may patalim, wala sa kanyang sarili at handang patayin ka.&amp;quot; Ngayon, padinig nyo sa akin kung tayong mga mamamayan ay hindi kailangan manandata upang ipagtanggol ang ating sarili at ang ating pamilya. &amp;quot;Because of the times we are in, carrying a gun has ceased to become a privilege. It is now a necessity.&amp;quot; PARA SA ANUMANG COMMENTS O REACTIONS, MAARI KAYONG TUMAWAG SA 7788442. MAARI DIN KAYONG MAG-TEXT SA 09213263166. NAIS KONG PASALAMATAN MULI SI JOHN ENDRIGA NG ROCKWELL CINEMA at si MS NELIA MADRILEJOS.</body>
<link>http://www.philstar.com/Article.aspx?articleId=260664&amp;publicationSubCategoryId=94</link>
</article>
<article>
<title>TV: Nakakapulpol na nakakahina pa</title>
<author>SAPOL Ni Jarius Bondoc</author>
<date>
<month>August</month>
<day>10</day>
<year>2004</year>
</date>
<body>MATAGAL nang inaangal ng mga magulang na nakakapulpol ng utak ng bata ang sobrang panonood ng telebisyon. Dekada-60 pa, tinawag nang &amp;quot;idiot box&amp;quot; ang TV, at &amp;quot;televiot&amp;quot; ang adik dito, dahil sa mabababaw na plot ng sitcoms at teledrama kumpara sa teatro, at pahapyaw na news coverage kumpara sa diyaryo. Ilang dosenang pag-aaral na ang lumabas na ang batang lulong sa kabalbalan ng TV ay banban bumasa, sumulat, bumilang at mag-analisa. Kaya bagsak din sa English, Math at Science sa school. Sinikap kontrahin ng mga dalubhasa ang kabalbalan ng TV. May naglabas na mahuhusay na programang pang-edukasyon: Kulit-Bulilit, Batibot, Sesame Street at Nickelodeon. Pero hindi lahat napahilig. At isang oras lang yon kada araw, kumpara sa mga nakakabobong palabas. Ngayon may bagong saliksik na bukod sa nakakapulpol ng utak-bata ang TV, nakakahina rin ng katawan, at resistensiya sa sakit at bisyo sa paglaki. Sinundan ng University of Otago team ni Dr. Robert J. Hancox ang 1,000 batang isinilang sa Dunedin, New Zealand nung dekada-70. Sinuri nila sila nang regular sa edad 5, 7, 9, 11, 13, 15, 21, at ngayong 26. Laking gulat nila nang matuklasan na ang subjects na pala-TV nung edad 5-15 ay mas mataas ang cholesterol, overweight, kulang sa exercise at nagsisigarilyo. Yung mga hindi nahilig sa TV nung bata, malulusog, pala-workout, at walang bisyo. &amp;quot;Lahad ng pag-aaral namin na may direktang masamang epekto sa kalusugan ng young adults ang labis na pagti-TV nung bata pa,&amp;quot; ani Dr. Hancox. &amp;quot;Sang-ayon kami sa payo ng American Academy of Pediatrics sa mga magulang na limitahan sa isa o dalawang oras lang kada araw ang panood ng mga bata ng TV.&amp;quot; Sound body, sound mind, payo ng mga doktor ng katawan at utak. Anila, ang malusog na katawan ay nagbubunsod ng matinong pag-iisip, at ang matinong pag-iisip ay nagbubunsod ng malusog na katawan. Ang TV sinisira ang balanse ng bodymind. Hala, ano ba ang palabas?</body>
<link>http://www.philstar.com/Article.aspx?articleId=260763&amp;publicationSubCategoryId=94</link>
</article>
<article>
<title>Senators kampi sa media</title>
<author>ORA MISMO Ni Butch M. Quejada</author>
<date>
<month>August</month>
<day>10</day>
<year>2004</year>
</date>
<body>NATUTUWA ang mga kuwago ng ORA MISMO, kina Senators Manny Villar at Jinggoy Estrada dahil mahal pala nila ang media. Sina Jinggoy at Manny ay parehong naghain ng panukala para bigyan ng proteksyon ang mga media. Si Villar, ay nagpanukalang bigyan ng proteksyon ang mga media ng accident at death insurance coverage ng kanilang mga bossing. Hindi bababa sa P100,000 ang accident at death insurance na gustong ipabigay ni Villar sa mga bossing ng mediamen. Palakpakan ang mga reporters dito! Si Jinggoy ay may panukalang gawin murder ang kaso ng mga gagong papatay sa mga mediamen. Dapat lang ito Senator Jinggoy, salamat sa batas na isusulong mo sa Mataas na Kapulungan ng Kongreso. Dapat i-fast track ito sa lalong madaling panahon! Saludo ang mga kuwago ng ORA MISMO sa dalawang senator! Sunud-sunod kasing pinapatay ng mga gago ang mediamen dahil sa pagbubulgar sa mga katiwalian at kalokohang pinaggagawa ng mga balasubas. Ngayon 2004, may apat na yatang mediamen ang kinuha ni Lord matapos ratratin ng mga mamamatay tao. Ang media ang watchdog ng Noypi sa mga katiwaliang ginagawa ng mga taga-gobyerno. Trabaho lang, walang personalan! Bakit ba niraratrat ng mga kamote ang mediamen? Tanong ng kuwagong sepulturero. Para hindi mabulgar, sagot ng kuwagong SPO-10 sa Crame. Ngayon may paglalagyan ang mga kamoteng mamamatay tao sa bagong bill na isusulong ni Jinggoy anang kuwagong newsboy. Ayos naman ang bill ni Villar pang-pamilya, ika nga. Sana pumasa agad ito sa Senado sa lalong madaling panahon, kamote.</body>
<link>http://www.philstar.com/Article.aspx?articleId=260771&amp;publicationSubCategoryId=94</link>
</article>
<article>
<title>Nababaliw daw kaya pinatay ang asawa</title>
<author>IKAW AT ANG BATAS Ni Atyy. Jose C. Sison</author>
<date>
<month>August</month>
<day>10</day>
<year>2004</year>
</date>
<body>ANG mag-asawang Alex at Cherry ay naghiwalay makalipas ng limang taong pagsasama. Nanirahan si Cherry sa bahay ng kanyang kapatid na si Anita at nagsimulang mabuhay sa pamamagitan ng isang negosyo. Samantalang si Alex ay patuloy na umaasa sa pagbabalik ng kanyang asawa. Kaya isang araw ay pinasok ni Alex ang bahay ni Anita nang walang permiso nito. Hinanap niya si Cherry sa buong kabahayan at nakita niya itong nagtatago. Hiniling ni Alex na umuwi na sa kanilang bahay si Cherry, subalit tumanggi ito. Iniwasan ni Cherry si Alex at tumakbo papuntang CR subalit sinundan siya ni Alex. Sa pagkakataong ito nasaksihan ni Anita kung paano pinagsasaksak ni Alex si Cherry. At nang makita ni Alex na nasa likod si Anita ay agad itong tumakbo palabas ng bahay. Namatay si Cherry. Samantala, kinasuhan naman si Alex ng parricide o pagpatay sa asawa. Naging depensa ni Alex na ng oras na saksakin niya ang asawa ay umiral daw ang kanyang pagkabaliw kaya hindi niya napigilan ang ginawa rito. Bukod dito, iniharap niya sa Korte ang kanyang doktor na tumestigo sa kanyang pansamantalang pagkabaliw. Subalit inamin ng nasabing doktor na wala itong nakitang sintomas ng sakit sa pag-iisip nang suriin si Alex. Nahatulan ng parricide si Alex. Umapila siya sa Korte Suprema kung saan iginiit niyang nagkamali ang mababang hukuman nang hindi nito isinaalang-alang ang kanyang depensa na pagiging baliw. Tama ba si Alex? MALI. Ipinapalagay ng batas na ang isang tao ay matino kaya, kinakailangang patunayan ng isang akusado na siya ay baliw sa oras na ginawa niya ang krimen. Sa kasong ito, naging kaduda-duda ang depensa ni Alex dahil hindi niya napatunayan na siya ay baliw nang saksakin si Cherry. Dagdag pa rito ang naging testimonya ng kanyang doktor kung saan hindi naging malinaw kung si Alex nga ay abnormal o medyo baliw dahil sa wala naman itong ipinakitang sintomas ng pagkabaliw nang suriin. Kaya, kinumpirma ng Korte Suprema ang pagkakasala ni Alex (People vs. Catanyag, G.R. No. 103974, September 10, 1993).</body>
<link>http://www.philstar.com/Article.aspx?articleId=260776&amp;publicationSubCategoryId=94</link>
</article>
<article>
<title>Miyembro ng Viva Hot Babes'Mama Sang' na ngayon</title>
<author>BALITANG SPECIAL Ni Deo Macalma</author>
<date>
<month>August</month>
<day>10</day>
<year>2004</year>
</date>
<body>ALAM nyo bang isa na palang Mama Sang o bugaw ng mga chiching ang isang miyembro ng Viva Hot Babes? Ayon sa aking bubuwit, happy birthday muna kay Tourism Undersecretary Rolly Reyes, Rep. Roquito Ablan Jr. ng Ilocos Norte; Col. Virgilio Pablo, Sr. Supt. Eduardo Sebastian, Fr. John Parago ng St. Joseph Parish, Editha Gonzaga-Arias at Erwin Tulfo ng ABS-CBN. * * * Alam nyo bang nagbubugaw na pala ngayon ng mga artista at mga batambatang chiching ang isang miyembro ng Viva Hot Babes? Naku, Mr. Vic del Rosario, mukhang napapabayaan mo na itong Hot Babes na ito at nag-iba na ng linya ng hanapbuhay. Ayon sa aking bubuwit, mahina na ngayon ang raket ng Sexy Hot Babes kaya naghanap ng ibang sideline. Kung ikukumpara kasi si Sexy Hot Babes sa mga bagong miyembro ng Viva Hot Babes, medyo natatabunan na ang kanyang beauty. Kasi may nadagdag na German mestiza sa kanilang grupo, meron pang American mestiza at talaga namang higit na mas magaganda ang hitsura at pigura kumpara sa kanya. Hindi katulad noong lima pa lang ang miyembro ng Viva Hot Babes, siya ay kasama sa mga sikat. * * * Ayon sa aking bubuwit, noong hindi pa masyadong sikat si Sexy Hot Babes siya ay gumigimik na rin. Kung noon ang taripa sa kanya ay P10,000 sa isang short time na aliw, ngayon ay tumaas na ang talent fee. Maniniwala ba kayong umabot na sa P50,000 ang kanyang bayad? May kakaibang bisyo kasi si Sexy Hot Babes. Siya pala Mr. Vic del Rosario ay bumabatak. Upang matugunan ang kanyang bisyo, bukod sa kanyang pagbebenta ng short time na aliw, siya ay nagbubugaw na rin. * * * Ayon sa aking bubuwit, ang mga ibinubugaw ni Sexy Hot Babes bukod sa kanyang sarili ay mga sexy actress at mga bold actress na hindi naman sumikat. Bukod diyan ay meron din siyang ibinubugaw na mga estudyante at mga batam-batang chiching. Ang Viva Hot Babes na nagbubugaw ng mga chiching ay walang iba kundi si Siya ay morena, malaki na rin ang kanyang bumpers matapos magpadagdag at sexy. Siya ay anak ng isang tauhan ng Philippine National Police. Napabayaan siya ng kanyang mga magulang kaya nabarkada, nag-drugs at napilitan na ring mag-bold hanggang sa magbenta ng panandaliang aliw. Karamihan pala sa kanyang mga customer ay mga government officials. Siya ay si Viva Hot Babes Ms. C as in Canton.</body>
<link>http://www.philstar.com/Article.aspx?articleId=260782&amp;publicationSubCategoryId=94</link>
</article>
<article>
<title>Agawan sa mga posisyon sa gobyerno</title>
<author>HALA BIRA! Ni Danny Macabuhay</author>
<date>
<month>August</month>
<day>10</day>
<year>2004</year>
</date>
<body>ANG panahong ito ang isa sa pinakamahirap na yugto sa pamumuno ni President Arroyo. Namimili siya sa magiging miyembro ng kanyang Gabinete at mga taong hahawak ng ibat ibang tungkulin sa gobyerno kasama sa mga bakanteng posisyon sa Trial Courts, Court of Appeals at Supreme Court. Kung tutuusin, libu-libo ring tao ang dapat na piliin kapag may bagong administrasyon sapagkat ang mga dating nakaupo ay inililipat sa ibang posisyon at ang iba naman ay co-terminus ng mga opisyal ng dating pamahalaan. Dito nauso ang kasabihang weather-weather lamang o pana-panahon lamang, ika nga. Ang gustong sabihin nito ay, panahon ninyo ngayon, kaya ok lang kung kayo ang maupo. Kami naman ang uupo kapag mga padrino namin ang nasa power. Kakikitaan na ang pagkainis kay President Arroyo kapag tinatanong siya ngayon kung kailan at mga sino ang napili na niyang mga uupo sa kanyang Gabinete at mga pangunahing tungkulin sa pamahalaan. Ang malimit niyang sagot ay malapit na sapagkat marahil ay talagang nahihirapan si President Arroyo sa pamimili kung sino sa mga nakaupo na ang papalitan niya at mga sino ang ipapalit niya sa mga ito. Sa Gabinete na lamang, may mga nagbulong sa akin na mahigit na sa isang libo ang mga applications na nasa Malaca&amp;ntilde;ang. Kanya-kanyang lakaran ang ginagawa ng mga nais na ma-appoint na secretary at presidential advisers. Matindi ang gamitan ng mga padrino na karaniwan ay mga senador, congressman at mga malalaking pulitiko. Pati mga maimpluwensiyang negosyante kasama na ang mga kilalang Chinese business leaders ay abalang-abala rin sa paglalakad para sa kani-kanilang mga bata. Umaasa ako sa pangako ni President Arroyo na babaguhin niya ang masama at mabahong pananaw ng taumbayan sa mga naglilingkod sa pamahalaan.</body>
<link>http://www.philstar.com/Article.aspx?articleId=260790&amp;publicationSubCategoryId=94</link>
</article>
<article>
<title>Sumusuwag na ba ang prinsipe kay Madam ?</title>
<author>PANAGINIP LANG Ni Nixon T. Kua</author>
<date>
<month>August</month>
<day>10</day>
<year>2004</year>
</date>
<body>IBA talaga itong si Robert Dean Barbers ng Philippine Tourism Authority. Matapang at gagawin niya kung ano ang gusto niya kahit na ang kautusan ay galing sa opisina ng Pangulo ng Republika ng Pilipinas. Katatapos lang mag-utos ang Malaca&amp;ntilde;ang na dapat magtipid ang opisina ng gobyerno para makatulong sa lumalaking budget deficit pero iba na agad ang kinilos ng pamunuan ng PTA. Malinaw na narinig nating kautusan kamakailan na gawin na lang sa Metro Manila ang mga seminars, training, team building at iba pang mga kagayang aktibidades. Pinagbawal ng Malaca&amp;ntilde;ang ang pagsasagawa ng mga ganoong pakulo sa out of town, gaya ng Boracay, Clark, Tagaytay, Baguio at iba pang mga tanyag na lugar. Ang dahilan nito ay upang iwasan ang mga junket dahil alam naman natin na palusot lang ito at ang katotohanan ay pag-eenjoy lang ang ginagawa nila. Okay lang sana kung ang pag-eenjoy nilang ito ay sariling pera ang ginagastos at hindi pera ng gobyerno. Sa mga ganoong lakad kasi, lahat ay sagot ng gobyerno mula sa sasakyan, pamasahe, gasolina, hotel, pagkain at baka pati pasalubong. Tapos kung gumagamit pa ng cell phones ay charge rin sa opisina. Kaya laking gulat ko nang binulong sa akin noong Biyernes na nag-adopt ng four day work week itong si Robert Dean Barbers na sinasabi rin ng iba na Prinsipe ng Surigao. Inalam kong maigi at hindi pala ganoon ang ginawa ni Prinsipe, ang tunay pala niyang ginawa ay magkaroon ng team building exercise sa Batangas ang mga tauhan niya sa naturang opisina. Siguro naengganyo nang husto ng isang sipsip na opisyal na tinaguriang Totoy Suman na taga-Batangas. Maganda naman talaga ang nasabing lalawigan at masarap naman siguro ang sumang pinamimigay ni Totoy sa kanyang mga dinidiskartehang empleyada ng PTA. Totoy, alam ba ng Misis mo yan, he-he-he!!! Baka mabuking ka, tsaka magkuya na raw kayo ni Tarsier. Sobra naman ang sharing nyo niyan, lahat-lahat na. Kakahiya! Anyway, bago tayo lumayo nang husto, talagang tiniyak ko at may pinatawag pa ako sa opisina ni Prinsipe, laking gulat ng kasama nating mamamahayag, walang tao roon, as in wala. Lahat nga nasa Batangas, team building nga. Literal mga kaibigan, walang tao ang naturang opisina. Pinapuntahan ko, walang natira, ewan ko lang kung saan sila nagpunta. Malamang pa naka official trip pa sila kaya wow, malamang extra pay pa. Galing naman talaga, iba talaga. Eh paano ang kautusan ng Malaca&amp;ntilde;ang, sinuway na agad. Tsk! Tsk! Tsk! Bah! Sumusuwag na sa Malaca&amp;ntilde;ang, matapang talaga o baka naman iniisip lang na hindi makakarating sa Palasyo. Kaso Prinsipe, ingat-ingat dahil balita ko alam na ng Palasyo ang mga nangyayari riyan. Pinagmamasdan ka ng mabuti bukod pa ito sa pagmamasid ni Sen. Richard &amp;quot;Dick&amp;quot; Gordon na dating Tourism Secretary. Ang media siyempre kasali rin sa pagbabantay. Tsaka, mga empleyadong masyado nang inaapi ay tiyak magsusumbong. Parami na rin nang parami ang mga papeles na nakukuha. Huwag ka pasisiguro, balita ko galit na si Madam Gloria tapos eto sumuway pa kaagad. Mas mataas na ba ang Prinsipe ng Surigao sa Reyna ng Bayan? Kayo mga kaibigan ano sa palagay nyo? Text lang sa 09272654341. * * * Napag-uusapan din lang ang tungkol sa Probinsiya ng Batangas, punahin naman natin ang ilang mga opisyales at mga pulitiko ng bayan ng Bauan, Batangas kung saan pinatay ang isang reporter. Nag-vigil ang ilang mga kasamahan sa trabaho ng biktima at lahat naman sa industriya ng media ay nabahala dahil sa huling pagpaslang na ito. Galit ang lahat at nababahala, kasama na ang inyong lingkod na hindi lang iilang beses napadalhan ng death threat sa text. Pero ano magagawa ko, ni hindi tayo marunong humawak ng armas kahit na sinuko na ng Philippine National Police ang solusyon sa krimen laban sa media sa pahayag nilang papayagan daw kaming magdala ng baril. Basta ako, tuloy lang ang krusada laban sa katiwalian. Ilalathala ko at bahala na. PANALANGIN lang ang sagot ko sa pananakot at kahit pagtatangka. Balik tayo sa ilang mga opisyal ng Bauan, bakit naman nakisakay pa at kunwari ay malungkot kayo. Ang gawin nyo ay hanapin ang salarin, hindi yung kunwari ay nakikidalamhati kayo para lang makunan kayo ng retrato, video o mainterview. Problema sa inyo, sakay na naman kayo. Napaka-plastic nyo! Style nyo bulok!!! * * * Para sa anumang reaksyon, sumulat lang sa nixonkua@yahoo.com o kayay mag text sa 09272654341. Mapapakinggan nyo rin po ang inyong lingkod sa DZEC 1062 mula 4:30 hanggang 6:00 ng hapon, Lunes hanggang Huwebes.</body>
<link>http://www.philstar.com/Article.aspx?articleId=260792&amp;publicationSubCategoryId=94</link>
</article>
<article>
<title>President GMA,iupo mo na si Arthur Yap</title>
<author>BANAT NI BATUIGAS Ni Bening Batuigas</author>
<date>
<month>August</month>
<day>11</day>
<year>2004</year>
</date>
<body>HINIHILING ng mga concerned employees ng Department of Agriculture na iupo na ni President Arroyo itong si Arthur Yap, ang administrator ng National Food Authority (NFA) bilang kapalit ni DA Secretary Luis Lorenzo. Kasi nga, habang hindi pa pormal ang turn-over ng puwesto ng dalawa, aba, kung anu-anong balita ang kumakalat na karamihan ay sinisiraan si Yap na sa tingin ng mga empleyado ay pakana ng kampo ni Lorenzo para manatili pa siya sa DA nga. Natunugan kasi ng mga concerned employees na itong si Lorenzo ay gustong manatili sa DA hanggang sa 2007 para magpabango ng pangalan at tumakbo sa pagka-senador. Habang malayo pa ang Aug. 15 kung saan uupo na si Yap ay busy naman ang mga spin doctors ni Lorenzo na sirain ang pangalan ng una. Kasi nga, ang contention ng mga spin doctors niya, kung si Social Welfare Secretary Dinky Soliman ay na-retain sa DSWD, hindi nalalayo na mahihikayat din nila si GMA na i-retain si Lorenzo nga, he-he-he! Ano ba ang meron sa DA at ayaw umalis ni Lorenzo at mga alipores niya diyan? Nang tanggapin ni Lorenzo ang offer ni GMA na maging secretary para bumuo ng isang milyon na trabaho, maaari nating sabihin na malaking self-sacrifice ang ginawa niya at idinistansiya niya ang sarili sa multi-national company na Del Monte at banana exporter na La Panday. Subalit nang maupo siyang Agriculture Secretary eh kung anu-anong irregularities na ang kinasangkutan niya. Kabilang na rito ang pag-divert ng P10 million na pondo para sa nasira sa fisheries ng El Ni&amp;ntilde;o phenomenon; ang pagsingil sa gobyerno ng P100,000 monthly expenses ng isa sa kanyang mobile phone sa pamamagitan ng Quedan Rural Credit Guarantee Corporation at ang pag-designate ng mga assistants sa mga major offices ng DA. Hindi ba iniutos mo na Madam GMA ang pagsibak sa mga assistants na ito matapos kasuhan ng P5 million extortion case ni vegetable exporter na si Henry O itong sina Jesus Varela, Joem Macaspac at iba pa? Si Varela ay assistant ni Lorenzo sa DA administration and finance samantalang si Macaspac ay sa special projects at import permits, he-he-he! Lutong makaw ang gobyerno dito. Sa 20 months niya sa DA, ilang beses ding nagpakita ng conflict of interest itong si Lorenzo lalo na sa negosyo ng kanyang pamilya sa halos lahat ng sectors ng agribusiness industry tulad ng saging at pineapple, livestock, fishery, high-value crops at gulay (lettuce), anang mga DA employees. Marami umanong vegetable traders ang nagsasabing hinihikayat sila ni Lorenzo na bumili ng lettuce sa La Panday. May balita pa na pinipilit din ni Lorenzo ang kanyang kapwa opisyal ng gobyerno na payagang pumasok sa bansa ang mga smuggled vegetables galing China para ang shipment ng La Panday na saging ay payagan ding makapasok sa naturang bansa. At ano ang say ni Lorenzo sa akusasyon ng mga DA employees na ang mga pang-araw-araw na gastusin niya ay doon niya kinukuha sa 30 DA bureaus, regional field units, attached agencies at corporations? Ang hindi alam ni GMA, ang pag-appoint niya kay Lorenzo sa Land Bank of the Philippines (LBP) ay naging pabor pa sa kanya. Sa kasalukuyan kasi, ang La Panday ay nagpa-process ng P1.5 billion loan sa banko maliban pa ito sa existing loan nito na P700 million. Abangan!</body>
<link>http://www.philstar.com/Article.aspx?articleId=260901&amp;publicationSubCategoryId=94</link>
</article>
<article>
<title>Tiwalng mga pulis bilang na ang araw; pirated CDs VCDs nagkalat</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>August</month>
<day>11</day>
<year>2004</year>
</date>
<body>PUSPUSAN ang kampanya laban sa mga &amp;quot;bad eggs&amp;quot; sa PNP. Inihayag ni DILG Secretary Angelo Reyes na pipilitin niyang mabura ang masamang imahe ng kapulisan. Maraming pulis ang sangkot sa pangongotong, panghoholdap at iba pang ilegal na gawain. Sinabi ng DILG Secretary na layunin ng kampanya na maibalik ang tiwala sa pulisya ng mga mamamayan at dito kakailanganin ang tulong at pakikiisa ng taumbayan. Nanawagan si Reyes sa lahat na ipagbigay-alam kaagad sa awtoridad ang mga kotong cops. Tiniyak niya na bibigyan ng police protection ang sinumang magbubunyag ng operasyon ng mga scalawags sa PNP. Sa kampanyang ito, kailangan ang partisipasyon ng publiko at mga barangay officials dahil alam nila ang gagawin ng mga kapulisan sa kanilang mga lugar. * * * Inamin ni Edu Manzano ng Video Regulatory Board na mahirap ang pagtugis sa mga &amp;quot;pirata&amp;quot; pero very rewarding experience naman. Ayon kay Edu, ang piracy ay isang syndicate crime at kapag nagsagawa sila ng raid ay marami ang nasasagasaan. Ang piracy ay isa ring mabigat na dahilan ng unti-unting paglalaho ng local movie industry na marami rin ang umaasa ng ikabubuhay. Maraming programa sina Edu Manzano para mapalawig ang kampanya laban sa piracy. Gusto niyang madagdagan ang bigat ng parusa sa mga lumalabag. Ang kasalukuyang Optical Media Bill ay nagtatadhana ng tatlo hanggang anim na taong pagkabilanggo at multa na hindi bababa sa P5,000.</body>
<link>http://www.philstar.com/Article.aspx?articleId=260912&amp;publicationSubCategoryId=94</link>
</article>
<article>
<title>Pagtutuwid ng kapatid</title>
<author>ALAY - DANGAL Ni Fr. Jose C. Blanco, S.J.</author>
<date>
<month>August</month>
<day>11</day>
<year>2004</year>
</date>
<body>MAYROON ka bang tungkulin kapag nasaksihan mo ang isang kapwa Kristiyano na gumagawa ng mali? Sa palagay koy mayroon. Subalit ibinibigay sa atin ng Ebanghelyo ngayon ang mga hakbang na dapat gawin upang maituwid ang isang kapatid na nagkamali. (Mt. 18-15-20) &amp;quot;Kung magkasala sa iyo ang kapatid mo, puntahan mo siya at kausapin nang sarilinan. Kapag nakinig siya sa iyo, ang pagsasama ninyong magkapatid ay napapanauli mo sa dati at napapanumbalik mo siya sa Ama. Ngunit kung hindi siya makinig sa iyo, magsama ka pa ng isa o dalawang tao upang ang lahat ng pinag-usapan ninyo ay mapatunayan ng dalawa o tatlong saksi. Kung hindi siya makinig sa kanila, sabihin mo ito sa iglesya. At kung hindi pa siya makinig sa iglesya, ituring mo siyang Hentil o isang publikano.&amp;quot; Dito, ang Simbahan ay binigyan ng tungkulin na iharap ang bawat konsensiya sa Diyos. At ang Simbahan ay nagmumula sa bawat indibidwal. Kapag ang isang Kristiyano ay nakakita na ang isang kapatid ay nagkamali, dapat niyang pagsabihan ito. Kapag mapagpakumbabang inako o tinanggap ng nagkamali ang kanyang pagkakasala, napanumbalik ng tao ang nagkamali sa Diyos. Subalit kapag hindi nakinig ang taong nagkamali, kailangang kumuha ang nakakita ng pagkakamali ng isa pang testigo. Kung hindi pa rin makinig ang taong nagkamali, ang lokal na komunidad na ang gagawa ng kapasyahan. Ang nagkamali ay mapapagbagong-loob kapag siya ay nakinig. At kung siya namay patuloy na gagawa ng kalokohan at di-makikinig, siya ay matatanggal sa komunidad. Ang komunidad ay patuloy namang umaasa sapagkat kapag ipinanalangin nila ang nagkasala, ginagarantiyahan ni Jesus na siya ay nasa sa gitna nila. Ang prosesong aming tinukoy ay ginawa noong unang panahon ng mga naunang Kristiyano sa Simbahan. Subalit hindi na ito ginagawa ngayon.</body>
<link>http://www.philstar.com/Article.aspx?articleId=260917&amp;publicationSubCategoryId=94</link>
</article>
<article>
<title>&amp;quot;PAGCOR at ang basketball ending...&amp;quot;</title>
<author>CALVENTO FILES Ni Tony Calvento</author>
<date>
<month>August</month>
<day>11</day>
<year>2004</year>
</date>
<body>SI DOJ SECRETARY MERCEDITAS GUTIERREZ NAGBIGAY NG SUGGESTION NA IPAGBAWAL DAW ANG PAGDALA NG CELLPHONE SA MGA ESKWELAHAN PARA MAIWASAN ANG GAMBLING THROUGH TEXT MESSAGING PARA MAIIWAS ANG ATING MGA KABATAAN SA BISYO NG SUGAL SA ENDING NG BASKETBALL GAMES. While youre at it Sec. Gutierrez, bakit hindi mo na rin ipagbawal ang paggamit ng INTERNET dahil may mas malaki at talamak na form of gambling dulot nito. Sponsored ito ng walang iba, kundi ang PAGCOR. Tinatawagan ko ng pansin ang lahat ng CAUSE ORIENTED GROUPS, ang Catholic Church (CBCP), upang labanan ang ganitong uri ng pagsusugal na ipinatutupad ng PAGCOR at ng PHILWEB, na kinomisyon nila upang patakbuhin ang internet gambling na ito. ENDING ng mga basketball games ang siste. Yung last two digits ng final score ng game. Dating palarong kanto ginawang nationwide at high-tech. Ang nakakainis nito, kapag nag-log on ka sa internet, aagawin nang advertisement ng PAGCOR, na nakasulat, &amp;quot;WIN MILLIONS WHILE WATCHING YOUR FAVORITE BASKETBALL GAMES.&amp;quot; UAAP, NCAA, PBA at NBA. Grabe na to. Pati anak mo na nagsu-surf sa internet para gawin ang kanyang assignment at kumuha ng reference, susubukan tuksuhin, enganyo ng mga nasa likod nitong uri ng sugal. Gambling is not in the schools and done through mobile phones alone, in has successfully managed to invade the privacy of our homes and bedrooms through the computer and the cyberspace. Maraming salamat sa iyo, PAGCOR. The PCIJ should investigate for themselves. Check out the website of PAGCOR and you will see what I mean. Tignan nyo din at baka anak nyo ay natukso na dito. Bakit ko binabakbakan ito? Simple lamang. Mga estudyante ang target nitong larong ito. Students from schools belonging to the University Atheletic Association of the Philippines. Basketball teams nila ang pinagsasabong ng PAGCOR at maari kayong pumusta sa ending ng kanilang mga laro. Bukas, may laro ang UAAP. Pwede nyong pustahan ang game ng Ateneo de Manila University versus University of the East. Halinhinan nito ang NCAA naman. Disgusting! PLAINVIEW DOCTRINE. Kahit na anong sabihin ng mga taga PAGCOR, hindi pa rin nila ma-reregulate ito dahil hindi naman nila nakikita ang mga taong tumataya sa internet kung sila nga ay 21 yrs-old o hindi. Paano mo makikita nasa likod ng computer. Magfifill-up ka ng information sheet sa computer at ilalagay mo lang ang credit card number ng iyong tatay o nanay at maari ka nang tumaya ng libo-libo at wala namang pakialam itong PAGCOR para i-verify kung ikaw nga ay 21 yrs. old o hindi. Kung sa inyo yung credit card o sa magulang mo. (Paano yung mga anak natin na may extension cards?) Bibigyan kayo ng account number, hala bira, sugal na hanggang gusto mo. The implementation sucks. They practically grab the internet time from you while you are logged on to flash their luring advertisements. What will they think of next? May nagcomment nga sa akin via email na nanay na &amp;quot;Kung pwedeng pagkakitaan ang laban ng gagamba o ipis, gagawin ng mga ito para makuha lang ang pera ni Juan.&amp;quot; &amp;quot;EVEN THE SUPREME COURT CANNOT STOP INTERNET BETTING&amp;quot; Ito ay statement ng isang tao na mataas ang pwesto sa PAGCOR. Ganun ba? Hamon ito sa Korte Suprema na ipaglaban ang ating kapakanan. Legally, maaring tama ang sinasabi mo. Subalit morally, ano ba ang ginagawa ng PAGCOR sa ating mga kabataan? Wala ba kayong moral obligation sa ating mga kababayan? Sa ating mga kabataan? DOJ Secretary Merceditas Gutierrez, bakit hindi mo gibain itong systema na ipinatutupad ng PAGCOR through internet betting? Kaya mo ba? Tigilan mo na ang pagbabawal ng cell phones na dinadala sa eskwela ng aming mga anak. Ito ang pag-initan mo! Hindi pa nagtatagal ang mga nagsusumigaw na headlines dahil sa pagbabarilan ng mga anak ng prominenteng tao, tulad ng pamilya Jaworski at Yap, dahil na rin sa pustahan sa baketball ending. Ano na nga pala ang nangyari na sa kasong ito? May mga mabibigat na salita pa itong si Rep. Dudut Jaworski na parang hango sa pelikula ng kanyang lolo na si Ramon Revilla, Sr., na &amp;quot;you better get a good lawyeryou will need it!&amp;quot; payo sa mga Yaps dahil sa barilang naganap sa pagitan ng dalawang pamilya. Mga kaibigan, huwag po natin hayaan na lumaganap ang ganitong uri ng sugal sa ating lipunan. Sa ating tahanan. Sa mismong computer at internet na ginagamit ng ating mga anak. Magkaisa tayo at ipakita sa mga taga PAGCOR at PHILWEB na hindi tayo papayag na huthutin nila ang pera ng mga anak natin sa pamamagitan ng INTERNET BETTING ng ending sa basketball game. Nasa second round na ng UAAP at NCAA ngayon. Patuloy ang palaro ng PAGCOR sa ending. Tapos nito PBA naman. Sa November hanggang March NBA naman. Aba, walang tigil na sugalan. Wala na bang magagawa ang mga mambabatas? Kung ganun, tayong mga mamayan ang dapat ng kumilos. Sino ba ang mga nasa likod nito. PAGCOR lang ba talaga. Sino-sino ang nasa likod ng PHILWEB? Sobrang lakas naman ninyo sa administrasyon at pinayagan kayo ng ganitong uri ng pasugal. PARA SA ANUMANG COMMENTS O REACTIONS, MAARI KAYONG MAG-TEXT SA 09213263166. MAARI DIN KAYONG TUMAWAG SA 7788442.</body>
<link>http://www.philstar.com/Article.aspx?articleId=260921&amp;publicationSubCategoryId=94</link>
</article>
<article>
<title>EDITORYAL - Oil tax tiyak na susugat sa balikat</title>
<author></author>
<date>
<month>August</month>
<day>12</day>
<year>2004</year>
</date>
<body>MARAMING balak pagkunan ng tax ang pamahalaang Arroyo at isa ang pagbubuwis sa mga petroleum products. Kamakalawa ay ibinasura na ang balak sanang pagbubuwis sa text message. Pero hindi pa rin nakasisiguro rito sapagkat franchise tax naman ang balak ikarga sa mga telecommunications company. Target ng pamahalaang Arroyo ay ang pagta-tax sa mga petroleum products. Balak umano ng pamahalaan na patawan ng P2 tax bawat litro ng gasoline, diesel at kerosene. Matindi ang balak na ito sapagkat ang mga produktong langis ang nagpapagalaw sa ekonomiya ng bansa. Halos lahat ay nakadepende sa mga produktong ito at kaunting pagtataas lamang ay nagkakaroon ng kade-kadenang reaksiyon. Kasamang tataas ang presyo ng mga pangunahing bilihin. Katunayan ang pagtataas sa kasalukuyan ng mga bilihing mantika, karne, isda, asukal, sardines at iba pa na tila naman hindi na nakikita ng Department of Trade and Industry. Wala man lamang mga DTI personnel na nag-iinspeksiyon sa mga palengke para matiyak kung sobra na ang ginagawang pagtataas ng mga tusong negosyante. Hindi lamang mga pangunahing bilihin ang sabay na tataas kundi maging ang pamasahe sa mga pampublikong sasakyan. Nagbanta ang mga leader ng transport groups na magsasagawa sila ng kilos protesta para hilinging itaas ang pamasahe dahil sa sunud-sunod na pagtaas ng petroleum products. Katataas pa lamang ng P5.50 minimum na pamasahe dalawang buwan na ang nakararaan. Kung ngayon nga na wala pang ipinapataw na buwis sa bawat litro ng gasoline, diesel at kerosene ay walang tigil ang pagtataas, ano pa kung isulong na ang pagbubuwis dito. Ang pagta-tax sa petroleum products ay isa sa mga eight measures na naisip ni President Arroyo at kanya itong inilahad sa State of the Nation Address (SONA) noong July 26. Hiniling niya sa mga mambabatas na tulungan siya na maipasa sa lalong madaling panahon ang mga batas na may kinalaman sa tax measures. Ang pagpapataw ng buwis ang inaasahan ng pamahalaan na magiging kalutasan sa lumulubong budget deficit. Hindi ganito ang inaasahan ng taumbayan kay President Arroyo. Taliwas ito sa ipinangako niya na pagagaanin ang pamumuhay. Paano mapagagaan ang buhay kung pawang ang mga tax na kanyang nais iimplement ay laging kasangkot naman ang taumbayan. Mahirap paniwalaan na aangat ang buhay ng mga dahop kung sa kanilang nagsusugat na balikat ay dadagdagan pa ng mga panibagong pabigat.</body>
<link>http://www.philstar.com/Article.aspx?articleId=261002&amp;publicationSubCategoryId=94</link>
</article>
<article>
<title>Bakit,di ba kaya ng PNP ?</title>
<author>AKSYON NGAYON Ni Al G. Pedroche</author>
<date>
<month>August</month>
<day>12</day>
<year>2004</year>
</date>
<body>PANUKALA ng Philippine National Police na armasan ang mga media practitioners para maipagtanggol ang sarili laban sa mga taong nagbabanta sa kanilang buhay. Sunud-sunod kasi ang mga kaso ng pagpatay sa ilang hard-hitting journalists sa loob lamang ng isang linggong singkad. Malamang itoy dahil sa mga paglalantad ng katiwalian sa lipunan. May ibang tinotodas dahil natapalan na ng salapiy panay pa rin ang hataw. Yung iba namay tapat sa tungkulin at hindi maawat ang kanilang matalim na panulat kaya ang isang nasusugatan ay walang choice kundi siyay paslangin. Dapat nga bang armasan ang mga mamamahayag? Kahit hindi ipanukala, maraming nasa larangan ng pamamahayag ang armado. Ang pagdadala ng mga lisensyadong baril ay karapatan nila. Pero kung iyany ipanunukala ng PNP dahil hindi nito kayang pangalagaan ang kaligtasan ng mga mamamahayag, tutol ako. Hindi dapat magtaas ng kamay ang PNP at ipaubaya na lang sa mga mediamen ang pagtatanggol sa kanilang sarili. Bahagi ng mandato ng pamahalaan na protektahan ang mga taumbayan kahit ano pa ang propesyon. Mahirap at peligroso ang magsilbing tenga at mata ng taumbayan. May mga taong masasaktan sa hagupit ng panitik. May kasabihang the pen is mightier than the sword. Itoy hindi sumusugat sa pisikal na katawan pero masakit sa pagkatao ng tinatamaan. Mas masakit para sa mga kriminal na elemento na apektado ang ilegal na negosyo dahil sa mga magigiting at walang takot na alagad ng media. Any hard-hitting journalist on radio or print must be prepared for the worst case scenario. Sabi nga, kapag matapang kang bumanat at walang sinasanto ang iyong panulat, ang isang paa moy nakaamba na sa hukay. Sana ay wala nang sumunod pang kaso ng pananambang. Kapag nangyari pa ito, nangangahulugan na may depekto sa ating pulisya na dapat ayusin. Ang paminsan-minsang mangyari ang ganitoy puwedeng palampasin. Pero kung sunud-sunod, ibang usapan na iyan na nagpapahiwatig na kailangan nang major revamp sa liderato ng PNP.</body>
<link>http://www.philstar.com/Article.aspx?articleId=261011&amp;publicationSubCategoryId=94</link>
</article>
<article>
<title>Pinaalis sa inuupahang apartment</title>
<author>IKAW AT ANG BATAS Ni Atty. Jose C. Sison</author>
<date>
<month>August</month>
<day>12</day>
<year>2004</year>
</date>
<body>UMUUPA si Carding sa isang apartment sa Sampaloc na pag-aari ng isang kompanya. Labing-anim na taon nang inuupahan ni Carding ang apartment at iyon ay base sa isang Kasunduan ng Pagpapaupa. Ayon sa kasunduan, may karapatan ang kompanya na kanselahin ang kasunduan kung magtatayo ito ng isang gusali sa lupang kinatatayuan ng pinauupahang apartment o kung ang nasabing apartment ay gigibain. Subalit kinakailangang bigyan ng abiso si Carding ng 30 araw bago niya lisanin ang apartment. Dumating ang araw na nakatanggap si Carding ng isang pormal na sulat mula sa kompanya kung saan ipinapaalam sa kanya ang pagkansela ng kasunduan epektibo sa katapusan ng buwan. Naging rason ng kompanya ang paggigiba ng apartment dahil hindi na raw ito ligtas pang tirahan. Samantala, nagkaroon din ng administratibong pagdinig sa DPWH para sa demolisyon ng apartment. Gayunpaman, hindi natinag si Carding kahit na dalawang beses na siyang sinulatan ng kompanya para umalis sa apartment. Bagkus, lumipas pa ang kasunduan, nagsampa ng ejectment sa hukuman ang kompanya laban kay Carding. Tinutulan ito ni Carding dahil kung ang basehan daw ng reklamo ay ang planong pagkukumpuni ng apartment, maaga pa raw upang isampa ito dahil sa nakabimbing pagdinig ng DPWH sa isyu ng demolisyon ng nasabing apartment. Tama ba si Carding? MALI Malinaw ang naging Kasunduan ng Pagpapaupa sa pagitan nina Carding at ng kompanya. Ang pagkansela ng paupa ay batay sa pagtatapos ng buwanang kasunduan at hindi sa pagpapakumpuni ng apartment. Bukod dito, nabigyan din si Carding ng sapat na abiso. Wala ring kinalaman sa reklamong ejectment ang isyu sa administratibong pagdinig na isinampa ng kompanya sa DPWH. (Limcay vs. Court of Appeals, 215 SCRA 1)</body>
<link>http://www.philstar.com/Article.aspx?articleId=261019&amp;publicationSubCategoryId=94</link>
</article>
<article>
<title>Buti nga sa inyo - Jaylo</title>
<author>ORA MISMO Ni Butch M. Quejada</author>
<date>
<month>August</month>
<day>12</day>
<year>2004</year>
</date>
<body>SABIT sa entrapment operation ang mga tauhan ni PAIRTF bossing Rey Jaylo matapos magreklamo ang erpat ng isang drug dependent kay AID-SOTF bossing Edgar Aglipay. Mga miyembro ng Task Force Hunter-PDEA ang nakalawit ng mga bataan ni Egay. Hindi muna papangalanan ng mga kuwago ng ORA MISMO ang mga alipores ni Rey hanggang hindi pa ito kinakasuhan sa Korte. Matindi ang operasyon ni Aglipay ayon sa report ng kanyang mga kaalyado, nangongotong daw kasi ang mga sinakote. Sa parte ni Jaylo, dapat managot ang mga nakalawit ni Aglipay dahil lumabag sila sa butas, este mali, batas pala. Sabi nga, beh, buti nga! Nalulungkot si Rey sa nangyari pero wala siyang magagawa dahil masyado silang malilikot sa apparatus. Ika nga, panindigan nila ang problema nila dahil sila ang pumasok sa gusot. Tiyak ng mga kuwago ng ORA MISMO, sibak sila sa tungkulin with matching kalaboso pa kapag napatunayang guilty sila. Si Jaylo, ang bossing ng mga kotong rakpadudels pero may tinatawag tayong layers of responsibilities. Tama ba, PNP bossing Jun Ebdane, Sir! Hindi kasi sa lahat ng time ay mababantayan ni Jaylo ang kanyang mga kabig. Sabi nga, ng mga damatan sa lahat ng gubat ay may ahas. Nagpapasalamat si Jaylo habang maaga ay naaktuhan ng mga bataan ni Aglipay ang mga kikil cops kaya saludo ang una sa huli. Alam ng mga kuwago ng ORA MISMO, hindi biro ang trabaho ni Jaylo, sangdamakmak kasi ang intrigahan dito. Kung malambot lang ang puso ni Rey, siguradong hands up siya sa kanyang new job. &amp;quot;Basta ang alam natin, malaki ang tiwala ni Prez Gloria Macapagal Arroyo kay Jaylo kaya naman all-out siya sa suporta rito,&amp;quot; anang kuwagong SPO-10 sa Crame. &amp;quot;Talagang bilib tayo kay Jaylo kung trabaho lang ang pag-uusapan,&amp;quot; sabi ng kuwagong maninisid ng tahong. &amp;quot;Kaya naman suportado pati ang mga kuwago ng ORA MISMO kay Rey.&amp;quot; &amp;quot;Tiwala kasi tayo!&amp;quot; Paano ngayon nasabit ang pangalan ni Jaylo sa mga kalokohan ng ilang bataan niya,&amp;quot; naiinis na sabi ng kuwagong Kotong cop. &amp;quot;Hoy, hindi si Jaylo ang nangotong for your information.&amp;quot; &amp;quot;Magdusa ang dapat magdusa, mas maganda pa kung mabulok sila sa kalaboso.&amp;quot; &amp;quot;Ang Korte ang hintayin nating magdesisyon, kamote.&amp;quot;</body>
<link>http://www.philstar.com/Article.aspx?articleId=261025&amp;publicationSubCategoryId=94</link>
</article>
<article>
<title>May kapalpakan ba sa Marikina Registry of Deeds ?</title>
<author>HALA BIRA! Ni Danny Macabuhay</author>
<date>
<month>August</month>
<day>12</day>
<year>2004</year>
</date>
<body>MAY misteryo bang nangyayari sa Register of Deeds ng Marikina? Ito ang naitanong ko sa sarili nang malaman ang nangyari kay Resty Mercurio, isang mahirap na mamamayan na nagsisikap na buhayin ang asawa at mga anak sa pagtatanim ng gulay. Napadpad si Resty at ang pamilya sa lugar na ito matapos na itaboy sa dating tinitirahan sa Daang Bakal, Sto. Ni&amp;ntilde;o, Marikina sa kadahilanang silay mga squatters. Sinabi sa kanilang itatayo raw dito ang Marikina Sports Center at isang hospital kung kayat napilitan silang lisanin ito at lumipat na nga sa kasalukuyang lugar nila kahit na walang tubig at kuryente. Sa tulong ng bayaw ni Resty na si Leodegario Santiago na noon ay family driver ni Rizal Governor Isidro Rodriguez, napatituluhan ang lupang tinitirhan at sinasaka ni Resty na tinatawag na anak lupa. Ang sakop na lupa ay may sukat na 9,759 metro kuwadrado na nababanggit sa titulo na may bilang na TCT No. 281895 ng Register of Deeds ng Rizal at may petsang Marso 24, 1970 at may lagda ni Atty. Jose D. Santos. Nagsimula ang kalbaryo ni Resty noong 1995 nang sabihin sa kanya ni Assessor Sonny Ramos na peke diumano ang kanyang mga dokumento kung kayat dapat na kalimutan na nito ang tungkol sa lupa nang hindi siya mapahamak. Napag-alaman din ni Resty na ang titulo niya sa kanyang lupa ay ilang ulit na inilipat sa ibat ibang pangalan na may magkakaibang sukat at naiutang ito sa ibat ibang pagkakataon ng milyun-milyong halaga. May mga dokumentong nagpapatunay nito. Nagkaroon lamang ng pag-asa si Resty nang samahan siya ni Ka Manny Manalo, isang respetadong miyembro ng INC at ni Atty. Ramon Posadas at idinulog ang kaso kay Justice Sec. Merceditas Gutierrez at sa NBI. Subalit, wala pa ring anumang nangyayari sa kasong ito hanggang sa namatay na si Resty. Kumpleto ang mga papeles ni Resty na aktibong mga kasapi ng Iglesia ni Cristo. Hihintayin pa ba nilang ang kumilos ay Malaca&amp;ntilde;ang at mabusisi pa ang mga misteryong kapalpakan ng mga kinauukulan. Dapat lamang na maituwid na ang kalunus-lunos na ginawa nila sa kaawa-awang si Resty.</body>
<link>http://www.philstar.com/Article.aspx?articleId=261029&amp;publicationSubCategoryId=94</link>
</article>
<article>
<title>Gurang na congressman suki ng mga GRO sa Legend Club</title>
<author>BALITANG SPECIAL Ni Deo Macalma</author>
<date>
<month>August</month>
<day>12</day>
<year>2004</year>
</date>
<body>ALAM nyo bang madalas palang magtungo sa Legend Club sa Quezon City ang isang congressman? Ayon sa aking bubuwit, happy birthday muna kay Myrna Macalma, Manny Bal, Jonathan Coronia, Philip San Marte, Dr. Noel Erabagon ng Lipa City; Bro. Wilfred Singh at Bro. Willy Cabigting. * * * Alam nyo bang kahit tatlo na ang asawa ng isang kongresista ay madalas pa rin siyang magtungo sa Legend Club sa Quezon City? Ayon sa aking bubuwit, hiwalay na pala sa pangatlong misis si congressman kaya naghahanap ito ng kapalit. Ang hinahanap ay mas bata at mas maganda. Kaso lang, mga GRO pa ang kanyang pinupuntirya. Kasi, yung mga GRO sa pinupuntahan niyang nightclub ay magaganda pa raw sa ilang artista. * * * Ayon sa aking bubuwit, kapag nagpupunta si Congressman sa Legend Club na nasa sa kanto ng Quezon Ave. at Araneta Ave., Quezon City, ay sa likod siya dumadaan. Ipinaparada ang kanyang Toyota Prado na kulay green sa tapat ng mga punerarya sa Araneta Ave. Dumadaan siya sa back door ng club. Lumulusot sa bodega, doon sa kusina hanggang sa makarating sa loob. Siya ay sikat na sikat sa mga GRO ng Legend sapagkat isa siyang congressman at malaking magbigay ng tip. Bukod diyan, sikat din siya sa kanyang paboritong attire kapag nagpupunta doon. Ginagaya niya yung nakatira ngayon sa White House. Ginagaya si US President George Bush na parang cowboy. Siya ay nakasuot ng maong pants, checkered shirt, naka-boots at naka-sombrero pa ng cowboy. Ang kulang na lang para maging tunay na cowboy ay kabayo. Kaya lang, sabi niya ay hindi na raw kailangan yun sapagkat meron na siyang kinakabayo sa Legend. * * * Ayon sa aking bubuwit, ang congressman na madalas magtungo sa Legend Club sa Quezon City ay si Congressman Siya ay dating tauhan ni Nur Misuari ng Moro National Liberation Front. Dati siyang MNLF commander. Siya ay kilala rin sa Kamara bilang congressman na good dresser. Magaling kasi siyang magdala ng Amerikana. Kapag nasa session ay parati siyang naka-Tuxedo. Ingat na ingat siya sa kanyang damit at ayaw magusot. Ang congressman na naghahanap ng pangatlong asawa sa Legend Club ay si Congressman Siya ay si Congressman M. as in Matulis ng Mindanao.</body>
<link>http://www.philstar.com/Article.aspx?articleId=261033&amp;publicationSubCategoryId=94</link>
</article>
<article>
<title>Napakasuwerteng aso</title>
<author>PANAGINIP LANG Ni Nixon T. Kua</author>
<date>
<month>August</month>
<day>12</day>
<year>2004</year>
</date>
<body>HINDI sumagot si Senadora Jamby Madrigal sa mga katanungan tungkol sa kanyang esposo na si Eric Valade. Nakakabinging katahimikan ang sagot sa ilan lang naman nating mga katanungan tungkol sa kanyang asawang Pranses lalo na ang kung totoong illegal ba ang pagtira niya rito bago siya ikasal sa pinakamayamang senadora ng Republika ng Pilipinas. Walang sagot at total na deadma ang ginawa niya sa akin at sa iba pang mga miyembro ng media na nagtanong kung totoo bang hina-haraas niya ang dating mamamahayag at tauhan niyang si Peter Sing. Pero mga katoto, huwag kayong magtaka, maganda ang paliwanag ng kumpare kong si Carding na taga-riyan sa palengke ng Balintawak. Tanong sa akin ni Pareng Carding, mayaman ka ba? Malaki ba ang savings nyo hindi lang sa ibat ibang banko rito kung hindi sa Europa, Hong Kong at iba pang bansa? Angkan ka ba ng Madrigal? Ekta-ektarya ba ang lupain mo? Pinanganak ka ba sa pribadong ospital at inokupa mo ba ang pinakamahal na kuwarto sa naturang ospital? Marami bang mga doktor at mga private nurses ang walang tigil na nag-aalaga sa yo? Hindi, mabilis kong sagot pero pasok uli si Pareng Carding na sinenyasan akong tumahimik at muling tinanong ng marami ka bang mga yaya na nag-aalaga sa iyo at sumusunod sa lahat ng kagustuhan? Marami ka bang driver o chauffer pala na hinahatid ka kung saan mo gusto magpunta? Meron ka bang garahe na kaya lang punuin ng ilampung magagarang kotse? Marami ka bang mga magagarang kotse? Wala, sagot ko kay Pareng Carding pero sunud-sunod uli ang tanong niya gaya ng marami ka bang bahay sa ibat ibang lugar ng Pilipinas, Europa at sa ibang parte pa ng mundo? Meron ka bang katakut-takot na bodyguard? Meron ka bang perang pambili ng first class ticket ng eroplano para makapag-biyahe sa kahit saang panig ng mundo? Meron ka bang maraming abogadong kaya mong pasunurin sa lahat ng kagustuhan mo? Meron ka bang mga opisyal ng Korte at pulis na sumisipsip sa yo dahil nabayaran mo? Wala pa rin, tugon ko kay Pareng Carding na ngayon ay nakangiti na ng makahulugan. &amp;quot;Eh kung ganoon bakit ka niya sasagutin, sino ka ba?&amp;quot; tanong ni Pareng Carding, &amp;quot;baka nakakalimot ka, mataas at mayaman siya samantalang ikaw ay isang ordinaryong mamamayan lang kaya sorry ka na lang, tapos ngayon Senadora pa siya kaya lalo kayong hindi papansinin niyan.&amp;quot; Sabagay sino nga ba ako, pero bakasakali pa rin tayo dahil Senadora na siya at makamasa kuno, kaya sana sagutin naman ni Senadora Jamby kung totoo bang ang mga katulong nila ay dapat laging nakayapak at bawal kahit magtsinelas man lang sa loob ng kanilang mga mansion pero ang aso niya katabi niya pag natutulog sa kanyang malaking silid at naka-aircon pa? Totoo rin bang ang mga driver at bodyguards niya ay ni hindi man lang mabigyan ng ulam pero ang asong alaga ay gaya niyang mamahaling organic at vegetarian food lang ang maaaring kainin? Sana masagot mo naman kami. Kung ayaw mo naman talaga, tanungin na lang natin ang sambayanan: Palagay nyo totoo kaya na ganuon kasuwerte ng aso ni Sen. Jamby? Text lang sa 09272654341 para sa inyong kasagutan. * * * Mula sa suwerteng aso lipat naman tayo sa isa pang mapalad na nilalang na pinag-usapan natin sa nakaraan kong kolumn. Itoy walang iba kung hindi si Robert Dean Barbers ng Philippine Tourism Authority. Mapalad nga siya, SO, yan ang magiging reaksyon ng karamihan, lalo na mga empleyado ng naturang ahensiya. After all, alam na naman ng lahat na anak nga siya ng talunang senador, kapatid ng kongresista at gobernador at paborito pa raw ng Malaca&amp;ntilde;ang kaya siguro unti-unti na niyang sinusuwag. Tama kayo riyan, kaso may natuklasan akong suwerte niya. Ano kanyo, tingnan niyo ang sasakyan niya. Isang Toyota Hi-Ace na binili pa ng opisina para sa kanya. O di ba suwerte siya, pero hindi lang yan, tingnan nyo maigi pag makikita niyo sa kalye ang sasakyang ito. Madali itong makilala dahil ang plaka nito ay 7-V. WOW Philippines nga naman ano. Si Senator Richard Gordon na dating Tourism Secretary alam natin puwedeng gumamit ng plakang 7, pero si Dean Barbers? Suwerte naman, 7 rin ang plaka. Hindi ba ang numero 7 daw ay suwerte para sa karamihan. Kala ko ba sa senador lang ang gumagamit niyan. Ang alam ko hindi siya senador at ang senador ay ang ama niya, kaya bawal pa rin siya gumamit ng ganoong plaka. Isa pa, talo na ang ama niya at paniwala nga ng karamihan kasalanan niya dahil sinabi niya nga sa mga taga Tourism hindi nila kailangan ang boto nila. Isa pa, sasakyan ng PTA yon at hindi ng senado kaya dapat ang plaka niya PULA. Red plate para makita naman ng sambayanan kung ginagamit ba ito kung opisyal lang ang lakad at hindi pag dinadalaw niya ang kanyang paboritong sales representatives na si J. Abangan niyo ang 7-V na yan para susunod kilala nyo na ang nakasakay. * * * Talking about government vehicles din lang, bakit kaya ang Toyota REVO na may plakang GNU 950 ay madalas makita riyan sa may Commonwealth. Ang alam ko, ang government vehicle na iyan ay isyu sa opisyal na nakatira sa Sikatuna Village, Quezon city. Kaso, bakit kaya mula sa tanggapan ng PTA papuntang Sikatuna ay sa may bandang Fairview pa dumadaan bago umuwi sa Sikatuna. Umiikot yata, siguro dahil kay L naman. Sweet naman at maalalahanin din ano, parang amo niya. Iba talaga. Sabagay Pilipino sa Turismo ay Aktibo. Sobrang aktibo nga lang. Kayo mga kaibigan, text lang sa 09272654341 tungkol sa mga illegal use ng plakang pang vip at mga government vehicle. * * * Para sa ano mang reaksyon, sumulat lang sa nixonkua@yahoo.com o kayay mag text sa 09272654341. Mapapakinggan nyo rin po ang inyong lingkod sa DZEC 1062 mula 4:30 hanggang 6:00 ng hapon, Lunes hanggang Huwebes.</body>
<link>http://www.philstar.com/Article.aspx?articleId=261037&amp;publicationSubCategoryId=94</link>
</article>
<article>
<title>EDITORYAL - Malulubog lamang ang Pinoy sa utang</title>
<author></author>
<date>
<month>August</month>
<day>13</day>
<year>2004</year>
</date>
<body>BAWAT araw, $155,000 ang ibinabayad ng Pilipinas dahil sa lumobong utang at pagmamantine nang hindi pinakikinabangang Bataan Nuclear Power Plant sa Morong, Bataan. Hanggang 2007 pa umano matatapos ang utang, kinakailangan pang maglabas ang gobyerno ng Pilipinas ng P284.6 million. Mula 1986 hanggang sa kasalukuyan, ang naibabayad na ng Pilipinas ay umaabot sa P42.3 billion. Ang laki! Ang masakit nga lang, binabayaran nang malaki subalit hindi pinakikinabangan. Hindi ito nakapag-operate sapagkat bumagsak na ang Marcos administration na nagpagawa nito noong 1984. Nakipag-deal si Marcos sa US-based Westinghouse Corporation para sa pagpapagawa ng planta na magpo-produce ng koryente. Marami ang bumatikos sa planong ito ni Marcos. Labing-walong taon nang binabayaran ang nuclear plant. Ganyan na rin kahaba ang pagdurusang dinaranas sapagkat hindi naman napapakinabangan. Walang silbi. Inaagaw pa sa kaban ng bansa ang malaking perang ibinabayad buwan-buwan. Kung ang ipinagpagawa sa planta ay iniukol na lamang sa ibang proyekto, sana ay maraming Pinoy ang nakinabang. Marami sana ang nagkaroon ng trabaho. Masyado kasing naging ambisyoso si Marcos, sa halip sanang nuclear plant ay kung bakit hindi na lamang itinutok ang pagmimina ng langis sa Palawan o sa Mindoro. Tamang-tama sana ang perang ginastos sa pagpapagawa ng planta. Sa haba ng panahon, kung naiukol sa oil exploration o sa pagtuklas ng posibleng pagkukunan ng langis, baka mayroon na ang bansa at hindi na nababahala sa walang tigil na pagtaas ng presyo ng petroleum products. Ngayon ay naiisip naman ng kasakuluyang pamahalaan na i-convert ang nuclear plant sa isang gas-fired power plant. Napapanahon aniya sapagkat sa susunod na taon ay magkakaroon ng power crisis. Sabi ni President Arroyo kung maiko-convert ang nuclear plant sa gas plant, maaaring makapag-produced ng 600 megawatts of electricity. Hindi kami sang-ayon sa balak na ito ni Mrs. Arroyo. Maaaring gumastos na naman nang malaki ang pamahalaan kung iko-convert. At sino na naman ang kawawa kapag nangyari iyan? Mamamayan uli. Hindi pa nga tapos bayaran ang utang ay magkakaroon na naman. Ngayong nakaharap ang bansa sa maramng problema ang pagdaragdag ng panibagong utang na may kinalaman sa plantang nuclear ay hindi na muna dapat pagtuunan ng pansin. Mas magastos ito at hindi na makakaya ng bansa na magbayad ng panibagong utang. Pag-aralang mabuti ang gagawing hakbang na may kinalaman sa walang silbing nuclear plant.</body>
<link>http://www.philstar.com/Article.aspx?articleId=261141&amp;publicationSubCategoryId=94</link>
</article>
<article>
<title>Mga tatanga-tangang banko at ang mga kawawang credit card holders</title>
<author>BAHALA SI TULFO Ni Ben Tulfo</author>
<date>
<month>August</month>
<day>13</day>
<year>2004</year>
</date>
<body>NAGPALABAS kamakailan ang Bangko Sentral ng Pilipinas (BSP) ng bagong guidelines, naghihigpit sa mga banko sa pag-iisyu ng mga credit cards sa kanilang mga kliyente. Itoy para maiwasan ang paglobo ng mga &amp;quot;delinquent accounts&amp;quot; na kalimitan ay bumabagsak sa kamay ng mga &amp;quot;hardcore&amp;quot; collection agencies na notoryus sa kanilang mga bastos at walang modong mga kolektor. Ang gustong mangyari ng BSP, higpitan pa ng mga banko ang sistema sa pagkakaloob ng mga credit cards. Itoy upang matiyak kung talagang may kakayahang magbayad ng utang. May problema ang ilang mga banko partikular na ang CITIBANK na kilala sa buong mundo. Hindi lang ang CITIBANK pati na rin ang ilang mga malalaking banko, sa sistema ng kanilang &amp;quot;evaluation&amp;quot; sa pagbibigay ng mga credit cards sa kanilang mga kliyente. Base sa aming pag-iimbestiga sa mga reklamong idinudulog sa aming &amp;quot;action center&amp;quot;, hindi lamang sa sistema sa pag-iisyu ng mga cards, kundi pati na rin sa pag-update ng mga accounts ng mga kliyente nito. Ilan sa mga accounts ay HINDI naman talaga delinquents, subalit naipasa ang mga ito sa mga &amp;quot;hardcore&amp;quot; collection agencies ngunit hindi ito &amp;quot;na-update&amp;quot; ang mga payment transactions ng mga nagrereklamo. Ang nangyayari, nag-accumulate yung interes kaya patuloy na lumulobo yung account. May mga insidenteng hawak ng mga credit card holders ang kanilang mga payment receipts, na hindi naman na-update ng banko, pero naipasa na ang account sa collection agency. At dahil may pinanghahawakan na mga payment receipts ang mga collection letters ng banko. Makalipas ang maraming buwan, nasa kamay na ng mga &amp;quot;hardcore&amp;quot; collection agencies at tinatrabaho na ng mga bastos at mga tarantadong kolektor. Kung tutuusin, ang pagkakamali at ang pagkukulang ay maituturo sa sistema ng mga &amp;quot;tatanga-tangang&amp;quot; banko! Panoorin sa UNTV Channel 37, Channel 95 sa Sky Cable, Channel 59 sa Home Cable at pakinggan sa DZME 1530 Khz, ang programang &amp;quot;Imbestigasyon ng BAHALA SI TULFO&amp;quot; ang malalimang pagtalakay ng isyung ito, Lunes hanggang Biyernes, alas-9 hanggang alas-10 ng umaga.</body>
<link>http://www.philstar.com/Article.aspx?articleId=261158&amp;publicationSubCategoryId=94</link>
</article>
<article>
<title>Maraming iiyak na Customs broker kapag ipinatupad ang RA 9280</title>
<author>BANAT NI BATUIGAS Ni Bening Batuigas</author>
<date>
<month>August</month>
<day>13</day>
<year>2004</year>
</date>
<body>MAAARING maganda ang nasa isipan kung sinuman ang nasa likod nitong Republic Act 9280 subalit mukhang hindi ito angkop sa 10-point agenda ni President Arroyo lalo na sa aspeto ng job creation dahil aabot sa 20,000 Customs brokers ang mawawalan ng trabaho kapag ipinatupad ito. Ang naturang batas na ipinasa noong abala pa ang sambayanan sa elections at pinirmahan na ni GMA, Senate President Franklin Drilon at House Speaker Jose de Venecia. Sa unang tingin, ang layunin ng naturang batas ay i-professionalize ang customs brokers profession. Pero kung bubusisiing mabuti, may mga nakatagong provisions sa RA 9280 na questionable, ayon kay Atty. Romeo Sto. Tomas, legal director ng Air Cargo Forwarders of the Philippines, Inc., he-he-he! Kanya-kanyang interes lang yan, di ba mga suki? Ang tinutukoy ni Sto. Tomas na hidden provisions ay ang Sec. 6 o ang Scope of the Practice of Customs Brokers; Sec. 28 o Prohibition Against Unauthorized Practice of Customs Brokers Profession; Sec. 29 o Prohibition Against Corporate Practice, at ang Sec. 30 o ang Prohibition Against Financing Activities by Customs Brokers. Ang mahigpit na tinututulan ng custom brokers ay ang Sec. 28 kung saan nakasaad doon na walang ni isa mang dapat mag-practice ng naturang profession kung hindi siya pasado sa licensure examination o walang sapat na ID na inisyu ng Board of Commission. Sa Sec. 29 naman ay nagsasabing ang admission sa naturang trabaho ay dapat i-determine ng individual at professional qualifications, samantalang maliwanag naman sa Sec. 30 na hindi pinapayagan ang mga custom brokers na mag-advance at mag-finance para sa kanilang client-importers sa payment of duties and taxes, arrastre charges, wharfage dues, storage fees at iba pang port charges. Ang lupit ng tatlong Section ng RA 9280 no, mga suki? He-he-he! Maiiwang luhaan ang mga kasalukuyang custom brokers kapag ipinatupad na ang batas na ito! Ayon sa mga nagpo-protestant custom brokers, ang law ay hindi lang taliwas sa kagustuhan ni GMA na mag-create ng 10 million jobs sa termino niya kundi wala rin itong puwang para ma-improve ang system sa pamamagitan ng automation at computerization. Maaari pa umano itong mag-promote ng corruption. Ano ba yan? Nabasura rin dito ang karapatan ng mga abogado na i-represent ang mga importers and exporters sa harap ng ahensiya ng gobyerno o private entities kung sakaling may kaso o sa mga usapin ukol sa customs and tariff laws, its practices and procedures.</body>
<link>http://www.philstar.com/Article.aspx?articleId=261166&amp;publicationSubCategoryId=94</link>
</article>
<article>
<title>Kasal at diborsiyo</title>
<author>ALAY - DANGAL Ni Fr. Jose C. Blanco, S.J.</author>
<date>
<month>August</month>
<day>13</day>
<year>2004</year>
</date>
<body>NASA Kongreso na ang isang panukalang-batas na hihikayat sa mag-asawa na limitahan ang kanilang anak sa dalawa. Tila inilalagak ng mga kongresista sa kanilang sarili ang pagiging mga magulang. Nakasaad sa ating Saligang-Batas na tutulong ang ating pamahalaan sa mga magulang na pangalagaan ang kanilang mga anak. Sa Ebanghelyo ngayon, ipinapakita si Jesus na nagsasabi sa mga Pariseo na mali sila sa kanilang interpretasyon ng batas ni Moises (Mt. 19:3-12). May mga Pariseong lumapit sa kanya at tinangkang siluin siya sa pamamagitan ng tanong na ito: &amp;quot;Naaayon ba sa Kautusan na hiwalayan ng lalaki ang kanyang asawa sa kahit anong kadahilanan?&amp;quot; Sumagot si Jesus, &amp;quot;Hindi pa ba ninyo nababasa sa Kasulatan na sa pasimulay nilalang sila ng Maykapal, lalaki at babae? At sinabi, &amp;quot;Dahil dito, iiwan ng lalaki ang kanyang amat ina, at magsasama sila ng kanyang asawa; at silay magiging isa.&amp;quot; Kayat hindi na sila dalawa kundi isa. Ang pinagsama ng Diyos ay huwag paghiwalayin ng tao. Tinanong siya ng mga Pariseo, &amp;quot;Bakit iniutos ni Moises na bigyan ng lalaki ang kanyang asawa ng kasulatan sa paghihiwalay bago hiwalayan iyon?&amp;quot; Sumagot si Jesus, &amp;quot;Dahil sa katigasan ng inyong ulo kaya ipinahintulot ni Moises na hiwalayan ninyo ang inyong asawa. Subalit hindi gayon sa pasimula. Kaya sinasabi ko sa inyo: Sinumang lalaking humiwalay sa kanyang asawa sa anumang dahilan liban sa pakikiapid, at mag-asawa ng iba, ay nangangalunya. At ang mag-asawa sa babaing hiniwalayan ay nangangalunya rin.&amp;quot; Sinabi ng mga alagad, &amp;quot;Kung ganyan po ang kalagayan ng lalaki sa kanyang asawa, mabuti pang huwag nang mag-asawa.&amp;quot; Sumagot si Jesus, &amp;quot;Hindi lahat ay makatatanggap ng simulaing iyan kundi iyon lamang pinagkalooban ng Diyos. Sapagkat may ibat ibang dahilan kung bakit may mga lalaking hindi makapag-asawa: Ang ilan, dahilan sa kanilang katutubong kalagayan; ang iba, dahil sa kagagawan ng ibang tao ay nagkagayon sila; mayroon namang hindi nag-aasawa alang-alang sa ikauunlad ng paghahari ng Diyos. Ang makatatanggap ng simulaing ito ay tumanggap nito.&amp;quot; Ang kasal ay makabuluhan lamang kapag ito ay nasa konteksto ng darating na paghahari ng kalangitan. Ang diborsiyo, sa anumang anyo at ibang pangalan nito, ay lantarang paglabag sa batas ng Diyos. Sa ganoon ding konteksto, ang kasal sa pagitan ng magkaparehong kasarian ay labag sa layunin ng Diyos gaya ng itinakda Niya sa Genesis. Dapat manindigan ang mga magulang sa kanilang mga karapatan. Nasa kanila ang pagdetermina kung gaano karami ang anak na kayang palakihin.</body>
<link>http://www.philstar.com/Article.aspx?articleId=261180&amp;publicationSubCategoryId=94</link>
</article>
<article>
<title>&amp;quot;Basketball Ending (Isa Pa Nga...)&amp;quot;</title>
<author>CALVENTO FILES Ni Tony Calvento</author>
<date>
<month>August</month>
<day>13</day>
<year>2004</year>
</date>
<body>NANALO BA KAYO KAHAPON SA PALARO NG PAGCOR SA BASKETBALL ENDING NUNG MIYERKULES? SA UNANG GAME NG NCAA, ANG SCORE NG LETRAN VS JRC AY 87-84. SA PANGALAWANG GAME NAMAN AY SAN SEBASTIAN COLLEGE 82, ST. BENILDE 77. IBIG SABIHIN NIYAN, LUMABAS ANG 7-4 NA KUMBINASYON SA UNANG GAME AT SA PANGALAWA NAMAN AY 2-7. PATULOY, WALANG TIGIL ANG PASUGAL NG PAGCOR PARA SA MGA ESTUDYANTE. OO, ESTUDYANTE. KAHIT ANONG SABIHIN NILA, MGA STUDENTS ANG PUPUSTA DAHIL SILA ANG MAHILIG MANOOD NG NCAA GAMES. SA UAAP NAMAN KAHAPON, HINDI PA TAPOS ANG LARO HABANG ISINUSULAT KO ANG ARTIKULONG ITO. Marami ang nag-react sa aking isinulat. Mga text messages na ipapablish ko sa mga darating na araw. Ito ay sa pag-asang matauhan ang mga taong nasa likod ng PAGCOR sa ganitong palaro dahil ang kanilang advertising blurb O slogan na &amp;quot;CARING THROUGH RESPONSIBLE GAMING&amp;quot; ba ang matatawag dito? Does PAGCOR really care and responsible enough when it introduced INTERNET BETTING that our children can do right inside their own bedrooms, using their very own personal computers? I really dont give a damn about people who go out and enter casinos and gamble their money. Thats their business. But when we talk about safeguarding our very homes from robbers and opportune takers, we should start making it our business. Nakausap ko ang isang mataas na opisyal ng PAGCOR at siya mismo ay kombinsido na dapat ayusin ang website ng Baketball Ending na palaro na yan. &amp;quot;But they need time to do that,&amp;quot; sabi niya. Okay, fine. But in the meantime, bumubulusok ang kanilang palaro sa UAAP at NCAA kung saan mga students na karamihan ay below 21 ang kanilang market. Sa internet gambling, hindi nakikita ang taong tumataya. PLAINVIEW DOCTRINE. Hindi mo talaga masisiguro kung below 21 yrs old yung tao. Kahit high school student kayang sumali makuha lang nila ang credit card number ng kanilang magulang. Number lang okay na. Isang Regional Director ng NBI ang mismong nagsabi. &amp;quot;We have had cases na betting through the internet kung saan bago nalaman ng magulang na tumataya ang kanilang anak, daang libo na ang utang nito.&amp;quot; Ayon na rin sa aking kausap, ibinigay ng PAGCOR sa PHILWEB ang pamamahala sa sugal na ito. Tanong ko, &amp;quot;sino-sino ang mga tao sa likod ng PHILWEB? Maari bang pangalanan ang mga incorporators nitong corporation na ito, sang-ayon sa inirehistro sa Securities and Exchange Commission (SEC)? For transparency, para naman malaman ng taong bayan kung sino sila. Bakit sila pinagpala na mabigyan ng ganitong franchise? Nagbabayad rin kaya sila ng tamang buwis? Paano na momonitor ang mga pustang pumapasok sa Basketball Ending game na ito? Wala kayang &amp;quot;conflict of interest&amp;quot; sa pagitan ng PAGCOR at PHILWEB? Handa naman sila sigurong harapin ang mga katanungan na ito. Wala bang bagong halal na mambabatas na maaring magsulong ng isang Senate Inquiry in aid of legislation, para mahinto itong Basketball Ending na ito? Sec. of Justice Merceditas Gutierrez, akala ko ba mainit ka sa mga pasugal para sa ating mga school children kaya minumungkahi mo ang pagbawal ng pagdadala ng cell phones sa eskwelahan. Itong basketball ending, personal computers ng mga anak natin ang ginagamit na pang-akit sa kanila na pumusta. Isa sa mga reactions na natanggap ko through text message ay ganito ang takbo. &amp;quot;I would like to give more info tungkol sa internet gambling that Pagcor has been running. Actually during the last campaign period, one of the slogans of Sen. Jawo is that he would fight against INTERNET GAMBLING. Siguro puro palpak ang mga informants ni Jawo kaya talamak pa rin ang internet gambling. Yan ang totoo. It is not only the on line gambling that Pagcor has been using and is being used by students and minors but also the Pagcor Arcades in several areas in the Phil. that has been mushrooming. Worse, information that we nave is that these arcades allow people to play with 500 pesos initial capital worth of credit. Nag-aambagan ang mga students and minors para makapagsugal. Profit is the concern of Pagcor and the truth is Mr. Genuino and Pagcor doesnt care for responsible gaming. Sa dami ng mga slot machine arcades, internet shops and on-line gambling, Mr. Genuino doesnt care about the moral values. Actually, Pagcor has a charter that only two casinos will be allowed to operate in Manila. Holiday Inn and Grand Boulevard. Pero pagnag-ikot ka, merong Pan Pacific, Marina, Ronquillos moreSa Pasay may Heritage Hotel., Atrium, Westin Phil. New World Hotel and more pa ulit. Lagpas na ng boundary ng Manila. Marami ang naghihirap sa ginagawa nila ngayon. When I forwarded this messages, (I have omitted some because they were malicious and libelous) to a Pagcor official, right away he brands it as coming from an employee whom Pagcor could have terminated and is riding on the issue. Perhaps this is true. Subalit hindi ito ang aking binabatikos. Para sa akin, sige, kung gusto nyong lustayin ang pera nyo hanggang mamulubi kayo, go ahead. Hindi nyo kayang pataubin ang mga casino. Take it from me. Ang internet gambling ng mga laro sa basketball ay dating larong kalye lamang. Maari nating pagbawalan ang ating mga anak. Ngayon, inuulit ko, dinala na sa loob ng ating tahanan sa pamamagitan ng kanilang mga personal computers ang sugal na ito. Where is responsible gaming here? For heavens sakeall year long ang basketball ending game na yan. Pagkatapos ng UAAP at NCAA, PBA naman. Sa November hanggang mga June, NBA naman. Hindi na ba kayo nakokonsyensa sa panunuksong ginagawa ninyo? Sabi ng Pagcor official na kausap ko. &amp;quot;Matanda na raw siya at hindi na dapat problema ang pag-usapan naming. We should talk about other things.&amp;quot; Sumagot naman ako na &amp;quot;Okay, actually this shouldnt be your concern. Let me do what I have to do and we should not even talk about this. We should talk about other more plesant things.&amp;quot; Binalikan ako ng sagot na ganito &amp;quot;Concern ko padre ang welfare ng Pagcor at ang leadership nito. 1) Dahil mabubuti kaming tao lalo na si Chairman. HINDI AKO SIPSIP TONY KAYA PWEDE MO KONG PANIWALAAN. 2) Daming mahihirap na buhay ang nakataya na natutulungan ng Pagcor. Ako mismo, when I was the head of __, dami kong natulungan coz the chair and the board of directors approved it all the time. We are not asking for applause but tao pa rin kami who feel great being understood. Kahit konti.&amp;quot; Very eloquently put. If I may say so myself. Wala namang nagsabing masasamang tao kayo. Feeling mo lang yun. You want applause and a feeling of understanding when minors and students are being victimized by this Basketball Ending game? Well, dont expect it from me, buddy. You wont get it! Kayo ano ang palagay nyo? COMMENTS AND REACTIONS, CALL ME THROUGH 7788442. YOU CAN ALSO SEND YOUR TEXT MESSAGES TO 09213263166.</body>
<link>http://www.philstar.com/Article.aspx?articleId=261183&amp;publicationSubCategoryId=94</link>
</article>
<article>
<title>Katanungan sa Community Mortgage Program (Huling Bahagi)</title>
<author>HINDI PA TAPOS ANG LABAN Ni Sec. Mike Defensor</author>
<date>
<month>August</month>
<day>14</day>
<year>2004</year>
</date>
<body>ANG lupang bibilhin sa pamamagitan ng Community Mortgage Program (CMP) ay dapat na may Transfer of Certificate of Title (TCT) at walang ibang nakarehistro pananagutan sa panahon na ito ay ipapangutang sa CMP. Ang klasipikasyon sa gamit nito ay residential o para sa tirahan at kung hindi man, kailangan ng paglilipat ng gamit nito (land conversion). Kailangan din na may nakasulat na layunin ng asosasyon o samahan upang bilhin ito. Kinakailangan din na ang may-ari ng lupa ay pumapayag o nakikipagkasundo na ibenta ang lupa sa samahan ng informal settlers. Ang inyong asosasyon ang mangungutang at magsisilbing may-ari ng lupang bibilhin hanggat hindi pa nahahati-hati ang titulo nito. Sa CMP ang mga pamilyang kasapi ay maghuhulog buwan-buwan sa loob ng hindi hihigit ng 25 taon upang mabayaran ang pagkakautang. Ang utang ay papatawan ng 6 percent lamang kaya hindi ito kabigatan. Ang karapatan ng bawat kasapi o benepisaryo sa lupa at kanyang pag-aari ng bahagi nito ay nababatay sa isang kasunduan niya sa samahan. Ito ay tinatawag na Lease Purchase Agreement. Mismo ang lupang nabili at bahay na ginastusan ng pautang ang siyang magsisilbing kolateral o panagot sa utang sa CMP. Para sa karagdagang impormasyon, maaari kayong tumawag sa CMP 892-5760.</body>
<link>http://www.philstar.com/Article.aspx?articleId=261269&amp;publicationSubCategoryId=94</link>
</article>
<article>
<title>Wala pang nagagawa ang mga senador at kongresista</title>
<author>HALA BIRA! Ni Danny Macabuhay</author>
<date>
<month>August</month>
<day>14</day>
<year>2004</year>
</date>
<body>WALA pang nagagawa ang mga senador at kongresista sapagkat abala sila sa pag-aagawan sa mga posisyon at pamumuno sa mga komite. Milyong piso ang ginagastos ng mataas at mababang kapulungan araw-araw pero walang kapakinabangan sa bansa. Para lamang sa kanilang pansariling interes ang iniintindi. Naghahabulan sila sa paghawak sa mga mala-laki at maimpluwensiyang tungkulin at komite. Gaya na lang ng nangyaring hatian ng termino nina Sen. Franklin Drilon at Sen. Manny Villar sa pagka-pangulo ng senado. Onli en da Philippines nangyayari ito. Pati mga matatandang retiradong heneral ng senado na si Sen. Rodolfo Biazon at Sen. Alfredo Lim ay magsusuntukan dahil sa mga komite. Mas matindi sa House of Representatives. Ang mga kongresista ay parang mga bata na pinag-aagawan ang mga komite at magagandang posisyon. Pati mga bagong salta ay naghahabol ding makahawak ng mga premyadong komite na katulad ng Commission on Appointments at Committee on Appropriations. Alam nyo ba kung bakit nag-aagawan ang mga senador at mga kongresista upang mamuno sa mga komite? Malaki ang nakalaang budget para sa mga komite at ng chairman nito ang may desisyon kung papaano ito gagastusin o lalaspagin. Bilyong piso ang budget na pinag-uusapan dito. Kaya nga kung talagang nais na magtipid ang ating pamahalaan, tanggalin na ang mga pork barrel at mga malalaking allowances ng mga senador at mga kongresista. Hindi na kailangan pang magpataw ng buwis ang pamahalaan na ang naghihirap ay mamamayan.</body>
<link>http://www.philstar.com/Article.aspx?articleId=261274&amp;publicationSubCategoryId=94</link>
</article>
<article>
<title>Masaklap na karanasan sa Europhil</title>
<author>ORA MISMO Ni Butch M. Quejada</author>
<date>
<month>August</month>
<day>14</day>
<year>2004</year>
</date>
<body>BAGO ang lahat binabati ng mga kuwago ng ORA MISMO, ang bagong negosyong binuksan ni Jenny Takeda, ang Trimline Spa, diyan sa may Jerusalem St., Multinational Village, Para&amp;ntilde;aque City. Isa ang Europhil sa mga gumagawa ng lahat ng klase ng Mercedes Benz mapamodelo o vintage ay kayang-kaya nilang tirahin. Ang Europhil ay matatagpuan sa kahabaan ng Superhighway, kanto ng Buendia St. diyan sa Makati City. Pinadala ng kapamilya ng mga kuwago ng ORA MISMO, ang kanyang Mercedes Benz C-240 sa Europhil para kumpunihin dahil hindi type ng may-ari ang ride ng kanyang nabiling Chedeng. Mahigit sa P300,000 ang ibinayad ng kapamilya ng mga kuwago ng ORA MISMO, ng kunin niya ang kanyang Mercedes Benz sa Europhil. Fifty percent down bago gawin ang sasakyan mo sa Europhil at ang kabuuan ay dapat bayaran bago ito ilabas ng kasa. Matagal itong ginawa halos isang buwan sa Europhil. Ok lang ang siningil ng Europhil sa kapamilya ng mga kuwago ng ORA MISMO, walang angal ang huli kahit may kamahalan ang singil, Chedeng kasi ang tsekot kaya alam din nilang mahal ang mga spare parts na papalitan dito. Matapos gawin ang tsikot may problema na naman daw ang goma nito dahil oblong ang kanan likuran ng tire kung bakit nagkaganito iyan ang hindi maintindihan ng kapamilya ng mga kuwago ng ORA MISMO. Hindi lang isang gulong ang na oblong kundi nabiyak naman ang kaliwang likuran gulong nito. Naku ha! Pero kuntento naman ang kapamilya ng mga kuwago ng ORA MISMO, sa ginawa ng Europhil sa kanilang tsikot. Muling dinala ng kapamilya ng mga kuwago ng ORA MISMO, ang kanilang sasakyan sa Europhil para ma-check ang radio ng sasakyan. P18,000 ang halaga ng stereo para mapalitan sa Germany pa ito oorderin. Kapos ang kolum ng Chief Kuwago, sa Martes na lang natin itutuloy ang naging kalbaryo ng owner ng Chedeng, anang Kuwagong Kotong cop. Mukhang maganda ang istorya ng Chief Kuwago sa Europhil. Abangan natin, kamote ito.</body>
<link>http://www.philstar.com/Article.aspx?articleId=261283&amp;publicationSubCategoryId=94</link>
</article>
<article>
<title>Ang pag-akyat kay Maria sa langit</title>
<author>ALAY-DANGAL Ni Fr. Jose C. Blanco, S.J.</author>
<date>
<month>August</month>
<day>15</day>
<year>2004</year>
</date>
<body>SI Maria ay nasa langit na  ang kanyang katawan, kaluluwa at espiritu. Sina San Ignacio at San Francisco Javier ay nasa langit na rin ngayon ngunit ang kanila lamang espiritu ang masaya sa piling ng Diyos. Gaya ng ating sinasabi sa panalangin ng Sumasampalataya, naniniwala tayo sa pagkabuhay na muli ng ating mga katawan. Para kay Jesus at Maria, sila ngayoy ganap na maligaya kapiling ng Ama (Lk. 12:32-34). &amp;quot;Huwag kayong matakot, munting kawan, sapagkat ikinalulugod ng inyong Ama na ibigay sa inyo ang kaharian. Ipagbili ninyo ang inyong ari-arian at mamigay kayo sa mga dukha! Gumawa kayo ng mga lukbutang hindi naluluma, at mag-impok ng kayamanan sa langit, na hindi nakukulangan sapagkat dooy walang makalalapit na magnanakaw at walang makapaninirang tanga. Sapagkat kung saan naroon ang inyong kayamanan ay naroon din naman ang inyong puso. Ito ang pinaikling bersiyon. Ang iba pang teksto ni Lukas ay nagsasabi sa atin na palagi tayong maging handa. Hindi natin alam kung kailan hihingin sa atin ng Tagapaglikha na ibalik sa kanya ang buhay na ipinahiram sa atin. Ang pagiging nasa langit ni Maria, katawan at kaluluwa, ang nagbibigay sa atin ng pag-asa at galak.</body>
<link>http://www.philstar.com/Article.aspx?articleId=261391&amp;publicationSubCategoryId=94</link>
</article>
<article>
<title>EDITORYAL - Judge 'bagal' at iba pang uri ng mga judge</title>
<author></author>
<date>
<month>August</month>
<day>16</day>
<year>2004</year>
</date>
<body>HINDI lamang pala mga &amp;quot;judge kotong&amp;quot;, &amp;quot;judge rapist&amp;quot; ang umuusbong ngayon kundi pati na rin &amp;quot;judge bagal&amp;quot;. Ano pa kayang uri ng judge ang lilitaw sa darating na panahon? Dahil sa mga &amp;quot;judge bagal&amp;quot; kaya maraming kaso ang nakabimbin sa mga Korte. Maaari na rin silang tawaging &amp;quot;judge tamad&amp;quot;. Isa si Caloocan City Judge Jaime Jamoy sa matatawag na &amp;quot;judge bagal&amp;quot; o &amp;quot;judge tamad&amp;quot;. Ano pa nga ba ang maitatawag sa judge na hindi inaaksiyunan ang kaso pagkalipas ng 13 taon. Bilibid or nat, pero ganito katagal na &amp;quot;inupuan&amp;quot; ni Judge Bagal este Judge Jamoy ang isang kaso na isinampa sa kanyang sala noong 1990 na siya pa ang RTC judge sa Zamboanga City. Nang mailipat sa Caloocan City RTC si Jamoy, dinala niya ang kaso pero hindi pa rin inaaksiyunan. Dahil sa hindi pag-aksiyon sinampahan na siya ng kaso noong 1997. Pinagpapaliwanag siya ng Office of the Court Administrators (OCA) pero hindi niya ginawa. Nang bantaan ng OCA saka lamang nagpaliwanag si Jamoy at sinabing nakalimutan lamang niya mag-file ng comment. Sinisi ni Jamoy ang kanyang utility aide sa pagka-mixed up sa mga record ng hinahawakan niyang kaso. Hindi raw niya intensiyong balewalain ang direktiba ng Supreme Court at inuuna lamang niya ang iba pang naka-pending na kaso. Pero ang mga dahilan ni Jamoy ay hindi nakapigil sa Supreme Court para hindi siya sibakin. Tuluyan na siyang sinipa sa puwesto at na-forfeit ang kanyang retirement benefits. Bawal na rin sa kanyang magtrabaho sa mga tanggapan ng gobyerno kabilang ang mga state-controlled corporations. Ganoon man, maaaring umapela si Jamoy. Marami pang judge na katulad ni Jamoy at dapat silang mahubaran. Hindi nararapat ang mga katulad nilang &amp;quot;mababagal&amp;quot; o &amp;quot;tamad&amp;quot; sa pag-aksiyon sa kaso. Kawawa ang mga biktima o kanilang kamag-anak na naghihintay sa desisyon ng judge. Dahil sa mga judge bagal o tamad, hindi masisisi ang mga tao na ilagay na lamang sa kanilang mag kamay ang batas. Masisisi ba kung bakit may umuusbong na rebelde? Naghahanap sila ng katarungan. Dahil sa kawalang tiwala nila sa mga judge kaya mas minamabuti na lamang na pumatay at saka mamundok. Ang mga judge na katulad ni Jamoy ang nagtutulak para ilagay ng isang tao sa kanyang kamay ang batas. Hindi masisisi kung bakit ngayon ay maraming criminal na lamang ang sinasalvage kaysa idaan sa legal na proseso. Mali ang gawaing ito pero ano ang magagawa kung may mga judge na katulad ni Jamoy na inuupuan ang kaso.</body>
<link>http://www.philstar.com/Article.aspx?articleId=261513&amp;publicationSubCategoryId=94</link>
</article>
<article>
<title>Paano pipigilin ang pagtaas ng presyo ng bilihin?</title>
<author>AKSYON NGAYON Ni Al G. Pedroche</author>
<date>
<month>August</month>
<day>16</day>
<year>2004</year>
</date>
<body>SA harap nang di mapigilang pagtaas sa halaga ng petrolyo, may direktiba ang Malaca&amp;ntilde;ang sa lahat ng lokal na opisyal: Magtanod laban sa mga traders na magsasamantala sa situwasyon upang itaas ang presyo ng kanilang mga kalakal. Sa tingin ko naman, walang sino mang negosyante ang gustong samantalahin ang situwasyon. Kaya lang, kapag tumaas ang presyo ng petrolyo natural lang na makaapekto ito sa presyo ng mga paninda. Petroleum is the backbone of our economy. Ang industriya ay hindi uusad kung walang petrolyo. Dahil tumaas ang presyo ng LPG, natural tataas ang presyo ng banana cue, kamote cue, fishball at iba pang kakaning niluluto. Pati pagkain sa karinderya ay natural na tataas. At dahil ang mga karne at gulay pati na ang ibang mga manufactured consumer items ay ginagamitan ng transportasyon na kumukunsumo ng petrolyo, lohikal ding maapektuhan ang presyo ng mga ito. Katunayan, tumaas na ang pamasahe at nagrereklamo pa rin ang mga nasa industriya ng transportasyon dahil hindi raw sapat ang naging adjustment. Hindi lang ang mga consumers ang kawawa kundi pati mga maliliit na traders. Napagbibintangang mapagsamantala gayung ang hangad lang nilay maghanapbuhay. Alangan naman na ang ititinda nilay hindi nila papatungan ng tubo. Hindi simple ang problemang ito. Sa kabila ng pagtaas sa halaga ng kabuhayan, hindi naman basta-basta makapagpapatupad ng karampatang umento sa suweldo dahil itoy magreresulta sa matinding inflation. Tapos, balak pang magpataw ng bagong buwis na ang ultimong maaapektuhan ay ang mga maliliit na consumers din. Makonsensya naman ang gobyerno. Isa pa, hindi ito dapat paalipin sa dikta ng mga impluwensyal na kompanya. Dapat tutukan ang mga dambuhalang kompanya ng langis. Alam nating tumataas ang halaga ng krudo at hindi maiiwasan ang pagtaas sa halaga ng petrolyo. Pero sobra sila kung makapagtaas ng presyo. Sila ang nagsasamantala sa situwasyon. Sila ang dapat bitayin.</body>
<link>http://www.philstar.com/Article.aspx?articleId=261520&amp;publicationSubCategoryId=94</link>
</article>
<article>
<title>Tapos na ang 'maliligayang araw' ng Quezon City Assessor</title>
<author>BAHALA SI TULFO Ni Ben Tulfo</author>
<date>
<month>August</month>
<day>16</day>
<year>2004</year>
</date>
<body>NAALARMA na ang tanggapan ni Civil Service Commission (CSC) Chairperson Karina David hinggil sa kaduda-dudang pagtaas ng bilang ng mga opisyal at kawani ng pamahalaan, umanoy mga bata pa ng isang taon matapos nilang madiskubre sa kanilang birth certificate o baptismal certificate na ipiniprisinta. Ang mga itoy nagpapa-extend ng isang taon sa kanilang mga pinanghahawakang puwesto. Hinihiling ng mga ito sa CSC na pahintulutan silang baguhin ang kanilang edad base sa kanilang mga kaduda-dudang dokumento. Ayon na mismo kay Chairperson David, matapos namin siyang makapanayam sa kanyang tanggapan, lumalabas may pattern ang estilong ito sa mga opisyal partikular sa Bureau of Internal Revenue (BIR), Bureau of Custom (BOC) at sa iba pang tanggapan na dumadaloy ang pera. Tukoy na rin ng CSC ang mga rehiyon at mga probinsiyang kung saan napakadali kumuha ng mga birth certificate para sa mga nagpapabatang opisyal. Tulad halimbawa ni Quezon City Assessor Teofista Pajara, kaduda-dudang pumasa siya sa field office ng CSC at nabigyan siya ng pahintulot ng National Capital Region Civil Service Commission (NCR-CSC) na baguhin ang taon ng kanyang kapanganakan kamakailan. Base sa mga school records na ginamit ni Pajara mula elementary at college siyay ipinanganak 1939 maging sa kanyang employment records bilang kawani ng gobyerno. Ang nakapagtataka, ayon na mismo kay Pajara nalaman niya lang nitong Pebrero taong kasalukuyan, na siya raw pala ay ipinanganak na 1940 base sa kanyang baptismal certificate. Ito ang ginamit na basehan ni Pajara at walang kahirap- hirap, pinahintulutan siya ng mga tatanga-tangang opisyal ng CSC-NCR na baguhin ang kanyang date of birth na ganun lang kadali. Sa passport ni Pajara siyay ipinanganak 1939. Kahit wala siyang birth certificate at wala siyang records sa NSO, tanging school records at employment records ang ginamit niya. Ayon kay David, hindi legal na dokumento ang bap- tismal certificate. Kaya hindi puwedeng uubra ang mga palusot ni Pajara. Nagka-interes si CSC Chairperson Karina David at agad pinahugot ang file ni Pajara mula sa City Personnel ng Lungsod Quezon habang kapanayam namin si David nung Miyerkules. Iniimbestigahan na ngayon ng tanggapan ni David ang kaduda-dudang pag-apruba ng CSC-NCR sa hiling ni Pajara na baguhin ang kanyang edad. At sayo Teofista Pajara, tapos na ang iyong maliligayang araw. Gumuho na ang iyong panaginip diyan sa iyong puwestong hindi mo maiwan-iwanan. Kung nalusutan mo ang mga tatanga-tanga sa CSC field office at ng CSC-NCR, hindi mo malulusutan ang patibong ni Ben Tulfo sa BITAG!</body>
<link>http://www.philstar.com/Article.aspx?articleId=261530&amp;publicationSubCategoryId=94</link>
</article>
<article>
<title>Editoryal - Katarungan sa mga pinatay na journalists</title>
<author></author>
<date>
<month>August</month>
<day>17</day>
<year>2004</year>
</date>
<body>ANIM na Pilipinong journalists na ang napapatay ngayong taong ito. Apat na buwan pa ang nalalabi sa 2004 at maaaring madagdagan pa ang bilang kung hindi mag-iingat ang mga journalists mismo. Sila na ang dapat mag-ingat sapagkat hindi naman sila kayang protektahan ng Philippine National Police (PNP). Dahil hindi nga kayang protektahan kaya si PNP chief Dir. Gen. Hermogenes Ebdane ang nag-suggest na armasan na lamang ang mga journalists. Isang suhestiyon na nagpapakita lamang na walang kakayahan ang pulisya na mapangalagaan ang bawat isa. Kung ang mga killer ng journalists ay hindi madakma ng mga pulis, gaano pa ang mga pumatay sa iba pang tao. Malabo. Kaya nga para hindi mabuking ang kawalang kakayahan, gusto ni Ebdane na armasan na lang ang journalists. Karamihan sa mga pinatay na journalists ay mula sa print at broadcast media. Ang pag-aalok ni House Speaker Jose de Venecia ng P2-milyon para sa sinumang makapagtuturo sa mga pumatay sa mga journalists ay magandang hakbang para malutas na ang mga kaso. Maaaring sa pagbibigay ng reward ay may madadakip nang mga tao na pumatay o kasangkot sa pagpatay sa mga journalists. Hindi na kailangan ang pulis para hanapin ang mga pumatay. Sa laki ng P2-milyon tiyak na maglalabasan sa lungga ang mga nais makapagsumbong. Si De Venecia na dati ring journalists ay umaasang matatapos na ang mga pagpatay na ginagawa sa mga journalists. Mula 1986 hanggang sa kasalukuyan, 79 na journalists na ang napapatay. At sa maniwala o hindi, isa pa lamang ang nahahatulang mabilanggo. Ang 78 na pinatay na journalists ay hindi natatahimik ang kaluluwa. Kung gaano kasakit sa kanilang kamag-anak ang hapdi ng kamatayan, ganyan din marahil ang nararamdaman nilang kirot. Walang nakaaalam kung kailan mahuhuli ang mga pumatay sa mga journalist pero maaaring mapabilis na ngayon dahil sa ginawang reward ni Speaker De Venicia. Mahirap ang maging kalagayan ng mga journalist sa bansang ito. Ang isang paa ay nasa hukay. May masaling o maibulgar na kasamaan ay maaaring magdulot sa kanya ng kamatayan. Parang manok o ibon lamang na babarilin. Tigok na agad. Mas matindi kung ang naitumbang journalists ay maraming anak na sa pagiging mamamahayag lamang kumukuha ng ipinakakain sa pamilya. Katarungan para sa mga journalists. Kumilos naman sana ang pulisya para maprotektahan hindi lamang ang mga journalists kundi ang lahat sa kuko ng mga kriminal.</body>
<link>http://www.philstar.com/Article.aspx?articleId=261627&amp;publicationSubCategoryId=94</link>
</article>
<article>
<title>Dagdag pondo sa Ombudsman</title>
<author>SAPOL Ni Jarius Bondoc</author>
<date>
<month>August</month>
<day>17</day>
<year>2004</year>
</date>
<body>MALIMIT makumpara: Nung dekada 70 tinuring ang Hong Kong na isa sa pinaka-corrupt sa Asya. Ngayon, anang Transparency International, ikalawang pinaka-malinis ang HK. Ang Pilipinas, halos isang dosena nang batas laban sa katiwalian ang ipinasa nun pang 1955. Bawat Presidente ay nangakong lilinisin ang burokrasya. Ayon sa TI, ikaapat na pinaka-corrupt ang RP sa Asya. Simple ang paliwanag ng World Bank: Mas malaki ang budget ng HK kontra sa graft. Sa RP, walang pondo ang corruption watchdog. Tinatag ng HK ang Independent Commission Against Corruption sa budget na $10 milyon nung 1974, nang ang halaga ng ekonomiya nila ay $16.9 bilyon habang ang RP ay $23.2 bilyon na. Lumaki ang ICAC budget sa $90 (P8 bilyon) nung 2003. Kumbaga, ang per capita (gastos kada tao) kontra graft ay $16 (P825). Sa RP ang Ombudsman budget nung 2003 ay P481.4 milyon lang. Isama na rito ang P18.6 milyon ng Presidential Anti-Graft Commission at P15 milyon ng Transparency Group ng Malaca&amp;ntilde;ang (kasama ang antigraft units sa anim na departamento), ang total ay P515 milyon-o per capita na P8 lang kontra corruption. Ang burokrasya ng HK ay 150,000 katao lang. Ang ICAC staff ay 1,060, sa ratio na 1:142 civil servants. Sa 1,060 staff, 800 ay imbestigador (ratio na 1:2,000 civil servants), 200 ay sa community relations, at 60 sa corruption prevention. Sa RP ang burokrasya ay 1.4 milyon katao. Ang pinasamang staff ng Ombudsman, PAGC at TG ay 1,000 lang, o ratio na 1:1,400 civil sevants. Ang pinagsamang imbestigador ng tatlo ay 145 lang, o ratio na 1:10,000. Sa madaling salita, kulang sa tao at sobra sa trabaho ang antigraft drive sa RP. Kaya pala tinuturing ang corruption na low-risk, high-reward crime. Wala nang natatakot mangurakot, dahil malamang namang hindi makukulong.</body>
<link>http://www.philstar.com/Article.aspx?articleId=261636&amp;publicationSubCategoryId=94</link>
</article>
<article>
<title>Military officer na namatay ayaw bendisyunan ng pari sa Camp Aguinaldo</title>
<author>BALITANG SPECIAL Ni Deo Macalma</author>
<date>
<month>August</month>
<day>17</day>
<year>2004</year>
</date>
<body>ALAM nyo bang ayaw magsagawa ng misa ang isang pari para sa isang namatay na military officer? Ayon sa aking bubuwit, happy birthday muna kay Mr. Fred J. Elizalde ng Manila Broadcasting Co.; Calamba Mayor Jun Chipeco, Jolly Macuja, Medy Lorenzo ng DZJC-Laoag City; Paul Datanghel ng DZNL-La Union; Dr. Carlos Crisostomo ng UDMC at Chat Cajucom. * * * Alam nyo bang isa na namang military officer ang ayaw bendisyunan ng isang paring Katoliko dahil ito ay opisyal ng Free and Accepted Masons of the Philippines? Ayon sa aking bubuwit, ilang araw nang nakaburol ang nasabing opisyal ng military sa Camp Aguinaldo Mortuary subalit ayaw magmisa ang camp chaplain sa kanya. Anong klaseng pari naman itong chaplain sa Camp Aguinaldo? Baka puwede siyang palitan? Ayon sa aking bubuwit, ang military officer na namatay dahi sa sakit ay si Col. Roy Baluyot ng Philippine Air Force. Dating Past Master ng Manuel Roxas Lodge. Siya ay nakatakdang ilibing ngayong alas-dose ng tanghali sa Libingan ng mga Bayani. Mabuti na lamang at merong isang pari ng Aglipayan church na pumalit at nakahandang magmisa sa nasabing opisyal ng Air Force. Katulad ito sa nangyari noon sa isa namang army officer na tinanggihan ding papasukin ang bangkay sa loob ng simbahan sa Nueva Ecija. Si dating Army Col. Josefino Manayao ay napatay noon sa isang pananambang ng mga NPA sa Isabela. Nang ilibing sa Nueva Ecija ay hindi rin nabendisyunan sapagkat tinanggihan siya ng Simbahang Katoliko. Hamak pala na mas mabait ang mga pari ng Aglipayan church o Iglesia Filipina Independence kaysa mga paring Katoliko. * * * Ayon sa aking bubuwit, ang paring ayaw magsagawa ng misa sa namatay na military officer ay walang iba kundi si Fr. Claudio, military chaplain ng Camp Aguinaldo. Ang opisyal naman ng Catholic church na nagbigay ng direktiba kay Fr. Claudio na huwag magsagawa ng funeral mass ay walang iba kundi si Bishop Arguelles. Para kina Bishop Arguelles at Fr. Claudio, ang panalangin ng mga Masons para sa inyo ay patawarin sana kayo ng Diyos!</body>
<link>http://www.philstar.com/Article.aspx?articleId=261642&amp;publicationSubCategoryId=94</link>
</article>
<article>
<title>Kaso ng pagpapaupa</title>
<author>IKAW AT ANG BATAS Ni Atty. Jose C. Sison</author>
<date>
<month>August</month>
<day>17</day>
<year>2004</year>
</date>
<body>ISANG gusali ang inupahan ni Mr. Lang sa napagkasunduang termino. Hinati-hati niya sa 45 units ang gusali at pinaupahan sa 45 katao sa pamumuno ni Mr. Lim. Dumating ang panahong hindi nakabayad ng renta si Mr. Lang kaya nagsampa ng kasong ejectment laban sa kanya ang kompanyang may-ari ng nasabing gusali. Hindi naging partido sa kasong ejectment ang 45 na nangungupahan doon. Natalo si Mr. Lang sa kaso. Umalis si Mr. Lang sa gusali at ibinalik sa kompanya ang lahat ng karapatan dito. Samantala, ang 45 kataong nangungupahan ay nanatili at tumangging lisanin ang gusali. Kaya, nag-isyu ang korte ng writ of execution kung saan inatasan nito ang sheriff na ipatupad kina Mr. Lim at mga kasamahan nito ang naging desisyon ng Korte. Subalit iginiit ng grupo ni Mr. Lim na hindi raw maaaring ipatupad sa kanila ang desisyon dahil hindi naman sila kasamahang inakusahan at hindi sila nabigyan ng pagkakataong ipahayag ang kanilang depensa. Tama ba sina Mr. Lim? MALI. Saklaw ng desisyon ng Korte ang grupo ni Mr. Lim kahit na hindi sila nakasamang inakusahan. Ang karapatan nila sa pag-okupa sa gusali ay nagmula kay Mr. Lang. Nang mawala ang karapatan ni Mr. Lang na manatili sa gusali; kasama ring nawala ang karapatan ng grupo ni Mr. Lim (Guevarra Realty vs. Court of Appeals 160 SCRA 478).</body>
<link>http://www.philstar.com/Article.aspx?articleId=261648&amp;publicationSubCategoryId=94</link>
</article>
<article>
<title>Keanna Reeves</title>
<author>HALA BIRA! Ni Danny Macabuhay</author>
<date>
<month>August</month>
<day>17</day>
<year>2004</year>
</date>
<body>BIGLANG bumulaga ang pangalang Keanna Reeves. Marami nga ang nag-akala na isa siyang foreigner dahil sa kakaibang pangalan. Napag-alaman na ang pinagkakaabalahan niya ay mag-escort. Ang escort ay bagong termino sa prostitution. Kahalintulad ito ng pokpok. Ang pag-escort ay hindi lamang sa pakikipag-usap at companionship natatapos. Nainterbyu si Keanna Reeves sa TV program ni Boy Abunda. Inihayag ni Keanna ang kanyang buhay at kung paano siya naging escort. Sinabi ni Keanna na marami siyang naging customers na mga pulitiko. Handa raw siyang pangalanan ang mga ito. Nagkagulo ang media na naghahanap ng mga sensational news. Siyempre, hindi rin pahuhuli ang mga pulitiko na palampasin ang maibibigay na publisidad para sa kanila ng balita tungkol kay Keanna. May nagpanukala kaagad na dapat imbestigahan ito ng Senado at Kongreso. Mukhang natakot at natauhan si Keanna na baka kung saan humantong ang isyung ito at siya pa ang maging kawawa. Binawi niya ang sinabi. Hindi na niya papangalanan ang mga naging kliyente niyang pulitiko. Sa mga kongresista at senador mas maraming mahahalagang problema ang bansa na dapat na harapin. Problema ng pulisya ang tungkol sa escort service at ang iba pang lumalabag sa batas. Pabayaan na ninyo si Keanna Reeves. Sikat na siya.</body>
<link>http://www.philstar.com/Article.aspx?articleId=261654&amp;publicationSubCategoryId=94</link>
</article>
<article>
<title>President GMA kailan mo sasabihin ang kapalit ni Gen. Ebdane</title>
<author>BANAT NI BATUIGAS Ni Bening Batuigas</author>
<date>
<month>August</month>
<day>18</day>
<year>2004</year>
</date>
<body>HINDI naging maganda sa imahe ni Presidente Arroyo itong matagal na pananahimik niya ukol sa appointment ng susunod na hepe ng Philippine National Police (PNP) dahil naging mitsa pa ito para mag-away ang mga contenders dito. Kasi nga, halos tatlong buwan nang umuugong na papalitan na si PNP chief Dir. Gen. Hermogenes Ebdane Jr. at may napipisil na si GMA pero mukhang urong-sulong siya kung kailan niya ito aanunsiyo. Bunga nito, marami sa ngayon ang kumukuwestiyon sa decisiveness ni GMA na nakita rin noong nakaraang tatlong taon na sa tingin ng marami ay hindi pa legitimate ang gobyerno niya. Ano pa kaya ang pumipigil kay GMA eh nasa likod na niya ang taumbayan na nagbigay sa kanya ng anim na taon na mandatos pa? At habang tahimik si GMA, ang lumantad naman na pangalan ay itong ang kanyang kabiyak na si First Gentleman Mike Arroyo. Ang ugong sa Camp Crame sa ngayon, ang halos lahat ng apektado sa darating na reshuffle sa PNP ay nagmano na kay Mike nga kayat biglang namatay ang isyu, he-he-he! Kaya habang nakabusal ang bibig ni GMA, ang pangalan naman ng kanyang kabiyak ang nagigisa. Noon pa man ay liyamado na si Dep. Dir. Gen. Edgar Aglipay, ang hepe ng AID-SOTF na paaplit kay Ebdane. Pero mukhang may mga puwersang ayaw siyang paupuin dahil sa magreretiro na ito sa Set. 13, Yan lang talaga ang maibubutas nilang isyu kay Aglipay. sa aspeto ng trabaho at iba pa tulad ng jueteng money, ay wala nang masilip pa sa kanya. Maging ang RA 8551 ay pumabor pa kay Aglipay. Kaya lang habang hindi pa iaanunsiyo ni GMA na si Aglipay nga ang papalit kay Ebdane, aba maraming mga negatibong balita ang kumakalat sa Camp Crame para pigilin ang pag-upo niya. Pero hindi lang si Aglipay ang inulan ng character assassination kundi maging ang mahigpit na katunggali niya sa puwesto ni Ebdane na si Dep. Dir. Gen. Virtus Gil, ang deputy for operations ng PNP. Si Gil umano ay inaanak ni Bong Pineda, ang gambling lord na kababayan ni GMA sa Pampanga, ayon sa balitang kumakalat sa Camp Crame. Malaki raw ang ginastos ni Pineda noong nakaraang elections para mailuklok sa puwesto si GMA, kayat kahit anong hilingin niya ay pagbibigyan daw nito. Ang pag-upo kaya ni Gil sa trono ng PNP ang hinihi-ling ni Pineda? Yan ang ugong ngayon sa Camp Crame. Ano ba yan? May ebidensiya kaya sila sa isyung ito? Ang iba pang contenders ay may mga white papers din at sisilipin rin natin sila sa susunod na mga araw. SA NCRPO naman ang mga kandidato ay sina Dir. Sonny Razon, at Chief Supts. Oscar Calderon at Vidal Querol. Lahat sila ay gusto ring makalaro si Mike sa golf, anang balita sa Camp Crame. Ang kaibigan ko na si Chief Supt. Pedro Bulaong, director ng Western Police District (WPD), ay naghahabol din sa NCRPO pero mukhang na bad shot siya kay Interior Sec. Angelo Reyes. Bakit kaya? Kaya ang huling balita ko ayaw nang umalis ni Bulaong sa WPD at hinihiling niya kay GMA na doon na siya magreretiro. Paano na lang ang personal choice ni GMA na si Cavite PNP director na si Sr. Supt. Boysie Rosales?</body>
<link>http://www.philstar.com/Article.aspx?articleId=261766&amp;publicationSubCategoryId=94</link>
</article>
<article>
<title>Gustong mag-multi-purpose loan</title>
<author>HINDI PA TAPOS ANG LABAN Ni Sec. Mike Defensor</author>
<date>
<month>August</month>
<day>18</day>
<year>2004</year>
</date>
<body>Dear Sec. Mike Defensor, Ako ay miyembro ng Pag-IBIG Fund, sa loob ng dalawang taon. Nangangailangan ako ng pera para sa installment sa tuition ng kapatid kong nag-aaral sa kolehiyo. Puwede po ba akong umutang sa Pag-IBIG upang pansagot sa pangangailangang edukasyon. Maraming salamat. KARISSA P. ng Cainta Sa kaalaman ng maraming miyembro ng Pag-IBIG Fund, may multi-purpose loan (MPL) na puwedeng gamitin ang mga miyembro sa panahon ng pangangaila- ngang pinansiyal. Ang MPL ay maaaring gamitin para sa pagpapaayos ng bahay at pangangailangang pangkabuhayan, medikal, pang-edukasyon o kayay pambili ng mga kagamitang pambahay. Upang makapag-apply sa MPL, kinakailangang ang miyembro ay may 24 buwanang kontribusyon at aktibong naghuhulog sa panahon ng loan application. Ang kuwalipikadong miyembro ay makakautang ng 60 porsiyento ng kanyang kabuuang ipon &amp;nbsp;o tinatawag na Total Accumulated Value sa Pag-IBIG Fund. Ang utang ay papatawan ng interes katumbas ng 10.75% bawat taon. Mababayaran ang utang sa loob ng dalawang taon sa pamamagitan ng salary deduction. Kung sakaling ang miyembrong umutang ay mawalan ng trabaho habang nagbabayad pa lamang ng MPL, maari siyang magbayad ng diretso sa sangay ng Pag-IBIG kung saan siya ay nag-apply ng MPL. Hinihikayat kitang makipag-ugnayan sa iyong Pag-IBIG Branch upang mabilis mong maisumite ang mga requirements sa MPL.</body>
<link>http://www.philstar.com/Article.aspx?articleId=261772&amp;publicationSubCategoryId=94</link>
</article>
<article>
<title>Alay sa PGH</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>August</month>
<day>18</day>
<year>2004</year>
</date>
<body>ILULUNSAD sa Biyernes (August 20) ang Alay sa PGH. Ayon sa socio-civic leader na si Ms. Lolita Escobar-Mirpuri, ang Alay Sa PGH ay isang humanitarian and charitable project na may kinalaman sa pag-likom ng pondo para sa mahihirap na pasyente. Si Lolita ay madalas na kasama sa mga outreach programs ng Global Public Service Foundation sa ibat ibang dako ng bansa. Chairpersons ng Alay Sa PGH si Dir. Merle Perez. Magtatalumpati sa grand launching si Dr. Gregorio T. Alviar, pangulo ng PGH Medical Foundation at si Congressman Teodoro L. Locsin ng unang distrito ng Makati City. Sinabi ni Lolita na layunin ng Alay Sa PGH&amp;nbsp;na makapagbigay ng quality health care sa mahihirap batay sa in-patient, out-patient basis. Susuportahan din nito ang komprehensibong program para sa emergency me-dical surgery na kinabibilangan ng medisina para sa pediatric, EENT, OB Gyne, Trauma, Psychiatric, ortophedic at Cancer. Pararangalan din sa pagdiriwang ang mga ceremonial donors. Sila ang mga naghandog ng pera at ibang donations kaugnay ng proyektong ito. Sinabi ni Lolita na ngayon ay abala na sila sa paghahanda ng malaking project na pinamagatang A Night of Fashion and Music na tampok ang magagandang likha ng top Pilipino coutorier na si Pitoy Moreno.</body>
<link>http://www.philstar.com/Article.aspx?articleId=261778&amp;publicationSubCategoryId=94</link>
</article>
<article>
<title>Masaklap na karanasan sa Europhil (Final Chapter)</title>
<author>ORA MISMO Ni Butch M. Quejada</author>
<date>
<month>August</month>
<day>19</day>
<year>2004</year>
</date>
<body>NAGALIT ang kapamilya ng mga kuwago ng ORA MISMO sa Europhil nang bawasan ng P3,600 ang P41,000 tsekeng downpayment para sa stereong sira na dapat palitan daw ng kompanya. Pero sinabi ni Winston King, kapatid ni Simon ang stereo ng tsikot ng kapamilya ng mga Kuwago ng ORA MISMO, ay hindi dapat palitan kundi ang cluster at iba pang spare parts ang palitan muna para malaman kung sira nga ang radyo dahil ito ang advice sa kanila ng Germany. Ubod ng tagal at nainip sa kahihintay ang kapamilya ng mga kuwago ng ORA MISMO, para aksyunan ng Europhil ang kanyang tsikot kaya napilitan na dahil sa ibang kompanya ang MB C-240, para gawin. Mas mura ang naging quotation ng ibang kompanya sa Mercedes Benz C-240. Sa puntong ito kinuha ng kapamilya ng mga kuwago ng ORA MISMO ang P41,000 tseke dahil wala nang interes itong ipagawa sa Europhil. Nainip kasi sa kahihintay ang kapamilya ng mga kuwago ng ORA MISMO, na gawin ang kanilang tsikot sa Europhil dahil nakapila raw ang placement order ng huli sa Germany. Sinabi ni Simon King, ang tsekeng downpayment ay babawasan nila ng P3,600 bilang bayad sa cable fees sa Germany. Wala namang ibinigay na resibo ang Europhil sa kapamilya ng mga kuwago ng ORA MISMO, para sa cable charges na sinasabi nito. Nanggagalaiti sa galit ang kapamilya ng mga kuwago ng ORA MISMO dahil dito. &amp;quot;Bakit ganito ang style ng Europhil?&amp;quot; tanong ng kuwagong sepulturero. &amp;quot;Ewan ko,&amp;quot; sagot ng kuwagong SPO-10 sa Crame. &amp;quot;Bahala na kayong humusga rito.&amp;quot; Basta ang mapait na karanasan ng mga kapamilya ng mga kuwago ng ORA MISMO ay ipinaaabot natin sa mga readers ng ORA MISMO.</body>
<link>http://www.philstar.com/Article.aspx?articleId=261897&amp;publicationSubCategoryId=94</link>
</article>
<article>
<title>Nestor Sulpico</title>
<author>PANAGINIP LANG Ni Nixon T. Kua</author>
<date>
<month>August</month>
<day>19</day>
<year>2004</year>
</date>
<body>TULOY ang pagtaas ng presyo ng gasolina. Walang tigil ang pagtaas ng presyo ng pangunahing bilihin. Humihirit na namang muli ang mga driver ng mga pampublikong sasakyan na taasan ang presyo ng pamasahe. Balik na naman ang kaso ng mga kidnapping, carnapping, holdup, snatcher at iba pang krimen. Ayaw din tumigil ng ating mga mambabatas sa kanilang hirit na magpataw ng mga karagdagang buwis bagamat ayaw nilang bitiwan ang kanilang pork barrel. Ang balita naman tungkol sa corruption at katiwalian sa gobyerno ay bumubuhos pa rin gaya ng bagyong si Lawin. Ang kahirapan naman sa atin ay lalong lumalala kung saan maraming-marami sa ating mga kababayan ay nabubuhay sa kondisyong hindi na makatao. Lubos na tayong nakakaawa pero hindi pa yan ang katapusan. Titindi pa nang titindi ang masasamang balita at ang kahirapang nadarama natin ay umpisa pa lang. Sa madaling salita, dadanasin pa natin ang higit na paghihirap. Hanggang saan hindi na natin makita, lubos lang tayo natatakot pero patuloy na nananalangin na sana ay matapos na ang lahat ng mga pagdurusang ito at makatikim na tayo kahit na konting ginhawa. Kaso, ang realidad, ang katotohanan, malabong-malabo pa. Alam nating lahat gaano na kalala ang ating problema dahil sa lubos na kapabayaan ng ating pamahalaan na dinagdagan ng ating mga masasamang ugali. Magtatagal bago maaayos ito at kailangan ang matinding sakripisyo. Napaka-depressing hindi ho ba. Nakakawala ng pag-asa. Minsan nga marami sa atin ayaw na makinig, manood o magbasa ng news. Suko na. Hihintayin na lang ang anumang darating at bahala na. Tayo man, tamad at hirap na hirap nang sumulat ng masasamang balita. Kaya buti na lang, kung kailan nararamdaman natin ang pagod ay may balitang maganda na pagmumulan nang panibagong pag-asa. Hindi lang pag-asa kung hindi national pride. Isang bagay na matagal nang wala sa atin. Kakaiba ito, sa bihirang panahon magiging mayabang tayo na tayoy Pinoy at lahat yan ay dahil kay Nestor Sulpico. Si Nestor Sulpico ay karapat-dapat ipagbunyi, buong tapang dapat nating ipagmalaki dahil ang ginawa niya ay patunay na buong mundo na dapat pagkatiwalaan ang Pilipino. Isipin nyo, $70,000 US dollars worth na perlas sinoli niya. Ang halaga hong yan ay mahigit tatlong milyong piso. Napakalaking halaga. Pero hindi siya nademonyo at binalik niya sa may-ari. Hindi ba kahanga-hanga. Kung sa iba yan, abay parang laglag na ng langit yan dahil hindi niya naman kinuha. Itoy naiwan sa taxi na minamaneho niya at sa New York City ito. Sa dami ng tao sa lugar na yan, tiyak naman ni hindi na maaalala nuong nakaiwan ang kung sa aling taxi naiwan ang mga black pearl. Pati yung nakaiwang Italianong Hudyo ay lubos na nagulat. Akala niya tapos na, wala na. Pero si Sulpico ang nakapulot, isang Pilipino. Ang galing niya. MABUHAY KA SULPICO. ISA KANG TUNAY NA BAYANI. Dahil sa nagawa niya, buong mundo ay nagulantang. Binandera ang Pilipino sa buong mundo ng CNN, NBC at iba pang international network hindi dahil sa kidnapping, hindi dahil sa pag-atras sa Iraq, hindi dahil sa terorismo kung hindi dahil sa honesty. Sarap ng pakiramdam. Ginoong Sulpico, maraming-maraming salamat sayo. You made us proud to be a Pilipino. Matindi pa nito, kahit American citizen na siya, bumalik siya sa ating bayan dahil ngayon gusto niya maging dual citizen. Hindi niya nakalimutan na isa siyang Pinoy. Sana gayahin siya ng mga taga gobyerno. Sana gayahin siya ng mga pulitiko. Sana gayahin natin siya lahat. Maging honest tayo at higit pa roon maging proud tayo na tayo ay Pilipino. May pag-asa pa pala tayo dahil meron pang mga Sulpico. Tiyak natin marami pa at nakatago lang ang iba. MAY PAG-ASA PA TAYO! MABUHAY ANG PILIPINO!!! * * * Para sa anumang reaksyon, sumulat lang sa nixonkua@yahoo.com o kayay mag text sa 09272654341. Mapapakinggan nyo rin po ang inyong lingkod sa DZEC 1062 mula 4:30 hanggang 6:00 ng hapon, Lunes hanggang Huwebes.</body>
<link>http://www.philstar.com/Article.aspx?articleId=261898&amp;publicationSubCategoryId=94</link>
</article>
<article>
<title>EDITORYAL - Hamon sa DSWD: Tutukan mga 'batang tulak'</title>
<author></author>
<date>
<month>August</month>
<day>20</day>
<year>2004</year>
</date>
<body>DINADAMPOT na ng Department of Social Welfare and Development (DSWD) ang mga &amp;quot;batang rugby&amp;quot;. Salamat naman at pagkaraan nang mahabang panahon ay nakita rin ng DSWD ang mga &amp;quot;batang rugby&amp;quot;. Sanay maging palagian ang kanilang pagdakma sa mga batang nagpapatuyo ng utak. Tip namin sa DSWD: Marami pang batang rugby sa kanto ng Avenida at Doroteo Jose, Novaliches (Bayan), Quezon Blvd. cor Recto Avenue at sa Legarda. Naglipana sila sa mga nabanggit na lugar. Pero meron pang dapat tutukan ang DSWD at ito ay ang mga batang ginagamit para magtulak ng illegal drug particular ang shabu. Talamak na ang paggamit sa mga bata. Nakagigimbal malaman na ang mga bata ang ginagamit ng sindikato para mapalawak ang kanilang illegal drug trade. Sa isang pag-aaral na isinagawa ng International Labor Organization-International Program on the Elimination of Child Labor (ILO-IPEC), ang negosyong droga ay isa nang family business kung saan ang ama, ina, tiyuhin at maski ang lolo at lola ay sangkot na sa pagtutulak ng droga. Ang matindi, ang mga nabanggit ang humihikayat sa kanilang mga anak para magtulak na rin ng shabu. Karaniwang ang illegal drug trade ay nangyayari sa mga squatters area. Maaagang naisisingkaw ang mga bata (ma-lalaki o ma-babae man) sa pagtutulak ng shabu. Ang kanilang murang isipan ay maagang nakukulapulan ng kasamaan. Sinabi ni Emma Porio, principal researcher ng ILO-IPEC na hinihikayat ng mga magulang,, tiyuhin at tiyahin ang mga bata para magtulak. Tinatayang nasa 10 hanggang 20 porsiyento ng mga bata sa mahihirap na lugar sa Pasay City at Quezon City ang sangkot sa pagtutulak ng droga. Parami pa nang parami ang mga batang hinihikayat sa drug trade. Lubha nang malala ang problema sa droga sa bansang ito. Sa kabila na sinasabi ng pamahalaan na matindi ang kanilang kampanya laban sa mga drug traffickers, para namang walang nakikitang pagbabago at patuloy ang pagdagsa ng shabu galing China. Sa kabila na sunud-sunod ang pagsalakay sa mga shabu laboratories sa Cavite, Valenzuela, Quezon City, San Juan at Maynila, hindi maubos at dumami pa. Wala nang takot ang mga Chinese sa pagluluto ng shabu. Paanoy protektado ng mga &amp;quot;bugok&amp;quot; na pulis. Hindi natatakot ang mga drug trafficker sapagkat ang magiging parusa lang naman ay pagkabilanggo. Sa kabila na may mga hinatulan ng kamatayan, hindi naman maisakatuparan. Marami ang kumokontra. Dahil dito, asahan ang paglubha pa ng problema sa droga. Panawagan sa DSWD: Isalba ang mga batang nagtutulak ng droga!</body>
<link>http://www.philstar.com/Article.aspx?articleId=261995&amp;publicationSubCategoryId=94</link>
</article>
<article>
<title>PNP babago sa paghirang ni GMA kay Aglipay</title>
<author>BAHALA SI TULFO Ni Bening Batuigas</author>
<date>
<month>August</month>
<day>20</day>
<year>2004</year>
</date>
<body>HINDI nagkamali si Presidente Arroyo sa paghirang niya kay Dep. Dir. Gen. Edgar Aglipay, ang hepe ng Anti-Illegal Drugs Special Operations Task Force (AID-SOTF) bilang bagong hepe ng Philippine National Police (PNP) natin. Si Aglipay ay isang hardworker at angkop lamang na maging hepe siya ng PNP para pamarisan ang kanyang work ethic ng mga batang opisyal ng pulisya natin. Kahit malapit ng magretiro itong si Aglipay, mukhang may plano ang Palasyo na i-extend ang termino niya dahil tiyak panay kayod ang gagawin niya para nga ang peace and order ng bansa ay mapangalagaan ng ating pulisya nga. Kaya sa paghirang ni GMA kay Aglipay, sigurado akong hihinto na ang bangayan diyan sa Camp Crame, lalo na yaong may mga ambition na maging PNP chief rin, di ba Dep. Dir. Gen. Virtus Gil Sir? Maging si Interior Secretary Angelo Reyes ay sang-ayon kay GMA na si Aglipay ang papalit kay outgoing PNP chief Dir. Gen. Hermogenes Ebdane Jr., na naitalaga naman bilang National Security Adviser (NSA). Ayon kay Reyes, kung ang lahat daw ng opisyales ng PNP natin ay kagaya ni Aglipay kasipag magtrabaho, tiyak walang problema na sa pulisya natin. He-he-he! Congrats Gen. Aglipay Sir! Sana yumabong pa ang lahi mo sa PNP natin para mabawasan ang problema at maibalik na rin ang tiwala ng sambayanan sa kapulisan natin. Pero dapat bilisan na rin ni Aglipay ang pag-anunsiyo ng reshuffle sa PNP dahil naging dahilan na rin ito ng pagtaas ng kriminalidad sa bansa. Kasi nga habang tumatagal, halos hindi na nagpapasok sa kanila ang matataas na opisyales ng PNP natin dahil abala sila sa paglakad ng kani-kanilang papeles o pagkuha ng padrino para ma-promote sila sa magandang puwesto. Kaya kung napupuna nyo mga suki na kaliwat kanan na ang nangyayaring krimen sa bansa, yon ay hindi dahil sa kakulangan ng pulisya kundi dahil sa wala ang mga opisyal nila sa mga opisina para i-supervise ang day-to-day anti-crime operations. Kung noon ay bihira ang mga opisyal na dumadalaw sa AID-SOTF, tiyak sa pag-anunsiyo na si Aglipay na ang PNP chief, puputaktihin na siya ng mga sipsip at nagpapakilalang kaibigan kuno. Dapat mag-ingat si Aglipay sa mga madada at mahilig mag-sulsol na opisyal ng PNP natin dahil wala naman silang interes na isinusulong kundi ang bulsa nila. Isa na diyan ang mabansot at madaldal na opisyal na taga-Finance. Panay press release lang si Sir, pero sa totoo lang maging kay Ebdane ay nag-sipsip rin ito ng tumunog na siya na ang papalit na bagong PNP chief nga. Nang matunugan niya na si Aglipay ang napipisil ni GMA eh biglang kumambiyo itong si Col. Bansot. He-he-he! Marami sa hanay ng kapulisan natin ang tulad ni Col. Bansot, di ba mga suki? Kahit sino ang makausap natin sa kalsada ay walang umaangal sa paghirang kay Aglipay bilang PNP chief nga. Kung trabaho at corruption ang pag-uusapan, walang bahid itong si Aglipay mula noon pang junior officer pa lang siya. Sa isyu naman ng retirement niya, tiyak walang saysay na ito dahil sa pagpili nga sa kanya ni GMA. Handa tayong tumulong kay Gen. Aglipay para maisulong ang mga programa niya sa PNP. Abangan!</body>
<link>http://www.philstar.com/Article.aspx?articleId=262010&amp;publicationSubCategoryId=94</link>
</article>
<article>
<title>Malaking negosyante,nasa likod ng pag-usbong ng mga bilyaran sa U-Belt at Intramuros</title>
<author>BAHALA SI TULFO Ni Ben Tulfo</author>
<date>
<month>August</month>
<day>20</day>
<year>2004</year>
</date>
<body>NAKAKAALARMA ang unti-unting pag-usbong ng mga bilyaran sa University Belt at maging sa Intramuros Maynila kung saan pangunahing parokyano ng mga ito ay mga estudyante. Bukod sa larong bilyar, ginagawa rin itong &amp;quot;front&amp;quot; pagdating sa mga iligal na transaksyon gaya ng sugal, droga at &amp;quot;paid sex&amp;quot;. Isa na dito ang ZOOM BILLIARDS sa U-BELT kung saan nasa itaas lamang nito ang computer school na DATAMEX habang katabi naman nito ang Far Eastern University (FEU). Pangunahing apektado ng bilyarang ito ang mga estudyante ng DATAMEX at FEU kung saan lantaran ang sugalan at inuman dito ng mga estudyanteng naliligaw ng landas. Ayon sa ilang estudyante sa U-Belt, nagsisilbing &amp;quot;battle field&amp;quot; ng ibat-ibang fraternity ang bilyarang ito dahil halos gabi-gabi ay may gulo sa loob ng mismong bilyaran. Wala raw pakialam ang management ng ZOOM BILLIARDS sa tuwing nagkakagulo at may away ang ibat- ibang Fraternity, dahil ayon mismo sa estudyante na tambay ng bilyaran maging mga spotter at mga empleyado ng bilyaran ay nakikibugbog. Nuong nakaraang Miyerkules, kasama ang mga representante ng Bureau of Permits and Licensing Office (BPLO) ng Manila City Hall binisita ng BITAG ang ZOOM billiards upang alamin ang mga nagaganap na iligal na aktibidades sa mga bilyaran. Sa loob ng nasabing establisimiyento, nakita namin ang mga estudyanteng garapalan sa kanilang paglalasing at pagsusugal. Sa isinagawang ocular inspection ng mga representante ng BPLO, nakapagtatakang bukod sa kanilang business permit ay may permit pa ito na magbenta ng mga inumin o alkohol sa mga estudyante. Sinasabing malalaking tao ang may-ari ng bilyarang ito, maging ng iba pang bilyaran sa paligid ng U-belt at Intramuros. Maaaring nakalusot o nakapasa ang mga may-ari ng mga bilyarang ito sa pagkuha ng kanilang business permit at lisensya sa Manila City Hall, pero hindi kayo makakaligtas sa aming patibong. Dahil hindi pa natatapos ang imbestigasyon sa inyo ng BITAG! * * * BITAG hotline numbers, para sa mga NAABUSO, NAAAPI, at BIKTIMA ng PANLOLOKO o anumang uring katiwalian, I-text (0918) 9346417 tumawag sa mga numerong ito 932-8919 / 932-5310. Manood tuwing Sabado, 7:00-8:00 p.m. IBC-13, &amp;quot;BITAG&amp;quot;</body>
<link>http://www.philstar.com/Article.aspx?articleId=262017&amp;publicationSubCategoryId=94</link>
</article>
<article>
<title>Sagot kay EIG ng Cavite</title>
<author>HINDI PA TAPOS ANG LABAN Ni Sec. Mike Defensor</author>
<date>
<month>August</month>
<day>20</day>
<year>2004</year>
</date>
<body>BAGO natin masabi na ang isang lupa ay maaaring pumasok sa Community Mortgage Program ng gobyerno, kailangang masagot ang ilang katanungan. Sa sulat kasi ni EIG ay hindi nabanggit ang ilang mahahalagang detalye. Ang lupa ba ay may titulo o Transfer of Certificate of Title at walang ibang nakarehistrong pananagutan? Ang klasipikasyon sa gamit ba ng lupa ay para sa tira- han (residential?) Kung hindi kailangan ng paglilipat ng gamit nito (land conversion). Meron na bang nakasulat na layunin (intent to sell) ng may-ari upang ibenta ang lupa at layunin ng asosasyon o samahan upang bilhin ito? Ilan lamang ito sa mga katanungang masagot sa simula ng proseso ng CMP. Base sa sulat ni EIG ng Cavite, inilapit ng asosasyon ang kanilang problema sa Urban Housing sa Munisipyo ng Taguig. Sa aking palagay ay gagawin nilang originator ang Munisipyo ng Taguig. Pumayag na ba ang munisipyo na ito ang maging originator? Kapag hindi ay maaaring makipag-ugnayan sa CMP Office upang makakuha ng listahan ng mga accredited originators. Sa ilalim ng CMP ang asosasyon ay uutang upang pandagdag na pambayad sa may-ari ng lupa. Ang pagbabayad dito ay sa pagitan ng buwanang amortisasyon ng mga pamilyang benepisyaryo. Ang interes sa pautang ay may tubo na 6 percent lamang bawat taon at ito ay maaaring hulugan ng hindi hihigit sa 25 taon. Para sa karagdagang impormasyon at para sa iyong mga katanungan, mangyari lamang na tumawag sa telepono bilang sa CMP Office 892-5760. Malugod kayong tutulungan at pagpapaliwanagan sa proseso at iba pang kakailanganin para sa CMP.</body>
<link>http://www.philstar.com/Article.aspx?articleId=262022&amp;publicationSubCategoryId=94</link>
</article>
<article>
<title>Ang talinghaga ng manghahasik</title>
<author>ALAY - DANGAL Ni Fr. Jose C. Blanco, S.J.</author>
<date>
<month>August</month>
<day>20</day>
<year>2004</year>
</date>
<body>Ang salita ng Diyos ay isang binhi o butil na itinanim sa puso ng bawat tao. Ang binhi ay lalago o mamamatay, depende sa kondisyon ng lupa kung saan ito itinanim. Si Jesus ay gumamit ng mga talinghaga upang ipaliwanag ang paghahari ng Diyos. Ibinigay sa atin ni Mateo ang talinghaga ng manghahasik (Mt. 13:1-9). &amp;quot;Noon ding araw na iyon, si Jesus ay lumabas ng bahay at naupo sa tabi ng lawa. Pinagkalipumpunan siya ng makapal na tao, kaya sumakay siya sa isang bangka at doon naupo. Nasa dalampasigan naman ang mga tao. At nagturo siya ng maraming bagay sa pamamagitan ng mga talinghaga. &amp;quot;May isang magsasakang lumabas upang maghasik. Sa kanyang paghahasik ay may binhing nalaglag sa tabi ng daan. Dumating ang mga ibon at tinuka ang mga iyon. May binhi namang nalaglag sa kabatuhan.Sapagkat manipis lang ang lupa roon, sumibol agad ang binhing iyon, ngunit nang mapabilad sa matinding sikat ng araw ay natuyo, palibhasay walang gaanong ugat. May binhi namang nalaglag sa dawagan, lumago ang mga dawag at ininis ang mga iyon. Ngunit ang binhing nalaglag sa mabuting lupa ay nag-uhay: May tigsasandaan, may tig-aanimnapu, at may tigtatalumpung butil ang bawat uhay. Ang may pandinig ay makinig!&amp;quot; Ang talinghaga ng manghahasik ay nagsasalarawan ng ibat ibang disposisyon ng puso o kalooban. Ang isang taong makasarili ay hindi tatanggapin ang salita ng Diyos. Palagi niyang iisipin ang kanyang sarili. Ang isang taong walang mga kahalagahang moral ay di kakailanganin ang liwanag ng salita ng Diyos. Maging bukas sa ipinaparating o ibinibigay sa inyo ng Diyos. Kung bibigyan niya kayo ng grasya, maging mapagpasalamat at matuwa. Kung bibigyan niya kayo ng pagsubok, maging pasensiyoso. Maging matapang. Sa ganitong paraan, kayo ay lalago sa inyong espiritwal na pamumuhay. Ang inyong kaluluwa ay mapagyayabong sa pamamagitan ng liwanag ng salita ng Diyos.</body>
<link>http://www.philstar.com/Article.aspx?articleId=262025&amp;publicationSubCategoryId=94</link>
</article>
<article>
<title>EDITORYAL - 21 taon nang uhaw sa 'utak' ng Ninoy</title>
<author></author>
<date>
<month>August</month>
<day>21</day>
<year>2004</year>
</date>
<body>MALAMANG na mabulok na sa bilangguan ang 21 sundalong convicted sa pagpatay kay dating Senador Benigno Aquino. Paanoy walang bago sa kanilang sinasabi. Ngayoy ang itinuturo pa nilang &amp;quot;utak&amp;quot; sa pagpatay kay Ninoy ay ang pinsan ni dating President Cory Aquino na si businessman Eduardo &amp;quot;Danding&amp;quot; Cojuangco. Anong bago diyan samantalang noon pa iyan umugong. Taun-taon o tuwing sasapit ang anibersaryo ng kamatayan ni Ninoy, laging nagsasalita ang mga convicted soldiers. Pero walang nababago sa kanilang sinasabi. Nakasasawa na. Lagi nilang sinasabi na si Rolando Galman ang pumatay kay Ninoy. Iyon daw ang totoo. Dalawamput isang taon na ang nakalilipas mula nang patayin si Ninoy. Linggo, dakong ala-una ng hapon noong Aug. 21, 1983 nang umalingawngaw ang mga putok sa tarmac. Ilang sandali pa, natambad ang katawan ni Ninoy, puti ang suot, duguan at nakalugmok sa sementadong tarmac, animoy nakayupyop na ibong bumagsak matapos barilin. Nasa tabi niya ang isang nakatihayang lalaki na nakilalang si Rolando Galman. Si Galman ang itinuturo ng mga sundalo na bumaril kay Ninoy. Umanoy nakapasok sa airport sa kabila nang mahigpit na seguridad at binaril ang dating senador. Binaril naman ng mga Aviation Security Command (Avsecom) soldiers si Galman. Pero ang ganitong kuwento na paulit-ulit na lamang taun-taon ay hindi na kinakagat ng taumbayan. Naghahanap ang taumbayan nang mas kapani-paniwalang kuwento na si Ninoy ay pinatay ng mga sundalo habang pababa sa hagdan ng eroplano. At si Galman ay patay na rin bago pa man nangyari ang asasinasyon kay Ninoy. At alam na ng taumbayan kung sino ang nagpapatay. Kaya nga kahit na ano pa ang sabihin ng mga convicted soldiers, balewala na. Ngayoy sumingaw na naman ang pangalan ni Danding Cojuangco na umanoy utak sa pagpatay. Si Danding ay crony ni Marcos. Sabi ng convicted soldier na si Sgt. Pablo Martinez, 67, si Galman ang pumatay kay Ninoy sa utos ni Gen. Romeo Gatan at Herminio Gusuico. Sinangkot din ni Martinez si Col. Romeo Ochoco. Marami pang sinabi si Martinez pero ang suma-total, si Galman pa rin ang killer. Paikut-ikot lang ang kuwento. Pinakamabuti kung aaminin nila ang pagpatay kay Ninoy at ilarawan nila ito nang bung-buo para magkaroon naman ng linaw ang lahat. Kung hindi ganito ang kanilang gagawin, mabubulok na sila sa bilangguan. Dalawamput isang taon na ang nakalilipas subalit walang kinahahantungan ang kaso. Ngayoy nagdadawit pa ng pangalan. Aminin na ang kasalanan para matapos na ang kauhawan sa kasong ito.</body>
<link>http://www.philstar.com/Article.aspx?articleId=262114&amp;publicationSubCategoryId=94</link>
</article>
<article>
<title>Unahin ang &amp;quot;balyena&amp;quot; huwag yung &amp;quot;dilis&amp;quot;</title>
<author>AKSYON NGAYON Ni Al G. Pedroche</author>
<date>
<month>August</month>
<day>21</day>
<year>2004</year>
</date>
<body>DETERMINADO na raw ang gobyerno para puksain ang katiwalian sa pamahalaan. Sana. Ang rason kung bakit laganap ang kahirapan ay ang mga salot na corrupt government officials. Kaya kung talagang maka-mahirap ang administrasyon, patunayan ang political will laban sa corruption. Pero papaano kung ang tiwaling opisyal ay malakas ang kapit sa pinakamataas na lider? O kayay ang mataas na lider mismo ang nahaharap sa katiwalian? Mauusig kaya ang mga ito at maipakukulong? Ano bang sistema ang ipaiiral laban sa mga kurakot na ito? Ayon kay Ombudsman Simeon Marcelo, magtatalaga ng &amp;quot;embedded investors&amp;quot; sa bawat ahensya ng gobyerno. Hindi raw makikilala dahil kunway mga ordinaryong empleyado. Sila ang magsu-surveillance sa mga opisyal at tauhan ng gobyernong hinihinalang tiwali at nagnanakaw sa kabang bayan. Napapanahon ang isang determinadong kampanya laban sa katiwalian. Kinakapos sa badyet ang gobyerno hindi dahil sa kakulangan ng kinukulektang buwis. Ang tunay na dahilan ay ang grabeng panlilimas ng mga tiwaling opisyal sa kaban ng bayan. Kaya palsong desisyon na buwisan pa ang taumbayan gayung ang nagpapasasa ay ang mga buwayang opisyal sa ating gobyerno. Mga &amp;quot;bantay-salakay&amp;quot;. Harinawang hindi pulos &amp;quot;dilis&amp;quot; ang mabingwit ng mga espiyang ito. Madalas kasi, mga ordinaryong empleyado sa gobyerno ang nahahatulan ng pagkabilanggo dahil sa maliit na halaga. Pero yung mga naglilimas ng limpak-limpak na milyon ay nananatiling malaya at nasa matayog na puwesto. Itatalaga ang mga espiya sa mga tanggapan tulad ng Bureau of Internal Revenue at Bureau of Customs na notorious sa pagiging corrupt. Tamang hakbang pero kailangan din ang tama at determinadong implementasyon. Dapat walang ituturing na sacred cows. Kahit pa ang nasasangkot ay ang pinakamataas na opisyal ng bansa, pag-usigin, litisin at parusahan kung nagkasala. Kung magkagayon, masasabi nating: &amp;quot;Hoy, kayong mga tiwaling opisyal ng gobyerno, magsiligpit na kayot nabibilang na ang inyong masasayang araw ng pagpapasasa sa dugo ni Juan dela Cruz.&amp;quot;</body>
<link>http://www.philstar.com/Article.aspx?articleId=262121&amp;publicationSubCategoryId=94</link>
</article>
<article>
<title>Nagtayo ng bahay sa lote ng iba</title>
<author>IKAW AT ANG BATAS Ni Atty. Jose C. Sison</author>
<date>
<month>August</month>
<day>21</day>
<year>2004</year>
</date>
<body>KASO ito ng mag-asawang Erning at Emma. Noon nililigawan pa ni Erning si Emma, naging paborito na siya ng ina ni Emma. Kaya, bago pa man sila ikasal ay nangako na ang Biyenang babae na makakapagpatayo sila ng bahay sa 145 square meters na lote nito sa Para&amp;ntilde;aque. Nagpatayo agad si Erning ng bahay sa nasabing lote na nagkakahalaga ng P40,000. Lingid sa kaalaman ni Erning, hindi pala nakapangalan sa kanyang biyenan ang nasabing lote kundi kina Mr. at Mrs. Santos. Bukod dito, naipagbili na ng mag-asawang Santos ang lote kay Len sa halagang P16,000. Nagulat si Erning nang isang araw ay kinasuhan na pala siya ni Len ng ejectment o sapilitang pag-alis. Subalit tumangging umalis si Erning. Hiniling niya kay Len na bayaran nito ang bahay nila sa halagang P40,000. Hindi pumayag si Len na bilhin ang bahay o ipagbili ang lote kay Erning. Ang gusto ni Len ay gibain na ni Erning ang bahay nito. Tama ba si Len? MALI. Si Erning na may-ari ng bahay ay isang builder in good faith o nagtayo sa lupa ng iba na walang kamalayang may depekto pala ang titulo nito. Nagtayo ng bahay si Erning ng may mabuting hangarin kung saan naging basehan niya ang salita ng kanyang biyenang babae. At dahil builder in good faith si Erning, may karapatan siyang manatili sa lupa hanggat hindi siya binabayaran ng P40,000 ni Len. Samantala, si Lenny ay may option na bilhin ang bahay o ipagbili ang kanyang lote kay Erning. Hindi niya maaaring ipagkait lahat ito kay Ernie (Sarmiento vs. Agana 129 SCRA 122).</body>
<link>http://www.philstar.com/Article.aspx?articleId=262131&amp;publicationSubCategoryId=94</link>
</article>
<article>
<title>Batas ng mahirap iba sa mayaman</title>
<author>ORA MISMO Ni Butch M. Quejada</author>
<date>
<month>August</month>
<day>21</day>
<year>2004</year>
</date>
<body>THANK YOU very much, Mrs. Teresa Ocampo sa ipinadala mong sulat sa Dear Editor ng PSN, tungkol sa pagpuna mo sa mga kuwago ng ORA MISMO, dahil dehins mo pala maintindihan ang ibang salitang ginagamit ng Chief Kuwago. Isang karangalan para sa mga kuwago ng ORA MISMO, ang sulat na ipinarating mo. Iba kasi ang istilo ng Chief Kuwago, sa ibang kolumnista. Ang Chief Kuwago kasi ay may pagkamasa at gumagamit ng mga salitang kalye kung dehins mo maintindihan alaws na akong magagawa doon. Pero nakakatiyak ang mga kuwago ng ORA MISMO, na mas marami ang nakakaintindi kaysa sa hindi alam kong trabaho mo ang magturo at trabaho ko naman ang sumulat ng kolum sa madaling salita. Maam magkaiba tayo ng mundo pero ganoon pa man Muchas Gracias! * * * Ang isyu, nangawit na yata ang timbangan ng katarungan sa kaso ng Jaworski versus Yap mukhang nagkaroon ng gilingan kaya napabilis ang resolution. Sabi nga, close case. Parang WALA LANG! Away bata lang daw ang barilan. Eighty one shell ng bullets ang napulot sa crime scene ng mga rakpadudels tumagal ng halos 10 minutes ang ratratan may tinamaan tao at nagkabutas-butas ang ibang sasakyang nakaparada. Away bata ang ratratan, he-he-he! Kaya naman nanggagalaiti sa inis si DILG bossing Angie Reyes dahil sarado na ang kaso. High powered guns ang ginamit, mayayaman tao ang sangkot bukod pa sa dami ng dagang nagtakbuhan sa kani-kanilang lungga habang nagraratratan ang dalawang panig, tapos walang kaso? Kung sa mahihirap kaya nangyari ang kasong ito ano kaya ang gagawin sa kanila? tanong ng kuwagong sepulturero. Tiyak nakakulong ang dalawang panig kung anu-anong kaso ang ipapatong dito, sagot ng kuwagong SPO-10 sa Crame. May special touch kasi sila kaya naman ingat na ingat ang mga rakpa sa imbestigasyon, sabi ng kuwagong Kotong cop. Iyan ang hirap sa batas sa Pinas madaling mabutas? Kaya nga for re-investigation ang utos ni Angie Reyes sa kaso. May mangyayari kaya? Iyan ang abangan natin, kamote.</body>
<link>http://www.philstar.com/Article.aspx?articleId=262143&amp;publicationSubCategoryId=94</link>
</article>
<article>
<title>Utos ni Sec. Reyes na hulihin ang mga pulis na gumagamit ng carnapped vehicles,palpak !</title>
<author>BANAT NI BATUIGAS Ni Bening Batuigas</author>
<date>
<month>August</month>
<day>22</day>
<year>2004</year>
</date>
<body>NOONG nakaraang Lunes ng umaga (Agosto 16) nabigla ang ilang mga pulis sa buong bansa nang biglaang magkaroon ng inspeksiyon sa lahat ng mga sasakyan palabas mula sa loob ng himpilan. Ang siste mga suki, biglaan ang kautusan ni Interior and Local Government Secretary Angelo Reyes kay PNP Director General Hermogenes Ebdane na hulihin ang mga pulis na gumagamit ng mga recovered carnapped vehicles. At dahil sa kautusan ni Reyes agad namang ipinatupad ng mga district at regional director ang naturang direktiba, siyempre marami sa mga pulis ang nabahag ang buntot nang sila ay harangin sa mga exit gate sa kadahilanang walang maipakitang dokumento na kanila nga ang naturang sasakyan. Maraming sasakyan ang pinigil at hindi pinayagang makaalis maging itoy pag-aari ng opisyal, kung bagay walang sinasanto ang mga nagbabantay sa gate para walang makalusot. At alam ba ninyo kung bakit? Karamihan pala ng mga sasakyan na ginagamit ng mga pulis ay walang kaukulang dokumento o dili kayay mga paso na ang rehistro. Siyempre magugulang ang iba, nang malamang mahigpit ang nagbabantay ay iniwanan na lamang nila ang kanilang mga sasakyan sa tabi-tabi at binalikan na lamang nila pagsapit ng gabi, dahil wala nang nagsisita. Ang galing din namang magpalusot ng mga kawatan ano mga suki? He-he-he! Eh di lumalabas na balewala rin ang kautusan ni Reyes, kung sa araw lamang sila maghihigpit. Marami tuloy ang natawa sa ating mga kapulisan dahil sa sistemang &amp;quot;hide and seek&amp;quot;. At ayon sa kanila, dapat lamang na ipatupad ito ng lubusan upang malinis ang kanilang hanay. &amp;quot;Matagal na yang nangyayari, ang ilan nga dyan ay pag-aari ng mga dayuhan na nahuli sa illegal na droga,&amp;quot; sabi ng mga nakausap ko. Madali naman daw umanong magagawan ng paraan iyan. Paano pa makapapalag ang isang dayuhan kung nakakulong na siya o di kayay nakipag-areglo lamang siya sa ilang kawatang arresting officers? Ayon pa sa aking mga nakausap na mga pulis, hindi lamang karnap na sasakyan ang kanilang tingnan, dapat lamang na i-lifestyle check ang ilang kapulisan lalot may mga opisyal umano na nagkakaroon ng maraming sasakyan at sumisikip na sa kanilang garahe kayat ang ilan sa mga ito ay iniiwan na lamang sa himpilan. Ang ilan naman umano ay kumakahoy ng mga piyesa sa mga recovered carnap o kayay sa crime evidence vehicles upang kanilang gamitin sa pag-aasembol ng mga owner jeep, maging ang mga mugs at gulong ay kanilang pinapalitan ng luma o kahit anong piyesa na maari nilang ikabit sa kanilang mga sasakyan. At ang gasolinang dapat ay ilagay sa mga patrol car upang magamit sa pagpatrulya ninanakaw pa nila at ginagamit nila sa kanilang personal na sasakyan. Hindi lang pala mandarambong, mga &amp;quot;pa-ihi gang&amp;quot; pa pala ang mga ito. Kaya nang magkahigpitan, pawang mga mobile car na lamang ang makikitang nakapila at nagkakarga ng gasolina. Aba, mukhang nakakatipid ang PNP dito, di ba mga suki, he-he-he! Kaya lang po Secretary Reyes, bakit dalawang araw lang ang iyong kampanya, Mayroon bang PO1 hanggang heneral na mapaparusahan sa iyong kampanya? Baka naman press release lamang ito? Abangan natin mga suki ang paunang hakbang ni Reyes sa paglilinis sa hanay ng pulisya.</body>
<link>http://www.philstar.com/Article.aspx?articleId=262253&amp;publicationSubCategoryId=94</link>
</article>
<article>
<title>Simula at katapusan ang buhay</title>
<author>WHAT'S UP DOC? Ni Dr. Tranquilino Elica&amp;ntilde;o Jr.</author>
<date>
<month>August</month>
<day>22</day>
<year>2004</year>
</date>
<body>PINAKA-MAHIRAP para sa isang oncologist na katulad ko ay ang i-discuss sa mga magulang o kamag-anak ng isang pasyenteng wala nang lunas ang sakit o terminal na ang kalagayan. Pero ito ay napakahalaga at isa sa mga trabaho ng oncologists. Sa clinical oncology, dumarating ang punto na wala nang pag-asa ang lahat para mabuhay. Imposible na. Sa ganitong pagkakataon ang aming pangunahing tungkulin ay ang pagbibigay ng comfort at pagkontrol sa sakit na nararamdaman para sa pamilya ng pasyente. Ang paghahanda sa pamilya ng pasyente sa nalalapit na kamatayan ay kasama sa aming gawain. Kasama sa mga dapat i-discussed ang pag-aalis ng life support kung wala nang pag-asa pa ang pasyente. This is a much more difficult decision than not starting life support in the first place. Kapag ang pasyente, pamilya at maging ang doctor ay nagkasundo, reasonable at legal ang pag-disconnect ng resuscitator, pagtigil sa pagbibigay ng cardiac drugs para ma-maintain ang blood pressure at hindi na pagbibigay ng antibiotics. There is a time to live and a time to die. Nothing oncologists learn in medical school, residency or fellowship teaches us when that time is. Alam namin kung ang sitwasyon ay hopeless na o wala nang paraan pa, ito ay nasa prerogative na ng pasyente at pamilya na gumawa ng desisyon para itigil na ang lahat ng treatment. As oncologists, it is our moral charge to facilitate such wishes.</body>
<link>http://www.philstar.com/Article.aspx?articleId=262258&amp;publicationSubCategoryId=94</link>
</article>
<article>
<title>EDITORYAL - 'Lifestyle check' wala pang bunga</title>
<author></author>
<date>
<month>August</month>
<day>23</day>
<year>2004</year>
</date>
<body>WALA pang bunga ang &amp;quot;lifestyle check&amp;quot; na ideya pa naman ni President Arroyo. Magdadalawang taon na mula nang itatag, pero wala pang gaanong kagat sa mga opisyal ng pamahalaan na kahina-hinala ang estilo ng pamumuhay. Nang ipatupad ang pag-check sa lifestyle ng mga government officials, pawang maliliit na isda lamang ang nasasampulan. Yung mga pating ay hindi pa malambat. Karamihan sa mga &amp;quot;pating&amp;quot; ay nasa Bureau of Customs, Bureau of Internal Revenue at Department of Public Works and Highways. May mga iniimbestigahan na sa mga opisyales pero walang katiyakan kung aalisin sa puwesto o sususpendihin lamang. Kamakalawa, dalawang mag-asawang government official sa Maguindanao ang bumagsak sa &amp;quot;lifestyle check&amp;quot; at tinanggal na sa puwesto pero hindi pa raw pinal. Maaari pa raw maghabol ang mag-asawa. Ang mag-asawa ay napatunayang hindi idineklara ang kanilang properties sa statement of assets and liabilities (SAL). Ibig sabihin, hindi pa rin masasabing tagumpay ang Office of the Ombudsman. Hindi pa rin nagbubunga ang kampanya laban sa mga corrupt sa pamahalaan. Mga maliliit na isda lamang ang nadadakma. Karaniwan na ang ganito sa bansa. Kung makapangyarihan o malakas ang impluwensiya, madaling makalulusot sa batas. Tapalan lamang ng pera ang mag-iimbestiga, tapos na ang laban. Ang &amp;quot;lifestyle check&amp;quot; sa aming palagay ay hindi magkakaroon ng magandang resulta sapagkat malambot ang inilagay na ngipin dito ng gobyerno. At isa pa, maaaring mabahiran na rin ng corruption ang mismong ahensiyang nagpapatupad nito. Ganito na ang eksaktong nangyayari sa ginagawang pag-iimbestiga sa mga taong may kahina- hinalang pamumuhay. Ang Ombudsman ngayon ang namumroblema sapagkat mismong ang mga taga-imbestiga nila ang mga nahaharap sa kaso. Isang halimbawa ay ang namumuno sa Transparency Groups na sinibak na sa puwesto dahil sa pagtanggap ng suhol sa Customs official para hindi &amp;quot;ma-lifestyle check&amp;quot;. Ang nangyayari ngayon, sinusurveillance ng Ombudsman ang sarili nilang mga tauhan at baka gumagawa ng kabuktutan. Naglagay na rin umano sila ng mga camera sa opisina ng Ombudsman sa Quezon City para ma-monitor ang kilos ng mga tauhan. Ayon kay Ombudsman Simeon Marcelo, isasailalim nila sa 24-hours na surveillance ang kanyang mga graft investigators. Kukuha umano sila ng 200 spies para maniktik. Magiging kawing-kawing ang problema sa lifestyle check at baka walang maging bunga dahil mismong ang nag-iimbestiga ay corrupt din pala. Saan pa ba walang corrupt sa bansang ito?</body>
<link>http://www.philstar.com/Article.aspx?articleId=262364&amp;publicationSubCategoryId=94</link>
</article>
<article>
<title>Sinoa nga ba ang utak sa 'Ninoy'?</title>
<author>AKSYON NGAYON Ni Al G. Pedroche</author>
<date>
<month>August</month>
<day>23</day>
<year>2004</year>
</date>
<body>DALAWAMPUT isang taon na ang nakalilipas. Hanggang ngayoy hindi pa masabi kung sino ang utak sa pagpatay kay Benigno Aquino Jr. Kinikilala na siyang isang bayani. Nasa limangdaang piso na ang kanyang mukha. Pati ang dating Manila International Airport ay tinatawag nang Ninoy Aquino International Airport. Pero hindi pa lutas ang kaso. Para kay dating Presidente Corazon Aquino, si yumaong dating Pangulong Ferdinand Marcos pa rin ang utak dahil ito ang pinakamakikinabang sa kamatayan ni Ninoy Aquino. Nagsalita kamakailan ang isa sa mga sundalong nahatulang makulong sa pagpaslang kay Ninoy. Idinawit na mastermind ni M/Sgt. Pablo Martinez ang pinsang buo ni Mrs. Aquino na si Danding Cojuangco at iba pang kilalang personalidad na kaalyado ni Marcos sa kasagsagan ng paghahari nito sa bansa. Ayaw maniwala ni Mrs. Aquino. Ayaw ring maniwala ng kanyang mga anak at iba pang kamag-anak. Mahigit isang dekada na ring nakapiit ang mga sundalong ito dahil sa pagsunod sa utos ng nakatataas. Isa ngang inhustisya na manatili silang nakakulong habang ang utak o mga utak sa pagpaslang ay nakalalaya. Pero dapat nga bang paniwalaan si Martinez? Baka naman naisipan na lang niyang maglubid ng buhangin sa pagnanasang makalalaya siya dahil dito? Wika nga, he has nothing to lose but everything to gain. Maaari bang malaman ng isang ordinaryong kawal ang pinaka-mastermind ng krimeng ipinagawa sa kanya. Hindi naman ang mastermind mismo ang mag-aatas sa kanya. Kaya kaduda-duda ang pagbubunyag ni Martinez. Gayunpaman, sa tingin koy hindi rin ito dapat balewalain. Siyasating mabuti si Martinez at baka may merito ang kanyang ibinunyag. I-trace kung sino ang direktang nag-atas sa kanya. Kung sino man ito (maliban na lang kung patay na), alamin kung kanino nagmula ang utos hanggang sa umakyat sa pinakamataas na pinag-mulan. Mahirap na trabaho pero it is worth all efforts kung itoy sa ikalulutas ng isang celebrated case.</body>
<link>http://www.philstar.com/Article.aspx?articleId=262378&amp;publicationSubCategoryId=94</link>
</article>
<article>
<title>PNP Intelligence Chief General Rafanan, nag-aantay lang kami sa BITAG</title>
<author>BAHALA SI TULFO Ni Ben Tulfo</author>
<date>
<month>August</month>
<day>23</day>
<year>2004</year>
</date>
<body>LAHAT ng aming sinisumulan tinatapos namin. Wala kaming sakit nakalimot. Kaya yong mga kinauukulan na nakakatrabahot nakakasama namin sa mga aktuwal na operasyon laban sa mga tiwali, kuwedaw kayo! Dinudokumento namin ang lahat sa pamamagitan ng aming camera. Hindi marunong magsinungaling ang mga footages na aming nakukuha. Doon sa mga madadat &amp;quot;nagpapogi&amp;quot; sa pamamagitan ng BITAG at BAHALA SI TULFO, binabalikan namin kayo para idikdik sa inyong mga kukote sa inyong mga ipinangakong aksyon. Tsk.. tsk.. tsk.. Kayong mga nasa Intelligence Group (IG) ng PNP sa Camp Crame, dalawang linggo ng nakararaan, wala pa rin kaming nakikitang resulta. Nagmamadali kayong humingi ng aming surveillance video na nakuha ng BITAG sa mga walang kadala-dalang grupong kotongero diyan sa South. Puro lang kayo NGAWA! Ano tong ipinagmamalaki nyo sa BITAG na kumpleto kayo sa teknolohiya kung surveillance ang pag-uusapan. Eh, bakit humingi kayo sa amin ng kopya ng aming surveillance footages sa mga aktibidades ng grupong ito? Kung tutuusin madali para sa inyong IG trabahuin ang grupong ito. Isusubo nyo na lang, subalit hanggang ngayon wala pa rin kayong naipapakitang resulta. Maliban na lamang kung ginagago nyo ang inyong mga sarili. Nagtiwala pa naman sa inyo si incoming PNP Chief General Edgar Aglipay. Pinagmalaki pa naman kayo sa BITAG. Oh, General Rafanan ng IG, kumilos ka na bago ka tuluyang mapahiya sa BI- TAG at sa BAHALA SI TULFO. Alam mo ang misyon na dapat natin tinatrabaho pare-ho. Nag-aantay lang kami.</body>
<link>http://www.philstar.com/Article.aspx?articleId=262390&amp;publicationSubCategoryId=94</link>
</article>
<article>
<title>&amp;quot;Ang tak...tak...tak sagot&amp;quot;</title>
<author>CALVENTO FILES Ni Tony Calvento</author>
<date>
<month>August</month>
<day>23</day>
<year>2004</year>
</date>
<body>NUNG JULY 28, 2004 NILABAS NATIN SA ATING COLUMN ANG MGA REKLAMO SA HIGANTENG CORPORATION NG AJINOMOTO PHILS. ISINULAT NATIN ANG REKLAMO NG MGA MANGGAGAWA SA AJINOMOTO. Itinampok natin ang reklamo ng mga Employees belonging to Ajinomoto Philippines, Incorporated, a Corporation based in the Philippines and run by Japanese executives seem to have forgotten that the Japanese occupation of the Philippines has long passed. Itong Japanese controlled Philippine based corporation ay diumano nagpapatupad ng mga garrison like dealings sa ating mga mamamayan. Sa isang complaint ng union ng Ajinomoto Philippines, Corporation, ang inihain sa Bureau of Immigration and Deportation (BID). Hiningi ng mga miembro ng Ajinomoto Sales Force Employment Union (ASFEU) mula sa BID na ipatapon sa labas ng bansa sina Yoshihiko Sakai, president, (pinalitan na) Hiroyoshi Kayashi, treasurer, Komatsu Sunichi, sales marketing manager, Fumio Takamura, director at ang product development manager. Inakusahan ng mga empleyado ng Ajinomoto na ang mga ito ay gumawa ng mga pananakot, coercion, union busting at paglabag sa constitutional and statutory right to self-oraganization ang mga kababayan. Masakit pa nito, may mga goons daw na ginagamit ang Ajinomoto sa pananakot na pina-iiral nila sa empleyadong mga meimbro ng union. Mahirap naman paniwalaan din na magpapagamit ang mga dating meimbro ng New Peoples Army para maging mga private army nitong mga Hapones na negosyante. Mabigat nito, handang ibulgar daw ang mga illegal activities of Ajinomoto Philippines, Corp., who has been depriving the government of revenues through the under declaration of their income tax and sales revenues. Sige, taktakin ang Ajinomoto para ilabas ang kanilang mga libro so the proper government agency can look into it. Sa ngalan ng isang balanseng pamamahayag, nais kong ilabas ang liham ng Manufacturing Corporation na ito. Liham mula sa Ajinomoto, Philippines na ipinadala sa aking email nung August 8, 2004. Ito ay galing kay Ms Helen Lim Public Relations Manager ng kumpanya. Dear Mr. Calvento: We are sorry to note that Ajinomoto Philippines Corporation (APC) has been the subject of newspaper articles concerning the deportation case of Japanese expatriates, labor issues and tax matters. We would like to inform you that the complaint for deportation filed against our Japanese officers before the Bureau of Immigration basically centers around labor issues which are presently pending before the Department of Labor and Employment and the Court of Appeals. The acts complained of are untrue and complete falsehoods. On the contrary, APC has been operating in the Philippines for more than 40 years. It is a well-respected organization in the field of manufacturing. It presently provides jobs to approximately 1,000 Filipino employees nationwide. We would like to underscore the fact that ever since APC started its operations in the Philippines, it has dutifully paid proper taxes to the Philippine government. Records will show that we are one of the big and consistent contributors to the Philippine coffers as far as tax collection is concerned. The Japanese expatriates who are subjects of the deportation complaint are presently assigned in the country to share their expertise in ensuring the continued growth of APC and the Philippine economy in general. At all times, they have acted in accordance with the Philippine laws. All expatriates are also holders of valid visas and work permits. We are sending this statement to all news reporters who wrote about this subject and copy furnished their corresponding editors. Thank you so much. Our best regards. PARA SA ANUMANG COMMENTS O REACTIONS TUNGKOL SA ISYUNG ITO, MAAARI KAYONG TUMAWAG SA 7788442. MAAARI RIN KAYONG MAG-TEXT SA 09213263166. NAIS KO RIN PASAMALATAN SI SARAH LIZ MORALEDA, ACCOUNTS MANAGER NG SMART COMMUNICATIONS, INC., FOR HER VALUED ASSISTANCE. SALAMAT DIN KAY MS. BELEN SALONGA. MR. MANNY PANGILINAN, YOUR VIP ACCOUNTS DEPT. IS DOING A GREAT JOB FOR YOUR CORPORATION.</body>
<link>http://www.philstar.com/Article.aspx?articleId=262394&amp;publicationSubCategoryId=94</link>
</article>
<article>
<title>EDITORYAL - Patunayan mo Gen. Aglipay</title>
<author></author>
<date>
<month>August</month>
<day>25</day>
<year>2004</year>
</date>
<body>NAKATATAK na sa isipan ng taumbayan ang mga sinabi mo Gen. Edgar Aglipay at hindi na iyan malilimutan. Sabi niya, &amp;quot;Ang mga scalawags sa PNP ay hindi ko tatantanan!&amp;quot; Hindi sana yan maging katulad ng mga sinabi ng hinalinhan mong si Gen. Hermogenes Ebdane Jr. na nauwi lamang sa wala. Ang mga pangako ay hindi lamang napako kundi nabalaho. Bagay na nagdulot naman sa Philippine National Police (PNP) nang grabe pang pagkasadlak sa kumunoy. Hindi sana maging katulad ni Ebdane na nangakong lulupigin ang kriminalidad sa loob ng isang taon. Nangakong bubuwagin ang mga corrupt na pulis at irereporma para hindi katakutan ng taumbayan. Maraming pangyayaring gumimbal sa panahon ni Ebdane bilang PNP chief. Sunud-sunod ang pagtakas ng mga kilabot na bilanggo sa Camp Crame. May tumakas na big time drug lord na hanggang ngayon ay hindi pa nahuhuli. Nakatakas ang teroristang si Fathur Rohman Al-Ghozi at iba pa. May bilanggong nag-amok na nakapatay ng guwardiyang pulis. Natupok ang armory sa Crame na hanggang ngayoy misteryo pa kung ano ang dahilan ng sunog. Sa halip na mabawasan ang mga &amp;quot;bugok&amp;quot; na pulis, lalo pang kumapal at humaba pa ang mga pangil at sungay sa paggawa ng katarantaduhan. May pulis na protector ng drug lord, may pulis na &amp;quot;tulak&amp;quot;, nanghuhulidap, nangsa-salvage, at ang pinaka-karaniwan ang mga &amp;quot;Kuya K2ong&amp;quot; na pulis. Sa panahon ni Ebdane, wala nang matakbuhan ang taumbayan sapagkat ang inaakala nilang protector at magsisilbi ay siya palang bantay-salakay. Sa halip na tulungan ay kokotongan. Ang ganitong gawain ng mga &amp;quot;bugok&amp;quot; na tauhan ng PNP ay hindi na balita. Karaniwan nang nangyayari. Hindi masisisi ang taumbayan na makakita lamang ng asul na uniporme sa kalsada, masama na ang kanilang naiisip. At kahit na may mga natitira pang mabubuti at tapat na pulis, nahuhusgahan na rin silang masama. Nadadawit na sila sa kasalanang ginawa ng kanilang kabaro. Patunayan mo General Aglipay na kakaiba ka kaysa kay General Ebdane. Na mayroon kang isang salita. Na mayroon kang paninindigan. Naghihintay ang taumbayan ng isang matigas na pinuno ng organisasyong ito na susupil sa mga kawatan at tiwaling pulis. Gusto ng taumbayang makita ang mga pulis na disiplinado, laging nakabantay, kagalang-galang at handang tumulong hindi para kumotong. Naniniwala kami na kayang burahin ni Aglipay ang mantsang nakakapit sa asul na uniporme ng mga pulis. Kapag nangyari iyan, isisigaw namin ito sa taumbayan.</body>
<link>http://www.philstar.com/Article.aspx?articleId=262582&amp;publicationSubCategoryId=94</link>
</article>
<article>
<title>Mag-ingat sa mga gumagamit ng pangalan ng BITAG !</title>
<author>BAHALA SI TULFO Ni Ben Tulfo</author>
<date>
<month>August</month>
<day>25</day>
<year>2004</year>
</date>
<body>NAKA-ALERTO ngayon ang aming investigative team sa TV ang BITAG, sa aktibidades ng ilang grupong hindi pa namin tukoy, ginagamit ang pangalan ng BITAG sa kanilang mga katarantaduhan at kawalanghiyaan. Kahit na mismo ang TV network kung saan pinapalabas ang BITAG tuwing Sabado, ang Intercontinental Broadcasting Corporation (IBC), nakakatanggap ng mga tawag sa telepono, may mga nagpapanggap na sila raw ay mga taga-BITAG. Hindi estilo ng BITAG ang magpakilala na siya ay undercover at miyembro ng aming surveillance team. Kapag nangyari ito, &amp;quot;sunog&amp;quot; at inutil na siya sa aming grupo. Rule # 1 ito sa BITAG. Ilang beses ng nalagay sa mga alanganin ang ilan sa aming undercover. Ni hindi man lang nila ginamit at kinaladkad ang aming pangalan. Nagugulat na lang ang mga otoridad kapag akoy sumulpot na sa eksena upang ipaalam sa kanila na may tinatrabaho ang aming grupo. Dito, mismong mga otoridad na ang nagpi-prisintang tumulong. Alam nila ang panganib ng trabahao namin. Respetado nila ang ginagawa ng BITAG dahil kasama namin sila sa mga aktuwal na operasyon, pulis, militar at NBI. Marami ang mga nagkakandarapang nagpi-prisintang gustong maging kabahagi ng aming grupo. Sila yung mga oportunistang walang silbing iniiwasan namin. Sila rin yung mga lumalapit at humihingi ng ID, T-shirt at jacket, maging ang aking mga business card, bastat may tatak ng BITAG. Hindi namin estilong mamigay, sabihin nyo ng maramot ang BITAG, wala kaming pakialam! Pinangangalagaan namin ang aming pangalan. Mataas ang respeto ng bawat miyembro ng BITAG sa propesyong ito. Alam naming hindi ganon kadali dalhin ang pangalan ng BITAG. Pinaghirapan naming makamit ang &amp;quot;titulo&amp;quot; bilang kinakatakutang investigative team ng mga tiwali, abusado at manloloko. Dalubhasa ang mga miyembro ng BITAG. Ako ang personal na nagsanay sa mga ito at lahat sila mga bata at ta-pos ng journalism o masscom sa kolehiyo. Maituturing na mga idealist sa larangan ng sinasabing investigative journalism. Ayaw na naming magsalita, gusto naming husgahan kami sa mga resulta ng aming mga gawain. At doon sa mga kakompetensiya naming naiinggit, sige ipagkalat nyong foul ang ginagawa namin dahil hindi nyo kasi kayang tumbasan. Babala namin sa lahat, sa sinumang nagpapakilalang siyay taga-BITAG at hindi naaayon sa aming prinsipyo na inyong nabasa, ipagbigay-alam agad sa mga numerong nakasulat sa ibaba ng kolum na ito. May nakahanda kaming patibong para sa mga hinayupak. Itaga niyo sa bato, sasampulan namin kahit sino kapag ginamit ang pangalan ng BITAG sa kanilang kabastusan, katarantaduhan, kawalanghiyaan at ano pa mang di kanais-nais na gawain. * * * BITAG hotline numbers, para sa mga NAABUSO, NAAAPI, at BIKTIMA ng PANLOLOKO o anumang uring katiwalian, I-text (0918) 9346417 tumawag sa mga numerong ito 932-8919 / 932-5310. Manood tuwing Sabado, 7:00-8:00 p.m. IBC-13, &amp;quot;BITAG&amp;quot;</body>
<link>http://www.philstar.com/Article.aspx?articleId=262596&amp;publicationSubCategoryId=94</link>
</article>
<article>
<title>May ibuga kaya si Gen. Razon kay Randy Sy at Boni 'Walang Linaw' ?</title>
<author>BANAT NI BATUIGAS Ni Bening Batuigas</author>
<date>
<month>August</month>
<day>25</day>
<year>2004</year>
</date>
<body>MALAKING hamon para kay Dir. Avelino Razon, ang bagong upong hepe ng NCRPO ang laganap na video karera machines sa buong Metro Manila, lalo na sa Maynila. Karamihan pa sa mga video karera sa ngayon ay mga pulis ang operator kayat hindi nakakatulong ang bisyong ito para mapababa ng kapulisan natin ang demand ng droga sa kalye. Ang unang sibakin ni Razon ay ang mga makina ni Randy Sy at siguradong titingalain siya ng sambayanan, lalo na ang mga magulang na matagal ng naghihinagpis sa problemang dala ng video karera nga. Si Randy Sy kasi ay inaanak ni Manila Mayor Lito Atienza kayat maging ang kaibigan kong si Chief Supt. Pete Bulaong, ang hepe ng WPD ay nagbingi-bingihan na lang sa mga makina nya. Kung hindi pa napupuno ang bulsa ng mga kapulisan natin sa WPD sa baryang nakukulimbat ng mga video karera ni Randy Sy, ito kayang mukha at bulsa ni Razon ay mauulingan din? He-he-he! May ibubuga kaya si Razon laban sa mga makina ni Randy Sy, di ba mga suki? Kung sabagay, intiendido si Razon sa video karera dahil pilit na isinasabit ng kumpare niyang si Boni Walang Linaw ang pangalan niya sa ilegal nitong negosyo. Kung nagkalat ang makina ni Boni Walang-Linaw noon sa Cavite, hindi nalalayo na maglalatag din siya ng mga makina sa Metro Manila sa pag-upo ng kumpare niya, di ba mga suki? May balita pa na napasok na ni Boni ang Makati City at ang ginagamit niyang front ay si alyas Bobot M. isang pulis na sabit din sa kasong recycling ng shabu sa siyudad ni Mayor Jojo Binay. Pag nagkataon, tiba-tiba si Boni Walang Linaw dahil bagyo ang padrino niyang si Razon nga, di ba mga suki? Maging sa Pasay City ay mga pulis na rin ang mga nasa likod ng laganap na video karera. Ayon sa mga pulis-Pasay, ang mga kasamahan nilang may nakalatag na makina ay sina PO1 Angelito Ordiales na may apat na makina; PO2 Dennis Tan na may tatlong makina sa Harrizon St.; PO3 Ali Cabantingan, tatlo rin sa Maginhawa St.; SPO1 Bonifacio Rivero, ng Drug Enforcement Unit na may dalawang makina sa Taft Ave.; PO3 Tesoro na may tatlong makina sa Sto. Ni&amp;ntilde;o; SPO2 Jun Hanaban may dalawang makina sa Tengco St.; SPO1 Abe Desalisa may dalawang makina sa Tramo St., at SPO1 Vicente Perez ng Special Operations Group (SOG) na may tatlo ring makina. Tiyak kapag sinita ni PNP chief Dep. Dir. Gen. Edgar Aglipay si Franco ukol sa mga makina ng mga pulis, eh hindi na siya makapagpangatwiran na bago pa lang siya sa puwesto. Matagal ka na diyan Col. Franco Sir kayat dapat alam mo ang balita ukol sa mga makina na yan. Kapag hindi ka pa kumilos laban sa mga makina ng mga pulis mo, aba ibig sabihin niyan pati bulsa mo ay naanggihan, di ba mga suki? He-he-he! Ano pa ba ang bago diyan? May pulis-Pasay din na si PO4 Angel Palatao na may limang video karera sa Las Pi&amp;ntilde;as. Maliban ito sa mga naka-umbrella sa kanya. Naging pugad na ng video karera ang kaharian ni Chief Supt. Prospero Noble ah. Kailan kaya ikukumpas ni Razon ang mga kamay niya laban sa video karera ng mga pulis-Pasay, pati na nga kay Randy Sy?</body>
<link>http://www.philstar.com/Article.aspx?articleId=262602&amp;publicationSubCategoryId=94</link>
</article>
<article>
<title>Sagot ni Mike Defensor kay Ms. Marie Reyes</title>
<author>HINDI PA TAPOS ANG LABAN Ni Sec. Mike Defensor</author>
<date>
<month>August</month>
<day>25</day>
<year>2004</year>
</date>
<body>Ito ay tungkol sa sulat ni Marie Reyes (mier_4501@yahoo.com) na humihingi ng tulong para sa kanyang ina na makuha ang kanyang benefits. Ayon kay Bb. Reyes, ang kanyang ina ay co-borrower sa housing loan ng kanyang kapatid na nagkataong may arrearages. Dahil dito, hindi makuha ng kanyang ina ang kanyang benefits mula sa Pag-IBIG Fund sa dahilang ito ay ia-apply sa arrearages ng nasabing loan. Ayon po sa Guidelines ng Pag-IBIG Fund, hindi po talaga makukuha ng isang miyembrong may arrea- rages sa kanyang utang sa pabahay ang kanyang claims. Bilang co-borrower sa loan, siya ay may responsibilidad kasama ng principal borrower na siguruhing nababayaran ang loan sa takdang panahon, bagamat hindi niya napapakinabangan ang bahay tulad ng kan-yang nabanggit. Sapagkat hindi nabanggit ni Bb. Reyes ang pangalan ng principal borrower o ng co-borrower, hindi namin nagawang hanapin ang kanilang records para ito ay matingnan. Ngunit ayon sa NCR Housing-North Sector, kung saan sila unang lumapit, kung mababayaran nila ang sampung porsiyento (10%) ng kabuuang arrearages, maaari nang i-process ang benefits ng kanyang ina. Sec. Mike Defensor</body>
<link>http://www.philstar.com/Article.aspx?articleId=262608&amp;publicationSubCategoryId=94</link>
</article>
<article>
<title>Pagpapaimbabaw</title>
<author>ALAY - DANGAL Ni Fr. Jose C. Blanco, S.J.</author>
<date>
<month>August</month>
<day>25</day>
<year>2004</year>
</date>
<body>ANG pagpapaimbabaw ay higit pa sa pagsusuot ng maskara. Pandaraya ito sa sarili. Tinuligsa ni Jesus ang mga Eskribat Pariseo sa pagiging mapagpaimbabaw (Mt. 23:27-32). &amp;quot;Sa aba ninyo, mga eskriba at mga Pariseo! Mga mapagpaimbabaw! Ang katulad ninyoy mga libingang pinaputi, magaganda sa labas, ngunit sa loob ay puno ng kabulukan at buto ng mga patay. Ganyang-ganyan kayo! Sa paningin ng taoy mabubuti kayo, ngunit ang totoo, punung-puno kayo ng pagpapaimbabaw at kasamaan.&amp;quot; &amp;quot;Sa aba ninyo, mga eskriba at mga Pariseo! Mga mapagpaimbabaw! Ipinagtatayo ninyo ng mga libingan ang mga propeta at ginagayakan ang mga puntod ng mga taong namuhay nang matuwid. At sinasabi ninyo, &amp;quot;Kung kami sanay nabuhay sa kapanahunan ng aming mga ninuno, hindi namin ipapapatay ang mga propeta.&amp;quot; Sa sinabi ninyong iyan, inaamin ninyong kayoy mga anak ng mga nagpapatay sa mga propeta! Sige! Tapusin ninyo ang pinasimulan ng inyong mga ninuno!&amp;quot; Makabubuti para sa atin na suriin ang mga sarili kung tayo ba ay mga mapagpaimbabaw. Nagsusuot ba tayo ng mga maskara upang itago ang ating kabulukan? Ano ang maaari nating gawin upang alisin ang pagka-mapaimbabaw? Tanggapin natin ang katotohanan hinggil sa ating mga sarili. Manalangin sa Panginoon na pagalingin tayo mula sa mga pangamba at kawalang-katotohanan. Sa ganooy magkakaroon tayo ng kapayapaan, kagalakan sa ating kalooban at paggalang sa sarili. Mas ganap at kagalang-galang tayong makakaharap sa ibang tao. Narito si Jesus upang pagalingin tayo sa ating pagpapaimbabaw.</body>
<link>http://www.philstar.com/Article.aspx?articleId=262612&amp;publicationSubCategoryId=94</link>
</article>
<article>
<title>Postponed muna ang demokrasya !</title>
<author>CALVENTO FILES Ni Tony Calvento</author>
<date>
<month>August</month>
<day>25</day>
<year>2004</year>
</date>
<body>POSTPONED MUNA ANG DEMOKRASYA! HINDI NA DAW MUNA MATUTULOY ANG ELEKSYON SA ARMM (AUTONOMOUS REGION OF MUSLIM MINDANAO). MATATANDAANG MINSAN NA ITONG NABINBIN DAHIL SA MGA KAGULUHANG NAGAGANAP DOON. PERO NGAYON, IBA NA ANG DAHILAN. ANG MALALA PA DITO HINDI LANG ANG ELEKSYON SA ARMM ANG MAUUNSYAMI. MAY BALITANG KUMAKALAT NA PATI ANG ELEKSYON PARA SA SANGGUNIANG KABATAAN O SK AT PARA SA MGA BARANGAY OFFICIALS AY HINDI RIN MATUTULOY NA DAPAT SANAY SA SUSUNOD NA TAON. Ang tanong . . . BAKIT ?!!! Simple lang ang tugon ng Kongreso dyan . . . WALANG BUDGET!!! Kumporme ba tayo dun mga kababayan? Alam natin at lalong alam ng mga mambabatas sa Kongreso na tuwing 3 taon ay ginaganap yang halalan sa baranggay level, bakit ngayon biglang walang budget ? &amp;quot;Does this mean to say we cant afford democracy?&amp;quot; Sadsad na nga ang ekonomiya (at patuloy pa sa pagbulusok pababa!), pabagsak din ang moralidad, pati ba naman yung demokrasyang ilang beses na nating ipinakipaglaban, ibabagsak pa rin (o na naman!) &amp;quot;What role does the barangay play in the LGUs? Hindi ba ang barangay ang basic unit of government?&amp;quot; Kung dito pa lang hindi na mapanghawakan ng gobyerno paano pa sa mas malawak na level of governance? Alam na alam naman natin na sa bawat taon palaki nang palaki ang budget deficit ng gobyerno, hindi na nga bumaba yan eh! Baka naman sa susunod pati yung eleksyon sa Kongreso ma-postpone na rin dahil wala ring pera para dito? Imposible pa ba yon kung sakaling hindi nga matuloy ang barangay elections sa susunod na taon? Hindi ba malinaw kung gaano ka halaga ang barangay sa isang Municipality o City? Ang mas malaking katarantaduhan ay ang balak hindi lang ipostpone ang barangay eleksyon, gusto pa yatang tuluyan ng tanggalin? May mga alingasngas tayong narinig na may mga nagpapanukala na huwag na daw magsagawa ng baranggay elections. Masyado daw malaki ang nagagastos ng gobyerno dito. At sa halip gawin na lang &amp;quot;diumano&amp;quot; na appointees ng mga Mayor ang mga baranggay officials. &amp;quot;Thats a stupid proposal! How can we protect the barangays independence when this happens?&amp;quot; No wonder, isa si COMELEC Chair Ben Abalos sa mga proponent ng panukalang ito. Sa isang interview kasi sinabi ni Abalos na talaga namang kung walang suporta ng mayor ay malabong manalo ang isang baranggay chairman. Nag comment ang host ng progaram kung saan guest itong si Abalos na nakakatakot ang magiging kapangyarihan ng mayor kung mangyayaring i-aapoint na lang niya ang mga barangay officials. Walang anumang kahahatungan ito. Papatayin lang nila ang karapatan ng tao na pumili ng dapat na mamuno sa kanila. Gaya nga ng nasabi ko na kanina, itong mga baranggay ang basic form ng gobyerno. Ang mga opisyal ng barangay ang higit na nakakaalam ng tunay na kalagayan ng taumbayan dahil sila ang nakadikit at pinakamalapit. Kung mga mayor na lang ang pipili ng mga lingkod sa bawat baranggay, may posibilidad na ang paglingkuran ng mga opisyal ng baranggay ay ang mayor at hindi ang nasasakupan niya dahil ang utang na loob niya ay dun sa naglagay sa kanya sa puwesto. Bago pa ba naman ang argumento na yan? Di bat yan din ang ibinabato sa presidente at sa mga appointees niya and vice versa. Isa pa, hindi malayo na ito ang magtuloy ng pamamayagpag ng political dynasties sa bansa. Sino nga ba ang mga tumatakbong SK Chairman at mga barangay kagawad at Captain, hindi bat puro pamilyar sa tenga ang mga apelyido nila. Bago pa ba na ginagawa nilang stepping stone yang barangay level para sa mas mataas na posisyon sa hinaharap ? May eleksyon pa yon ha, paano na kung appointed na lang ng mga mayor? Sila-sila na lang talaga! Sabi nga nung host na nag-interview kay Abalos, malamang puro Abalos na lang ang baranggay officials sa Mandaluyong. Kayo payag ba kayo dyan? Na hindi na matuloy ang eleksyon sa barangay? O payag kaya kayo na wag na lang eleksyon at si Mayor na lang ang bahala? Siya na lang ang mag-aappoint ng inyong mga barangay officials, payag ka? PARA SA ANUMANG COMMENTS O REACTIONS, MAAARI KAYONG TUMAWAG SA 7788442. PUWEDE RIN KAYONG MAG-TEXT SA 09213263166.</body>
<link>http://www.philstar.com/Article.aspx?articleId=262616&amp;publicationSubCategoryId=94</link>
</article>
<article>
<title>&amp;quot;Great depression&amp;quot; sa Pilipinas?</title>
<author>AKSYON NGAYON Ni Al G. Pedroche</author>
<date>
<month>August</month>
<day>26</day>
<year>2004</year>
</date>
<body>NANG ipahayag ni Presidente Arroyo na &amp;quot;we are in the midst of a fiscal crisis&amp;quot; tila nabulabog ang stock market. Bumagsak ang halaga ng piso at kinabahan ang mga investors. Para bang isang munting hakbang na lang at babagsak na sa pagkabangkarote ang Pilipinas. Inaakusahan ng ilang mambabatas ang Pangulo na &amp;quot;nananakot&amp;quot; lang para mapilitan ang taumbayan na lunukin ang mga ipinapanukalang bagong buwis ng gobyerno. Pati si Sen. Joker Arroyo na kilalang supporter ng Pangulo ay nagsabing malapit nang magdeklara ng &amp;quot;economic martial law&amp;quot; ang Pangulo. Sa ilalim ng state of fiscal crisis, magkakaroon ang Pangulo ng espesyal na poder para magpatupad ng mga bagong buwis para mapunan ang kakulangan ng bansa sa pananalapi. Maaari siyang magpataw ng karagdagang buwis sa kabila ng matinding pagtutol ng mga apektadong mamamayan. Sakripisyo ng taumbayan ang panawagan ng Pangulo. Maghanda sa kaakibat na sakit. Kung pakikinggan, seryoso ang pananalita ng Pangulo. Ika nga ng mga Kano, &amp;quot;do or die.&amp;quot; Tila baga wala nang pag-asa kung hindi tayo magsasakripisyo sa mga pangkagipitang hakbang na ipatutupad ng pamahalaan. Aray ko! Ang panlulupaypay ng stock market at pagdausdos ng piso ay indikasyon na hindi handa ang tao sa panawagan ng Pangulo na magsakripisyo. Imbes na tumugon ang mga negosyante sa panawagang itoy nag-urong pa ng kanilang investment. Panukala ng ilang mambabatas na bawasan ang Internal Revenue Alotment (IRA) na tinatanggap ng mga local na pamahalaan. Ito ang parte ng mga lokal na pamahalaan mula sa mga nasisingil na buwis ng pambansang pamahalaan. Hindi man ako opisyal ng lokal na pamahalaan ay hindi ko makita ang lohika nito. Ang diwa ng pamamahala ay ipagkaloob sa taumbayan ang mga basic services: Pangkalusugan, pabahay, trabaho, transportasyon at iba pa. Kung aalisin o babawasan ang IRA, eh di hindi rin naibigay sa tao ang kinakailangang serbisyo? Ang problema ay utang nang utang ang pamahalaan habang pati interes ng mga dati nating pagkakautang ay halos hindi natin mabayaran. Resulta, Trilyong piso na ang utang natin sa loob at labas ng bansa. Dapat ang mga Kongresista ang manguna. Isuko ang malaking bahagi ng tinatanggap na pork barrel para maipantakip sa lumolobong deficit. Sa panig ng administrasyon, maging seryoso ito sa pagsugpo sa corruption. Maliit man o malaking uri ng corruption, parusahan ang mga gumagawa nito, opisyal man o karaniwang empleyado. Iyan lang ang nakikita nating solusyon sa lumalalang problema ng bansa sa pananalapi. Salat sa pera ang gobyerno dahil maraming magnanakaw.</body>
<link>http://www.philstar.com/Article.aspx?articleId=262706&amp;publicationSubCategoryId=94</link>
</article>
<article>
<title>Jaylo,ibabaon ang mga illegal recruiters</title>
<author>ORA MISMO Ni Butch M. Quejada</author>
<date>
<month>August</month>
<day>26</day>
<year>2004</year>
</date>
<body>NAGBABALA kahapon si Director Rey Jaylo, bossing ng Presidential Anti-Illegal Recruitment Task Force, sa mga gagong recruiters na baguhin na ang sistema ng pamumuhay nila. Ika nga, si Satanas ang makakausap nila sa impiyerno kapag minalas-malas sila. Si Jaylo ay dumalo sa Bulong-Pulungan ng NAIA Press Corps Inc. para pag-usapan ang bagong tungkulin na iniatang sa kanya ni Prez Gloria Macapagal-Arroyo. May 36 illegal recruiters na pala ang ikinalaboso ni Jaylo mula nang manungkulan ito may isat kalahating buwan na ang nakakaraan. Lahat pala ng may kaso sa PAIRTF ay dinidinig ng korte para mapatawan ng kaukulang parusa ang mga buwitreng bumibiktima ng mga OFWs. Sa kuwento ni Jaylo, personal niyang pina-follow-up ang mga gagong nahuli nila maging sa Korte ay di niya tinatantanan ang mga ito para magtanda. Ayon kay Jaylo, walang aregluhan sa mga illegal recruiters gusto niya sampulan ang mga gago para mabulok sa karsel. Hindi pala nagbibiro si Jaylo na ibabaon niya ang mga kamote oras na hindi sila nagbago ng linya. May magandang coordination si Jaylo sa POEA, DFA, Bureau of Immigration at maging sa NBI para labanan ang mga mangdedenggoy. Aabangan din ng grupo ni Jaylo sa NAIA ang mga na-deport na mga OFWs, maging ito ay dokumentado o hindi para alamin ang mga gagong nag-recruit sa kanila. &amp;quot;May problema lang si Jaylo,&amp;quot; sabi ng kuwagong fixer sa POEA. &amp;quot;Ano?&amp;quot; tanong ng kuwagong haliparot &amp;quot;Wala pang pondo ang PAIRTF kaya hirap silang mag-operate sa mga probinsiya,&amp;quot; anang kuwagong SPO-10 sa Crame. &amp;quot;Si Prez Gloria ang kalampagin natin tungkol sa funding ng PAIRTF.&amp;quot; &amp;quot;Oo nga pala, dahil isa sa pet project ni Prez GMA ito,&amp;quot; sabi ng kuwagong Kotong cop. &amp;quot;Siguro dapat nang ilabas ng DBM ang pondo ng PAIRTF.&amp;quot; &amp;quot;Iyan kamote ang itanong natin kay Sec. Boncodin.&amp;quot;</body>
<link>http://www.philstar.com/Article.aspx?articleId=262712&amp;publicationSubCategoryId=94</link>
</article>
<article>
<title>Which is which Mrs. President</title>
<author>HALA BIRA! Ni Danny Macabuhay</author>
<date>
<month>August</month>
<day>26</day>
<year>2004</year>
</date>
<body>SA kauna-unahang pagkakataon inamin ni President Gloria Macapagal-Arroyo na ang Pilipinas ay nahaharap sa financial crisis. Ano kaya ang nangyari at biglang nagbago ang paninindigan ni GMA? Noong bago mag-eleksyon, sinabi niya na unti-unti nang nakaaahon ang ekonomiya at inaasahan niyang patuloy itong aangat sa mga darating na panahon. Ano ang paniniwalaan ng taumbayan? Ang sinabi niya noong nangangampanya o ang pag-amin niya noong isang araw? Which is which? Nagkaroon ng sari-saring reaksyon ang ibat ibang sektor sa pag-amin ni GMA. Sinisi ng mga negosyante si GMA sa pagbaba ng halaga ng piso at ang pagsadsad ng stock exchange dahil sa pahayag nito na pabagsak na ang ekonomiya ng Pilipinas. Naniniwala naman ang mga pulitiko at mga mambabatas na ito ay pananakot lamang daw ni GMA sapagkat diumano ay nais lamang niyang ipasa ng Kongreso ang nakaumang na mga panukalang batas hinggil sa mga panibagong pagbubuwis. Sa kabilang dako naman, nagpahayag din ang karamihan sa mga mayor at mga pinuno ng mga lokal na pamahalaan na hindi sila papayag sa planong bawasan ang IRA nila upang makatulong sa pagresolba sa financial crisis dahil makaaapekto raw ito sa maganda nilang pagpapatakbo ng nasasakupan. Mayroon din namang mangilan-ilang mayor na payag mabawasan ang kanilang porsiyento sa IRA. May sektor din na nagtataka sa napansin nilang biglang pagpapakita ng pagkatakot ng mga kasalukuyang pinuno. Sinabi nilang bakit ngayon lamang natataranta ang ating mga pinuno sa pinansiyal na kalagayan ng bansa samantalang matagal nang nakasadsad ang ating ekonomiya? Bakit daw biglang-bigla na sinabi ni GMA na sadsad na ang pinansiyal na kalagayan ng bansa kung kayat ganito at ganoon ang dapat nating gawin kung hindi ay tapos na ang Pilipinas? Kung ano man ang totoong sitwasyon ng ating bansa, naniniwala pa rin ako na dapat pa ring magtipid at magbago ang pamahalaan. Maging seryoso sana si GMA sa pagdurog sa katiwalaan sa gobyerno. Tanggalin ang pork barrel at ang pagiging maluho ng lahat ng sangay ng gobyerno kasama na ang Malaca&amp;ntilde;ang. Tumulong at magbigay ng magandang incentives sa mga negosyo at mga propesyonal sa halip na dagdag taxes. Bigyan ng karagdagang benepisyo at tamang kikitain ang mga kawani ng gobyerno at mga pribadong manggagawa. Kapag naipatupad kahit na ang mga ito lamang, makasisiguro tayong aangat na ang Pilipinas. Lets do it!</body>
<link>http://www.philstar.com/Article.aspx?articleId=262718&amp;publicationSubCategoryId=94</link>
</article>
<article>
<title>Tamang collection hindi bagong buwis</title>
<author>PANAGINIP LANG Ni Nixon T. Kua</author>
<date>
<month>August</month>
<day>26</day>
<year>2004</year>
</date>
<body>INAMIN na ni Madam Gloria na nasa financial crisis tayo, bagamat binabawi ng Malaca&amp;ntilde;ang ang nasabi dahil nagresulta ito nang lalong pagbagsak ng ating ekonomiya sa pamamagitan ng pagkalampag ng ating piso laban sa dolyar at ang biglang pagbagsak ng naghihingalo ng stock market. Taranta rin ang karamihan, kasama na ang mga miyembro ng business community na lubos na nag-alala dahil nangangahulugan daw ito ng panibagong paghihigpit sa atin ng mga international financial institutions. Karamihan sa mga negosyante at mga ekonomista natin ay walang makitang dahilan sa sinabing ito ni Madam Gloria pero isa ang malinaw, wala pa ring tigil sa paghirit ang mga kongresista at mga kakampi ng Malaca&amp;ntilde;ang na dapat tayong magpataw ng dagdag na buwis. Obvious tuloy, ang lahat ng ito ay pakana lamang upang magkaroon ng dahilan na magpataw ng panibagong buwis. Paraan ito upang takutin ang mamamayan na pumayag dahil sa ngayon ay tumututol lahat sa mga panukalang ito. Eh paano naman hindi tututol sa panibagong buwis, walang humpay ang smuggling operation sa bansa. Sa halagang P80,000 kada 40-footer container van ay maaari ka nang magparating ng mga kargamentong ibebenta at papatay sa ating lokal na industriya. Lahat ng bagay, mula sa gulay, manok, baboy, baka, damit, prutas, butong pakwan, silya, mesa, television, salamin, sasakyan at lahat ng iba pa ay angkat nang galing sa ibang bansa. Naniniwala tayong mahigit ng 90 porsyento nito ay smuggled, kasama na riyan ang mga tinda ng isang store chain na pag-aari ni Luciofer Co. Naalala nyo ba siya, yung malakas mula panahon ni dating Pangulong Cory, FVR, Erap at ngayon kay Madam Gloria. Naging golfer na rin siya at wala siyang bukambibig sa harap ng mga ibang negosyante kung hindi siya ang nagbibitbit ng mahiwagang bag papuntang Hongkong ng isang super lapit na tao diyan kay Madam Gloria. Tanong lang, totoo kaya dahil Hari na ng Customs itong si Luciofer Co. Bukod sa smuggling na walang humpay ay ordinaryong mamamayan o fixed income earners pa rin ang siyang mga nagbabayad lang ng tamang buwis. Wala kasing magagawa ang mga ito dahil pagtanggap ng kanilang pay-check na kakarampot na ay kinuha na ang witholding tax. Ang mga propesyonal naman, gaya ng mga artista, doktor, architect, singer at iba pa ay tuloy na lumulusot sa pagbabayad ng buwis. Ganuon din ang mga malalaking negosyante gaya na lang nuong ilang kumpanya ng produktong petrolyo na hanggang ngayon ay hindi mapanagot sa pagnanakaw ng buwis na umaabot sa kung ilang daang milyon sa pamamagitan ng pekeng tax credit. Ang corruption naman sa gobyerno kasama na ang pork barrel ay umaabot sa bilyong bilyong piso. Kasama na riyan ang maliliit na nakawan gaya ng illegal na paggamit ng mga sasakyan at mga pinakamahal na tuwalya. Bagamat maliliit ay malaki rin at ang suma total nito ay milyon rin. Paano pa ang mga malalaking halaga gaya ng mga pinakamahal na highway at iba pa. Lahat ng makokolektang buwis galing sa mga smugglers, propesyonal at mga negosyante ay tiyak na aabot sa kung ilang daang bilyong piso. Ang mga nakurakot naman kung mapigilan, kasama na ang maliit na kurakot hanggang sa malalaki ay magkakahalaga rin ng kung ilang bilyong piso. Total nito, hindi na kailangan ang panibagong buwis, tamang pangongolekta lang. Simple simple, ayaw lang gawin dahil kulang pa rin sa political will o natatakot kaya sa mga pumondo nuong nakaraang kumpanya. Kayo mga kabigan, tamang pangongolekta o dagdag na buwis, text lang sa 09272654341. * * * Bumalik ho ako noong Lunes ng gabi at ang bumungad sa atin ay lalong nakakadismaya. Kung noong umalis ako ay inakala kong mahina lang ang aircon dahil maliwanag pa at mainit sa labas nang umalis ako, ngayon tiyak natin may diperensiya ang aircon ng terminal 2 ng Ninoy Aquino International Airport dahil gabi ako ng bumalik at umuulan pa. Gaya ng pag-alis ko, parang steam bath ang arrival area at nagmistula itong palengke dahil sa sikip. Dagdagan pa ng kapalpakan ng mga opisyal ng airport na kesa gamitin ang dalawang conveyor belt para sa mga kargamento ay isa lang ang ginamit at pilit na pinagsisiksik ang kargamento ng apat na eroplano sa isang conveyor belt. Hindi pa diyan natapos ang paghihirap ng mga dumating turista at mga umuuwing Pinoy, wala ring mga baggage cart. Pati yon pinipilahan kaya sabi tuloy ng isang matandang balikbayan ay para raw pala tayong panahon ng Hapon na lahat ay pila pa rin. Tsk-tsk-tsk!!! Kawawa talaga tayo at hindi dahil sa mahina tayo kung hindi sa pagnanakaw ng ilang tiwaling opisyal ng gobyerno at kapabayaan naman ng ilan na wala nang pakialam. Sana lang ngayon na bago na ang General Manager ng NAIA sa katauhan ni Al Cusi ay magkaroon naman ng pagbabago at hindi ituloy ang mga comfort room na nagkakahalaga ng kung ilang daang milyong piso. Pero kung may puna ako, purihin naman natin ang mga taga-immigration at Customs na bagamat nagsisiksikan ay mabilis na nagawa ang kanilang tungkulin. Mabuhay kayo at sana dumami pa ang katulad nyo. Hindi ko na lang babanggitin ang pangalan nyo dahil baka kaiingitan pa kayo dahil sa pagtatrabaho ng tama. Basta kayong mga naka-assign sa terminal 2 ng Immigration at Customs noong Lunes ng gabi. KEEP UP THE GOOD WORK!!! * * * &amp;gt;Para sa anumang reaksyon, sumulat lang sa nixonkua@yahoo.com o kayay mag text sa 09272654341. Mapapakinggan nyo rin po ang inyong lingkod sa DZEC 1062 mula 4:30 hanggang 6:00 ng hapon, Lunes hanggang Huwebes.</body>
<link>http://www.philstar.com/Article.aspx?articleId=262724&amp;publicationSubCategoryId=94</link>
</article>
<article>
<title>EDITORYAL  Pork barrel bitiwan n'yo na!</title>
<author></author>
<date>
<month>August</month>
<day>27</day>
<year>2004</year>
</date>
<body>BAWAT senador ay may nakalaang P200 milyong pork barrel funds. Ang mga kongresista ay mayroon namang P65 milyong pork. Kung susumahin may nakalaang P4.6 bilyon para sa 23 senador samantalang ang Kongreso ay P15.34 bilyon para sa 236 kongresista. Lumalabas na P19.94 bilyon kung pagsasamahin ang pork ng mga senador at kongresista. Waw! Malaking halaga na ito at maaari nang makatulong para makaahon ang bansa sa tinatawag na fiscal krisis. Ito ay kung bibitawan na ng mga magagaling na mambabatas ang kanilang &amp;quot;pork&amp;quot;. Hindi na kailangan pang magdagdag ng panibagong buwis para masolusyunan ang lumolobong budget deficit. Iminungkahi ng mga grupo ng economists sa University of the Philippines na bawasan ng 50 percent ang pork barrel ng mga mambabatas. Isa anila ito sa tanging paraan para makaahon ang bansa. Nagbabala ang mga ekonomista na babagsak ang bansa sa susunod na dalawang taon kapag hindi nakagawa ng paraan ang gobyerno. Kasunod ng babala ay inamin naman kaagad ni President Arroyo na nasa fiscal crisis ang bansa. Pork barrel lang pala ang katapat ng problemang ito. Ano pa ang hinihintay ng mga magagaling na senador at kongresista at hindi alagwahan ang kanilang pork? Bakit si Sen. Panfilo Lacson lamang ang may lakas ng loob na huwag kunin ang kanyang pork? Nasaan na ang iba pang mambabatas na noong election ay kung anu-anong mga magagandang pangako ang sinabi? Ito na ang pagkakataon. Pakawalan na ang pork nang buong-buo para hindi na matuliro ang pamahalaan. Fifty percent cut lamang ang payo ng mga ekonomista para matulungan ang dinaranas na fiscal crisis at ano pa kung buuin ito ng mga mambabatas. Tama si Lacson nang sabihing ang pagtulong ay dapat buong puso at hindi kalahati lang. Kung talagang nais ng mga mambabatas na makatulong sa gobyerno, dapat i-give up ang pork barrel fund. Ayon kay Lacson, makapagsi-save ang gobyerno ng P20 bilyon kapag hindi na kinuha ang pork. Simple lang pala ay bakit pinahihirap pa? Maaari naman palang solusyunan ang problema ay kung bakit pinagtatagal pa. Isa pay source lamang ng corruption ang pork ng mga mambabatas. Malaking bahagi nito ay napupunta lamang sa mga corrupt na contractor na gumagawa ng kalsada, basketball court, waiting shed at iba pang wala rin namang kapakinabangan. Alagwahan na ang pork para makatulong sa bansang nasa nakalublob sa kumunoy.</body>
<link>http://www.philstar.com/Article.aspx?articleId=262813&amp;publicationSubCategoryId=94</link>
</article>
<article>
<title>Mag-ingat sa mga specimen money na gawa sa BSP!</title>
<author>BAHALA SI TULFO Ni Ben Tulfo</author>
<date>
<month>August</month>
<day>27</day>
<year>2004</year>
</date>
<body>SA panahon ngayon, hindi madaling kilatisin kung ang perang hawak natin ay tunay o peke. Dahil kapag hindi tayo maingat, madaling mahulog sa patibong ng mga malikhaing sindikatong nagpapakalat ng &amp;quot;fake money&amp;quot; na halos walang pagkakaiba sa tunay na pera. Maliban na lamang kung itoy gagamitan ng ultra violet lamp tulad ng mga ginagamit sa mga department stores, supermarket at sa mga banko. Pero may nadiskubre ang BAHALA SI TULFO at ang aming investigative team, ang BITAG sa telebisyon. Hindi lamang sa mga fake money dapat mag-ingat. Merong tunay na pera na gawa mismo ng ating Banko Sentral ng Pilipinas (BSP), ito yung ang mga &amp;quot;specimen money&amp;quot; o mga nagsisilbing sample money o souvenir notes na naimprenta at kasalukuyan ginagamit ng mga sindikato. Ang specimen money ay hindi ipinakakalat upang gamitin bilang pambayad o pambili ng anumang produkto o serbisyo. Eto ang problema. Dahil kahit na ang BSP ay hindi nalalaman kung ilan ang mga specimen money na simulat sapul ang naimprenta mula pa nung panahon ni Marcos hanggang ipinatigil ito sa panahon ni GMA. May ilan ng mga biktimang lumapit sa amin. Buong detalye sundan sa programa ng BITAG bukas sa IBC-13 ngayong Sabado Alas-siete ng gabi. Abangan! * * * BITAG hotline numbers, para sa mga NAABUSO, NAAAPI, at BIKTIMA ng PANLOLOKO o anumang uring katiwalian, tumawag sa mga numerong ito 932-8919 / 932-5310 at mag-text sa 09189346417. Panoorin ang &amp;quot;BAHALA SI TULFO&amp;quot; live sa UNTV 37, Monday-Friday, 9:00-10:00 ng umaga.</body>
<link>http://www.philstar.com/Article.aspx?articleId=262824&amp;publicationSubCategoryId=94</link>
</article>
<article>
<title>Tapos na ang araw ng mga TABA cops</title>
<author>BANAT NI BATUIGAS Ni Bening Batuigas</author>
<date>
<month>August</month>
<day>27</day>
<year>2004</year>
</date>
<body>HINDI imposible para kay PNP chief Dep. Dir. Gen. Edgar Aglipay ang mission na maibalik ang tiwala ng sambayanan sa kapulisan natin. Ayon kasi sa survey, halos 50 porsiyento ng mga residente ng Metro Manila ay halos walang tiwala na sa kapulisan samantalang 34 percent ang medyo may tiwala pa at 14 percent ang may tiwala. Sa ngayon, ang lahat ng programa ni Aglipay ay nakatutok o nakalinya para hikayatin nga ang sambayanan na ang kapulisan nila ay puwedeng pagkatiwalaan. Simple lang ang sistema ni Aglipay at yan nga ay ang pag-deploy ng kapulisan saang sulok man ng Metro Manila. At habang pinagtatrabaho niya ng todo-todo ang kapulisan natin gusto rin ni Aglipay na premyuhan ang mga nagtrabaho at sampolan naman ang mga tiwali at ayaw magpadisiplina. He-he-he! Ilang araw lang at tiyak makukumbinse na ni Aglipay ang Metro Manilans na magtiwala sa kapulisan nila, di ba mga suki? Sa pag-deploy ng kapulisan sa lahat ng sulok ng Metro Manila ang layunin ni Aglipay ay para mabawasan ang street level drug pushing at mga street crimes. Kung noon, ang mga PCP o Station commanders ang sinisisi sa kriminalidad sa isang lugar, sa ngayon ang mga pulis na naka-deploy doon ang mananagot. Ayon kay Aglipay, walong oras na shift na magtatrabaho ang kapulisan sa kalye para hindi sila masyadong mapagod at mawalan ng dahilan para hindi sila pumasok kinabukasan. At para rin hindi sila gumastos o mangikil para sa pang-araw-araw na pagkain nila, sasagutin ng PNP ang pananghalian nila sa kalye. Aba, hindi lang pala PNP chief si Aglipay, eh Santa Claus din? He-he-he! Mukhang nasa tamang direksiyon si Aglipay ah, di ba mga suki? Pero kuwidaw kayong mga bangketa hulidap at kotong cops dahil may inatasang grupo si Aglipay na bantayan kayo. At nagbabanta siya na ang mga Tamad, Abusado, Bastos at Ayaw (TABA) magpadisiplina sa hanay ng PNP ay isasabak sa re-training sa Corregidor. Nagpunta na si Aglipay sa Corregidor noong nakaraang linggo ay may lugar na siyang nakita para mag-training ang mga TABA cops ng isang buwan roon. At sino kaya ang unang 100 cops na ire-training ni Aglipay? He-he-he! Nakakahiya ito dahil sa pangalan ng first 100 cops ay ipapaskel doon sa training camp. At kung si Aglipay ay action man, aba wala ring pinagkaiba sila halos ng bagong hepe ng NCRPO na si Dir. Avelino Razon Jr. Kung masipag si Aglipay, aba hindi magpapahuli si Razon na nangakong gigiyahan niya ang NCRPO sa pamamagitan ng pag-opisina sa kalye. Ang ibig sabihin ni Razon dito mga suki, dapat ang mga matataas na opisyales ng pulisya natin ay naglilibot sa lugar nila ang rebisahin ang mga deployment at iba pang na-implement na programa ng PNP nga. Nangako rin si Razon na dudurugin niya ang mga kotong cops? Kasi nga itong mga kotong cops ang nagsisilbing mga anay na sumisira ng imahe ng kapulisan natin sa mata ng sambayanan. Itong tandem kaya nina Aglipay at Razon ang kasagutan para manumbalik ang tiwala ng sambayanan sa ating kapulisan? Sa susunod na mga araw na ang kasagutan!</body>
<link>http://www.philstar.com/Article.aspx?articleId=262836&amp;publicationSubCategoryId=94</link>
</article>
<article>
<title>Pagpupugay sa ating mga atleta</title>
<author>HINDI PA TAPOS ANG LABAN Ni Sec. Mike Defensor</author>
<date>
<month>August</month>
<day>27</day>
<year>2004</year>
</date>
<body>HANGGANG sa sandaling sinusulat ko ito ay mailap pa rin sa atin ang medalyang ginto sa Olympics. Wala pa ring napananalunang medalya ang ating koponan sa Athens. Nakasalalay sa ating Taekwondo jins ang pag-asa na umani ng medalya sa Olympics. Sa likod nito ay nararapat pa ring bigyan ng parangal at maiinit na pagbati ang ating mga atletang lumahok sa Athens Olympics. Hindi biro ang maging atleta at lalong mahirap ang mapasama sa Olympics. Kailangan ng matinding disiplina at determinasyon upang mahasa at mapagaling ang sarili. Hindi lamang linggo o buwan ang binubuo ng mga mahuhusay na manlalaro kundi taon ang bibilangin sa pagsasanay upang maging mahusay sa napiling larangan. Sa ating 16 na Olympians, mabuhay kayo! Alam ko na ginawa ninyo ang makakaya at ibinuhos ang lahat upang mabigyan ng karangalan ang ating bansa. Alam kong sa mga nakaraang buwan o taon ng inyong paghahanda at pagsa-sanay para sa Olympics marami kayong ibinuhos na hirap at sakripisyo. Sa inyong pag-qualify lamang sa Olympics ay malaking tagumpay na ang inyong natamo hindi lamang para sa inyong mga sarili kundi sa ating bansa. Higit sa medalyang ginto, dala ninyo ang paggalang at pagpugay ng sambayanang Pilipino. Ipagpatuloy ninyo ang nasimulan at makaka- asa kayo sa suporta ng bawat Pilipino.</body>
<link>http://www.philstar.com/Article.aspx?articleId=262840&amp;publicationSubCategoryId=94</link>
</article>
<article>
<title>&amp;quot;Krisis na ba talaga....&amp;quot;</title>
<author>CALVENTO FILES Ni Tony Calvento</author>
<date>
<month>August</month>
<day>27</day>
<year>2004</year>
</date>
<body>SA WAKAS, SA KAUNA-UNAHANG PAGKAKATAON AY INAMIN NI PANG. GLORIA MACAPAGAL-ARROYO NA &amp;quot;NAGHIHIRAP NA ANG BANSA&amp;quot;. ITO AY MAKARAANG IPAHAYAG NI PGMA NA ANG BANSA AY NALALAGAY SA &amp;quot;FISCAL CRISIS&amp;quot;. ANO PA NGA BANG IBIG SABIHIN NITO ? Ayon sa isang definition, &amp;quot;FISCAL CRISIS is a condition in which the govt. can no longer manage its debts due to a huge budget deficit, an imbalance between revenues and expenditures.&amp;quot; So, is it still a big question kung magdeklara ang Pangulo na ang gobyerno nga ay nahaharap sa ganitong kalaki na problema ? Hindi na nga bago ang kalagayang yan ng gobyerno. Nakakapanibago lang na ngayon ay mismong sa bibig na ni PGMA nanggaling ang mga salitang ito! Nasanay na kasi ang taumbayan, lalo na tuwing SONA na panay ang puri ni PGMA sa administrasyon na napaangat ang ekonomiya, etc. Bago pa ba naman sa atin na kapos ang budget ng gobyerno, na malaking bahagi ng budget ng pamahalaan ay pambayad-utang lang?! Ewan ko na nga lang ba kung bakit hindi pa rin matanggap nitong tatlong economic managers ni PGMA ang naging statement ng Pangulo. Pero naiintindihan na rin siguro sila dahil mahirap nga namang tanggapin na palpak ang mga strategy nila! Itong sina DTI Sec. Cesar Purisima, &amp;quot;rhetorical&amp;quot; lang daw at hindi &amp;quot;technical&amp;quot; ang pahayag ni PGMA. Ito namang si Finance Sec. Juanita Amatong, kaya pa naman daw magbayad ng utang ng Pilipinas kaya malayo pa sa fiscal crisis, ganun din ang banat ni Budget Sec. Emilia Boncodin. Akala ko ba Madam President &amp;quot;only those who agreed with your views could join your cabinet?&amp;quot; Pero aminin man o hindi, nagdeklara man ang presidente o hindi, wala namang mababago, unless we make a step. Nakabuti pa nga sa isang banda na umamin na ang Pangulo sa tunay na sitwasyon ng gobyerno, so we can move on to find the right solution.Gaya na rin nga ng naging pahayag ni Albay Rep. Joey Salceda, &amp;quot;first step to fiscal redemption is acceptance.&amp;quot; Sang-ayon tayo sa sinasabing dapat na magsakripisyo ang lahat (hindi yung puro taumbayan na lang ang tagapasan ng hirap!) Pero mas dapat nating bigyang diin yung &amp;quot;leadership by example&amp;quot;. Ngayon nga may naipasang resolusyon sa Senado itong si Sen. Francis Pangilinan na magbababa sa pork barrel ng mga senador by 50%. Kaya yung noong Php200 million na pork barrel ay down to Php100 million na lang kung sakali. Malaking tulong na rin ito, lalo na kung tatapyasan pa nang konti kung hindi man tuluyang tanggalin, kung talagang sakripisyo ang kailangan. Kailan naman kaya susunod ang Kongreso Speaker Jose de Venecia? Napag-uusapan na rin lang ang sakripisyo, bakit kaya hindi pa idamay ang napakalalaking allowances ng mga kongresista, senador, at ng iba pang opisyales ng gobyerno ? Napakalaking halaga ng pinag-uusapan dito mga kababayan. Kung sincere tayo sa sinasabing &amp;quot;sakripisyo&amp;quot; bakit hindi ? Pero teka muna, may isa na namang issue na lumutang sa pag-amin na ito ni PGMA. Bakit naman daw kasi biglang-bigla ang pagdedeklara ng Pangulo. Baka daw may &amp;quot;hidden agenda&amp;quot;. Hindi nga kaya? Ano ba itong sinasabi ni Sen. Joker Arroyo na itong fiscal crisis will lead to economic Martial law?&amp;quot; Na ito raw pahayag na ito ni PGMA &amp;quot;is a way of clearing the grounds,&amp;quot; para mas madaling maipasa sa Kongreso ang mga bagong tax measures at para mas madaling maipalunok sa taumbayan ang mga ito? Is it by this way na matatapyasan na ang Internal Revenue Allotment o IRA, na ngayon pa lang ay nagpuputok na ang butsi ng mga local government officials? Sabi nga ng magagaling na economic managers ng administrasyon, malayo pa daw tayo sa kalagayan ng Argentina. Hihintayin pa ba nating malapit pa sa ganoong sitwasyon?! Ngayon natin higit na masusubukan kung anong klaseng political will meron ang gobyernong ito. Kung maipapakita ng pamahalaan na tapat sila sa pagsasabi ng SAKRIPISYO hindi mangingimi ang bayan na sumunod. Sa isang banda, taumbayan pa rin naman ang tapat na makapagsasabi kung may pagbabago na ba, o umuunlad na ba sa mga darating na panahon. PARA SA ANUMANG COMMENTS O REACTIONS, MAAARI KAYONG TUMAWAG SA 7788442. MAAARI DIN KAYONG MAG-TEXT SA 09213263166.</body>
<link>http://www.philstar.com/Article.aspx?articleId=262844&amp;publicationSubCategoryId=94</link>
</article>
<article>
<title>EDITORYAL  Ipakita ng PNP na di sila ningas-kugon</title>
<author></author>
<date>
<month>August</month>
<day>28</day>
<year>2004</year>
</date>
<body>POLICE visibility ang kailangan ngayong panahong talamak na ang kriminalidad. Sa hirap ng buhay na dinaranas ngayon ng mamamayan at idadagdag pa ang pagkatakot sa mga holdaper, snatcher, mandurukot at rapist, masyado nang pahirap ito at baka marami na ang masira ang ulo sa pag-iisip kung paano makaliligtas paglabas ng kanilang bahay. Sa isang survey na isinagawa kamakailan, lumabas na marami na ang ayaw lumabas ng kanilang bahay pagkagat ng dilim sapagkat natatakot mabiktima ng mga holdaper at iba pang masasamang loob. Marami na ang nagka-phobiang sumakay sa jeepney sapagkat karaniwang ito ang sinasalakay ng mga holdaper. At wala nang takot ang mga holdaper o snatcher sapagkat kahit sa kasikatan ng araw ay sasalakay. Masyado nang malakas ang kanilang loob. Mas nakatatakot na matapos holdapin ang biktima, sasaksakin pa o babarilin. Matagal nang pangarap ng mamamayan na madurog ang kriminalidad para maging ligtas sila sa anumang oras habang nasa kalye, nasa loob ng pampublikong sasakyan, malls, palengke at iba pang pampublikong establisimiyento. Pero lagi silang bigo sapagkat ang mga namumuno sa Philippine National Police (PNP) ay mahusay lamang sa pangako. Maraming ipinangako si dating PNP chief Dir. Gen. Hermogenes Ebdane Jr. subalit karamihan sa mga ipinangako niya ay napako. Tumaas ang kriminalidad sa panahon ng panunungkulan niya. Lumaganap ang bentahan ng illegal na droga, naging talamak ang holdapan sa banko, jeepney, FX at buses. At mas nakadidismaya, kasangkot pa ang mga &amp;quot;bugok&amp;quot; na miyembro ng PNP sa maraming illegal na aktibidad. Maraming PO1s, PO2s ang nasangkot sa hulidap, pangongotong, pangsa-salvage at iba pa. Wala na si Ebdane at humalili bilang PNP chief si Dir. Gen. Edgardo Aglipay. Marami ring pangako si Aglipay at isa riyan ang police visibility. Kailangang ikalat ang pulis sa maraming lugar para maprotektahan ang mamamayan. Una nang ipinakalat ni Aglipay sa mga palengke ang mga pulis noong Miyerkules. Okey ito. Sanay hindi ningas-kugon. Mas maganda kung pati sa mga pampasaherong jeepneys at buses ay magtalaga ng mga pulis para madakma o mapatay ang mga salot na holdaper. Kagaya ng ginawa ng isang pulis-Mandaluyong kamakailan na tatlong kilabot na holdaper ang kanyang napatay. Paglakarin ang mga pulis sa mga madidilim na lugar sapagkat iyan ang paborito ng mga holdaper, rapist, snatcher at mga addict. Sanay tuluy-tuloy ang ningas, General Aglipay.</body>
<link>http://www.philstar.com/Article.aspx?articleId=262946&amp;publicationSubCategoryId=94</link>
</article>
<article>
<title>Tapyas sa 'pork' malaking tulong</title>
<author>AKSYON NGAYON Ni Al G. Pedroche</author>
<date>
<month>August</month>
<day>28</day>
<year>2004</year>
</date>
<body>TALK of the town ang pahayag ni Presidente Arroyo na nasa kalagitnaan ng isang krisis pinansyal ang bansa. Natutuwa ako at nagpasa ng isang resolusyon sa Senado ang siyam na mambabatas sa pangunguna ni majority leader Francis Pangilinan na tumatapyas nang kalahati sa nakalaang Priority Development Assistance Fund (PDF) na kilala rin sa taguring &amp;quot;pork barrel&amp;quot;. Iyan ang madalas nating i-advocate. Kung may dapat maunang magsakripisyo, walang iba kundi ang mga halal na opisyal ng pamahalaan. Hindi kung anu-anong pabigat na buwis ang planong kulektahin sa naghihirap nang mamamayan. Kung ang lahat ng mambabatas sa dalawang kapulungan ang gagawa nito, malaking halaga ang malilikom upang mapunuan ang budget deficit ng bansa. Ayusin din ang kuleksyon ng mga umiiral na buwis at huwag palalagpasin ang mga tax evaders lalu na sa panig ng mga malalaking negosyante, at maging seryoso sa pagsugpo sa katiwalian sa pamahalaan. Ayaw ni Sen. Panfilo Lacson sa resolusyon. Ibig niyay huwag nang tanggapin ng mga mambabatas ang buong pork barrel na nakalaan para sa kanila. Matagal nang hindi tumatanggap ng pork barrel si Lacson. Iyan nga ang ipinagmalaki niya nang kumandidato siya sa pagka-presidente ng bansa. Bawat mambabatas ay may mga constituents o mamamayang nasasakupan. Sila ang dulugan ng mga mararalitang nangangailangan ng gamot kung may sakit at funeral assistance kung namamatayan. Araw-araw, nakapila sa tanggapan ng mga solons ang mga taong ito.Tiyak kong hindi tatanggapin ng isang pobreng dumudulog sa isang Kongresista ang katuwirang: &amp;quot;Sorry po, hindi ko na kayo matutulungan dahil inalis na ang aming pork barrel.&amp;quot; Nakalulungkot pero iyan ang kultura natin. Ang mga halal na politiko ay tinitingala bilang dulugan ng mga nangangailangan. Pati ng personal na pangangailangan ng tao. Kahit mayaman pa ang isang mambabatas ay maghihikahos kung ang bawat pisong itutulong niyay galing sa kanyang personal na lukbutan. Ang kailangan ay ang maayos na paggamit ng pondong ito.Tiyakin na ang paglalaanan ay yung talagang mga sitwasyong pangkagipitan. Hindi sa pagpapatayo ng mga waiting sheds o basketball courts sa gitna ng daan na dooy nakatitik pa sa malaking letra ang pangalan ng Kongresistang nagpagawa nito. Sa ibang salita, ang pondong itoy hindi dapat gamitin para magpapogi ang isang mambabatas at makatiyak ng panalo sa susunod na eleksyon.</body>
<link>http://www.philstar.com/Article.aspx?articleId=262949&amp;publicationSubCategoryId=94</link>
</article>
<article>
<title>Benepisyo sa Pag-IBIG</title>
<author>HINDI PA TAPOS ANG LABAN Ni Sec. Mike Defensor</author>
<date>
<month>August</month>
<day>28</day>
<year>2004</year>
</date>
<body>Dear Sec. Mike Defensor, Ako ay 29 taong gulang, walang asawa at may maliit na negosyo dito lamang sa aming bahay. Gusto ko sanang maging miyembro ng pag-IBIG dahil marami raw po ang benepisyo rito. Maaari po ba akong maging miyembro ng Pag-IBIG kahit ako po ay self-employed? Saan po ba ako maa-aring tumawag at makipag-ugnayan? Maraming salamat. Mabuhay ka at sana ay hindi ka magsawang tumulong sa mahihirap na tulad ko.  ELENITA M. ng Pasay Maaari kang maging miyembro ng Pag-IBIG Fund bilang self-employed individual. Kapag self-employed ang kategorya ng isang miyembro kakailanganing magprisinta ng Income Tax Return, business permit, magsusumite ka rin ng 1x1 ID picture at lalagda sa membership data form. Ang ilang benepisyo sa Pag-IBIG Fund ay multi-purpose loan sa panahon ng pangangailangan, housing loan na pambili ng bahay at lupa o pampatayo ng bahay at iba pa. Para sa karagdagang impormasyon maari kang tumawag sa telepono bilang 811-4014.</body>
<link>http://www.philstar.com/Article.aspx?articleId=262960&amp;publicationSubCategoryId=94</link>
</article>
<article>
<title>Tulungan si GMA</title>
<author>HALA BIRA! Ni Danny Macabuhay</author>
<date>
<month>August</month>
<day>28</day>
<year>2004</year>
</date>
<body>PANAWAGAN ni President Gloria Macapagal-Arroyo: Magtipid at magbawas ng gastusin. Inamin niyang nasa financial crisis ang bansa. Naniniwala ako na marami pang dapat pagtuunan ng pansin si GMA para mapalaki ang pumapasok na pera sa kaban ng bansa. Dahil dito, lumolobo ang pagkakautang ng bansa. Kung hindi gagawa ng paraan si GMA, bangkarote ang ating bansa sa loob ng dalawa o tatlong taon. Malaki ang maitutulong ng mga revenue centers na katulad ng BIR at Customs para mapaliit ang deficit. Ito ay kung pagbubutihin lamang nila ang collection. Corruption ang problema sa mga ahensiyang ito na dapat nang mabura. Natuwa naman ako sa mga ipinahayag ni Bureau of Immigration Commissioner Alipio F. Fernandez Jr. nang huli kaming nag-usap. Sinabi niyang mahigpit ang kanyang ginagawang pamamalakad upang mabilis na malinis niya ang pangalan ng BID kasabay ng pag-angat ng magaling na pagseserbisyo nila sa publiko. May paniwala siya na malaki ang magiging kontribusyon ng kanyang bureau sa pag-unlad ng ating bansa. Sana ay marami pang matataas na opisyal ng pamahalaan na magsikap para umasenso ang ating bansa lalo na sa panahong ito na patuloy tayo sa paglubog at paghihirap.</body>
<link>http://www.philstar.com/Article.aspx?articleId=262971&amp;publicationSubCategoryId=94</link>
</article>
<article>
<title>Ang tatlong pulis na dupang sa cellphone</title>
<author>BANAT NI BATUIGAS Ni Bening Batuigas</author>
<date>
<month>August</month>
<day>29</day>
<year>2004</year>
</date>
<body>DALAWANG kotong cops na naman mga suki, ang ihinarap ni Police Deputy Director General Edgar Aglipay, hepe ng Philippine National Police (PNP) sa mga mamamahayag matapos na mahuli ang mga ito sa isang intrapment ng Western Police District- District Police Intelligence Unit. Pinangunahan ni P/Sr. Inspector Joselito Sta. Teresa, hepe ng WPD/DPIU matapos na ireklamo ni Joy Garcia sina PO1 Ashley Gamulo, nakatalaga sa District Headquarter Support Group ng Souther Police District At PO1 Raymund Sabino ng Regional Headquarter Support Group, National Capital Region Police Office, Camp Bagong Diwa, Bicutan ng agawin ang kanyang cell phone habang siya ay naglalakad sa loob ng isang mall. Tinakot ng dalawang kawatang pulis si Joy at pilit na hiningian ng P2,000.00 kapalit ng kanyang cell phone na model 7250 at inatasan siya na dalhin ang naturang halaga sa isang Fast Food sa may panulukan ng Vito Cruz at F.B. Harrison, Malate, Manila. Lingid pala sa kaalaman ng dalawang kawatang pulis, ay humingi ng tulong ang bik-tima kay P/Sr. Insp. Sta. Teresa at agad na isinagawa ang intrapment. Nabigla na lamang ang dalawang kawatang pulis nang matanggap ang halagang kanilang hiningi ay dinakma naman sila ng mga pulis na naka-civilian uniform at agad na dinala sa WPD Headquarters sa United Nation Avenue, Ermita, Manila. Nataranta at nahintakutan ang dalawang sira ulong pulis nang ipasok sila sa loob ng selda. Nagmakaawa ang dalawang pulis kay Sta. Teresa at sa biktima. Nabahag ang buntot ng dalawang kawatang pulis, he-he-he! Buti nga sa inyo! Para di na kayo pamarisan. Isa pang pulis ang makakasama nila sa kulungan mga suki, matapos na pormal na ireklamo nina Elizabeth Paglinawan at Manila Fiscal Alexander Ramos ng office of Assistant City Prosecutor si PO2 Julius Garcia ng Tayuman, Tondo PCP. Ayon naman sa reklamo ni Paglinawan, inagaw umano ni PO2 Garcia ang kanyang hawak na cell phone habang nakatayo siya sa tabi ng opisina ni Fiscal Ramos, (naka pila si Paglinawan para i-inquest ni PO2 Christian Catahumber) habang si Catahumber ay lumabas ng opisina ni Fiscal Ramos upang hanapin ang complainant. Si Fiscal Ramos naman ay nagalit ng kanyang malaman na inagaw nga ni Garcia ang cell phone ni Paglinawan at doon mismo sa kanyang opisina. Siyempre galit na galit si Fiscal sa ginawa ni Garcia na pambabastos nito sa loob ng kanyang opisina. Kita nyo mga suki, asal ba ng isang pulis yang ginawa ni Garcia? Walang pinipiling lugar ang kumag na si Garcia, he-he-he! Ang lakas din naman ng apog at kapal ng mukha ni Garcia, ano mga suki? Hindi na ginalang ang integridad ng hustisya at ni Fiscal Ramos. At dahil sa pangyayari agad na ipinag-utos ni Fiscal Ramos kay P/Supt. Romulo Sapitula, hepe ng WPD-Police Station 3 na sampahan ng kasong robbery si Garcia. Maging si Sapitula palay hindi iginalang ni Garcia nang may dalawang beses itong ipinatawag upang isauli ang naturang cell phone at magbigay ng paglilinaw sa naturang insidente ngunit matigas itong nagsalita ng &amp;quot;Kasuhan na lang ninyo ako&amp;quot; at makalipas ang ilang araw ay sinauli ni Garcia ang cell phone sa isang desk officer nang malaman nitong sinampahan siya ng kaso. O, hayan Gen. Aglipay ibilang mo na rin si PO2 Garcia sa sisibakin ninyo. Ang bababaw ng mga kaligayahan ng mga ito, mantakin nyo mga suki, ng dahil lamang sa cell phone nagawang ipagpalit ng mga kawatang pulis at ipag-palit ang kanilang sinumpa- ang tungkulin. Sa halip na sila ang magbigay ng mabuting ehemplo sa mamamayan sila pa ang gumagawa ng kabulastugan na sumisira sa imahe ng pulisya natin.</body>
<link>http://www.philstar.com/Article.aspx?articleId=263078&amp;publicationSubCategoryId=94</link>
</article>
<article>
<title>Ano ang Wilms' tumor?</title>
<author>WHAT'S UP DOC? Ni Dr. Tranquilino Elica&amp;ntilde;o Jr.</author>
<date>
<month>August</month>
<day>29</day>
<year>2004</year>
</date>
<body>ANG Wilms tumor ay tinatawag ding nephroblatoma. Ito ay tumor na karaniwang tumatama sa mga batang may tatlong taon hanggang limang taong gulang. Ang pananakit ng tiyan ang kadalasang sintomas ng Wilms tumor. Sintomas din ang pagkakaroon ng lagnat at hematuria. Ang iba pang palatandaan ng Wilms tumor ay pulmonary metastases na nagiging dahilan ng pag-ubo. Palatandaan din ang hemptysis at dyspnea. Karamihan ay nagkakaroon ng papable abdominal mass at nagiging asymptomatic. Nagkakaroon din ng hypertension pero ito ay bihira. Ginagamot ang Wilms tumor sa pamamagitan ng surgery at radical resection ng tumor. An important feature of the operation should be mobilization and careful inspection of the contraleral kidney in view of the significant incidence of bilateral tumor. Ang post operative radiation theraphy at chemotherapy ay maaari ring isagawa. Palliative treatment may take the form of chemotheraphy or local radiotheraphy to symptomatic disease. Para sa chemotheraphy ng sakit sa baga, maaaring bigyan ng 10 hanggang 12 GY mula pito hanggang sa maliit na fractions.</body>
<link>http://www.philstar.com/Article.aspx?articleId=263081&amp;publicationSubCategoryId=94</link>
</article>
<article>
<title>Gunitain ang mga bayani</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>August</month>
<day>29</day>
<year>2004</year>
</date>
<body>NGAYON ay National Heroes Day. Bigyang pugay natin ang ating mga bayani at sa pitak na ito ay ating pararangalan ang ilang bayani ng lahi ng hindi kasing sikat at dinadakila gaya nina Rizal at Bonifacio. Si Francisco Baltazar na mas kilala bilang Balagtas ay prinsipe ng makatang Pilipino. Ang kanyang obra ay ang Florante at Laura. Si Marcelo Adonay ay tinaguriang pinaka-mahusay na Filipino Church musician noong mid-19th century. Siyay taga-Pakil, Laguna. Si Teodora Alonso, ang ina ni Jose Rizal, ay isinilang sa Maynila noong 1827. Namatay siya noong Agosto 16, 1911. Bukod kay Jose ang anak niyang si Paciano Rizal ay isa ring bayani ng himagsikan. Noong 1884 nanalo ng medalyang ginto si Juan Luna sa kanyang obrang Spolarium. Naging silver medalist naman si Felix Resurreccion Hidalgo sa kanyang ipinintang Las Vingeres Christianas Expuesto al Populacho. Tinaguriang defender of Filipino honor si Jose Maria Panganiban na isa sa mga sumulat sa La Solidaridad. Ang dating Mambulao, Camarines Norte ay pinangalanang Jose Panganiban bilang pagdakila sa bayani na sa gulang na 27 ay namatay sa TB. Si Mariano Ponce na kasama nina Panganiban sa La Solidaridad ay isa sa mga lumagda sa Malolos Constitution.</body>
<link>http://www.philstar.com/Article.aspx?articleId=263092&amp;publicationSubCategoryId=94</link>
</article>
<article>
<title>EDITORYAL - Pangunahan ng gobyerno ang pagsasakripisyo</title>
<author></author>
<date>
<month>August</month>
<day>30</day>
<year>2004</year>
</date>
<body>NARARAPAT na pangunahan ng gobyerno ang pagsasakripisyo. Magtipid, mag-impok at magtiyaga. Ito ang gagayahin ng taumbayan. Hindi kailanman matututo ang taumbayan hanggat walang nakikita sa mga namumuno. Ngayong pahirap nang pahirap ang pamumuhay, walang pinakamabuting gawin kundi ang magtipid. Nasa piskal krisis ang bansa, inamin mismo ito ni President Arroyo. Hindi na niya itinago ang katotohanan. Ang pag-amin ay nararapat lamang. Wala nang magagawa kundi magtulung-tulong ngayon kung paano makaaahon ang bansa na nilumpo nang maraming utang. Ang budget ng bansa sa 2005 ay sinasabing kinain na lamang ng pambayad sa mga utang. Whew! Utang nang utang at walang ibang nahihirapan kundi ang taumbayan. Lumubo nang lumubo ang budget deficit. Magandang marinig na magbabawas ang gobyerno sa mga gastusin. Babawasan na ang pagbibiyahe sa abroad ng mga government officials, pagdaraos ng mga seminars, parties at babawasan na rin ang mga overtime. Babawasan din ang pagkunsumo sa fuel at electricity. Ayon kay Budget Sec. Emilia Boncodin, makatitipid ang pamahalaan ng P400 milyon kung isasagawa ito. Noong nakaraang taon, P4 bilyon ang nagastos sa fuel at elektrisidad. Babawasan din umano ng gobyerno ang papalathala ng mga paid advertisements, pagdaraos ng mga trainings at workshops. Hindi na papayagang magdaos ng sports activities na wala namang kaugnayan sa function ng ahensiya. Ipagbabawal na ang pagbibigay ng mga donasyon, grants at regalo. Hindi na rin magha-hire ng mga consultants. Sariwa pa sa isipan ang mga sinabi ni Mrs. Arroyo noong June 30, 2004 na kanyang inagurasyon. Ipinangako niya na magtitipid ang gobyerno. Aalisin ang mga hindi napapakinabangan. Sabi niya &amp;quot;I pledge to reduce spending where government doesnt work and increase spending where government can make a difference for the better.&amp;quot; Maganda ang mga balak. Malinaw at tiyak na magkakaroon ng bunga kung  isasagawa. Kung hindi isasakatuparan, kawawa ang bansa. Sabi nga ng mga UP economists, babagsak ang bansa sa loob ng tatlong taon kapag hindi nakagawa ng paraan ang gobyerno. Hamon ito kay Mrs. Arroyo. Isulong ang mga balak kaagad-agad. Kilos na. Malinaw naman ang puntirya kaya hindi na dapat pang mag-urung-sulong sa pagsasagawa nito. Mas makabubuti kung pangungunahan ang pagsasakripisyo.</body>
<link>http://www.philstar.com/Article.aspx?articleId=263195&amp;publicationSubCategoryId=94</link>
</article>
<article>
<title>Kuryenteng balita</title>
<author>AKSYON NGAYON Al G. Pedroche</author>
<date>
<month>August</month>
<day>30</day>
<year>2004</year>
</date>
<body>NGAYOY alam na ng marami ang kahulugan ng &amp;quot;kuryenteng&amp;quot; balita na datiy pawang mga mamamahayag lang ang nakauunawa. Mga balitang nailathala sa mga diyaryo o naibalita sa radyo at telebisyon na hindi naman pala totoo. Mayroon din namang literal na kuryenteng balita. Halimbawa, nang nangangampanya si Presidente Gloria Arroyo sa nakalipas na eleksyong pampanguluhan, ang isa sa mga campaign promises niya ay ibababa ang presyo ng elektrisidad. In the literal sense, talagang balitang kuryente iyan. May kinalaman kasi sa elektrisidad. Pero itoy nagkaroon ng balbal&amp;quot; o kolokyal na kahulugan dahil ang pahayag na ito ng Panguloy hindi nagkatotoo ayon sa inaasahan ng kanyang mga pinangakuan. Sinasabi niya ngayon na hindi siya sisira sa kanyang pangako pero ang pagbaba ng halaga ng elektrisidad ay magaganap pagpanaog niya sa tungkulin. Anim na taon mula ngayon! Kunsabagay, totoo ang sinabi ng Pangulo. There are no overnight solutions kung ang pag-uusapan ay ang tumataas na halaga ng elektrisidad. Nananawagan siya sa taumbayan na unawain ang kanyang katayuan lalo na sa harap ng matinding krisis pinansyal na kinakaharap ng bansa. Okay iyan, pero kagatin kaya ng naghihirap na mamamayan ang kanyang paliwanag? Ang natatandaan ng taumbayan ay ang kanyang depinidong pangako. Aniyay ibababa niya ang halaga ng elektrisidad. Isa sa mga rason iyan kung bakit ibinoto siya ng marami nating kababayan. Eksperto sa ekonomiya ang Pangulo. Or at least that is her image before the people. Economic guru. Kaya bago mag-eleksyon, pinaniwalaan siya ng taumbayan na nag-akalang may basehan ang kanyang pahayag at hindi lang isang empty rhetoric na naglalayong umani ng boto. It turned out na ganyan na nga ang kanyang deklarasyon, isang pangakong napako ng isang politiko.</body>
<link>http://www.philstar.com/Article.aspx?articleId=263203&amp;publicationSubCategoryId=94</link>
</article>
<article>
<title>Mag-ingat sa mga kumakalat na specimen money ng Central Bank II</title>
<author>BAHALA SI TULFO Ni Ben Tulfo</author>
<date>
<month>August</month>
<day>30</day>
<year>2004</year>
</date>
<body>PINAG-IINGAT namin ang lahat sa mga perang inyong natatanggap kapalit ng anumang serbisyo o produkto nyo. Mag-ingat, mag-ingat, mag-ingat sa mga kumakalat na specimen money na gawa mismo ng Bangko Sentral ng Pilipinas. Ito yong mga lehitimong perang walang halaga. Makikita na puro zero ang mga serial number sa pera. May mga sindikatong ang espesyalidad ay ang pagpapakalat ng specimen money. Binubura nila yong letrang nakasulat na specimen money sa P1,000 bill, P500 at P100. Kapag burado na yong nakasulat na specimen money sa bills, tinatamper o binabago nila yong mga zero serial number. Nagagawa nilang palitan ang mga numerong zero sa mga sumusunod na number combinations tulad ng number 9, 8, 6, 3. Kahit na mismo ang mga bangko na natin ay nabibiktima ng mga sindikatong nagpapakalat nito. Puwera na lamang kung idadaan ng bangko ang bawat bills sa ultra violet lamp, doon makikita na itoy specimen money. Sa ginawang imbestigasyon ng BITAG ang aming investigative team sa TV, kahit na mismo ang Bangko Sentral ng Pilipinas hindi alam kung ilan na ang mga naimprentang specimen money simula sa panahon pa ni dating Pangulong Marcos. Si Mohammad, nakilala ng BITAG. Ipinakita nito ang kanyang galing hindi lang sa pagpapalit ng serial number ng specimen money, kundi pati na rin sa paggawa ng fake money noon. Kung susuriin luma na ang estilo ni Mohammad. At marami ng mga tiwaling politikong nakinabang sa kanyang galing. Patok na patok daw ang kanilang raket kapag panahon na ng halalan. Ginagamit ng mga tarantadong mga pulitikong ipamudmod ang mga fake money na gawa nila Mohammad sa mga botanteng ka- nilang binibili nong panahon ni Marcos hanggang sa panahon ni Cory? Itutuloy</body>
<link>http://www.philstar.com/Article.aspx?articleId=263215&amp;publicationSubCategoryId=94</link>
</article>
</data>