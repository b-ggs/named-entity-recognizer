<?xml version="1.0" encoding="ISO-8859-1" ?>
<data>
<article>
<title>15-man junta papalit kay GMA</title>
<author>Malou R.Escudero</author>
<date>
<month>August</month>
<day>01</day>
<year>2003</year>
</date>
<body>Nakaalerto pa rin ang pulisya at militar upang pigilin ang pagsiklab ng panibagong kudeta na ang layunin ay ibagsak ang administrasyong Arroyo at magtayo ng isang 15-kataong military junta na siyang magpapatakbo sa gobyerno. Ito ay matapos makatanggap ng intelligence report ang militar hinggil sa plano pang paghahasik ng karahasan ng mga nakakalaya pang kasamahan ng Magdalo Group. Kinumpirma kahapon ni AFP Chief of Staff Gen. Narciso Abaya na hindi pa tapos ang banta sa seguridad dahil posibleng makapaglunsad pa ng panibagong &amp;quot;coup plot&amp;quot; laban sa administrasyon ang mga natitirang kasamahan ng mga nag-aklas na sundalo. Sa isinagawang Congressional hearing kahapon ng committee on national defense, isiniwalat ni National Security Adviser Roilo Golez na isang &amp;quot;15-man military junta&amp;quot; ang binalak itayo ng mga batang opisyal ng Armed Forces of the Philippines (AFP) kung nagtagumpay ang ginawa nilang kudeta noong nakaraang Hulyo 27. Base sa dokumentong narekober ni Golez sa mga mutineers na may pamagat na &amp;quot;The Last Revolution Towards A New Philippine Order,&amp;quot; ang 15-man junta ay tatawagin sanang National Recovery Council at bubuuin ng 15 Pilipino na may pagmamahal sa bayan. Ayon pa kay Golez, ikalawang linggo pa lamang ng Hulyo ay alam na ng kanyang tanggapan ang posibleng pagdaraos ng kudeta at noong Hulyo 22 ay natanggap nila ang ulat na mayroong troops movement sa Mindanao. Kaugnay nito, nabigo ang komite na marinig ang panig ng mga nagrebeldeng opisyal ng AFP dahil hindi sila pinayagang makadalo sa pagdinig. Inamin ni Abaya na may banta sa buhay ng mga mutineers at maging sa mga kamag-anakan ng mga ito kaya hindi na lang nila dinala sa Kongreso ang mga nag-aklas na sundalo. Hiniling ni Abaya na sa tanggapan na lamang ng ISAFP isagawa ang pagdinig upang hindi na dalhin sa Kongreso ang mga batang opisyal. Dahil dito, hiniling ni Maguindanao Rep. Didagen Dilangalen kay Abaya na mag-resign na sa kanyang posisyon dahil hindi pa tuluyang napipigilan ng militar ang banta ng gobyerno. Sinabi ni Dilangalen na lumalabas na &amp;quot;incompetent&amp;quot; si Abaya bilang hepe ng AFP kaya mas makabubuting iwanan na lamang nito ang kanyang puwesto. Idinagdag ni Abaya na bagaman at nabilang na ang mga sundalong nagsagawa ng mutiny sa Oakwood Hotel sa Makati, marami pa rin sa mga comrades ng mga ito na karamihan ay mga graduates ng PMA ang nakalalaya at nananatiling AWOL. Hinahanap na rin ngayon ng gobyerno pati mga pulitiko at sibilyan na sumuporta sa mga mutineers na nagsilbing financier sa nabigong kudeta. (Ulat ni Malou R.Escudero)</body>
<link>http://www.philstar.com/Article.aspx?articleId=215707&amp;publicationSubCategoryId=92</link>
</article>
<article>
<title>Trillanes 'pakawala' ni Erap</title>
<author></author>
<date>
<month>August</month>
<day>01</day>
<year>2003</year>
</date>
<body>Lumabas ang ugnayan ng rebeldeng lider na si Lt. Senior Grade Antonio Trillanes IV at ang mga bataan ni dating Pangulong Joseph Estrada nang ibunyag ng isang mapagkakatiwalaang source mula sa University of the Philippines ang mga naging adviser ni Trillanes ng siyay estudyante sa UP College of Public Administration and Governance (UPCPAG). &amp;quot;Ang College of Public Administration and Governance ay hawak ng mga dating tauhan ni ex-President Estrada. Si Dr. Raul de Guzman, bayaw ni Estrada at dating Presidential Adviser ni Erap, ay ang dean ng naturang college at kasama niya si Prof. Mila Reforma at Comelec Commissioner Luzviminda Tangcangco na pawang mga bata ni Estrada,&amp;quot; pahayag ng source. Dagdag pa ng source, ang thesis adviser ni Trillanes nang kanyang gawin ang term paper tungkol sa korupsyon sa military establishment noong nakaraang taon ay si Prof. Danilo Reyes, dating speech writer at trusted aide naman ni Estrada. Malamang ipatawag ang mga UP-CPAG professors na ito sa mga gagawing hearings ng Kongreso, Senado at ng independent commission na susuriing mabuti ang ibat ibang dahilan at pwersang nagtulak sa mga junior officers na mag-aklas laban sa pamahalaan. Samantala, kinondena ni Navy Lt. Senior Grade Joseph Michael Santos, spokesperson ng PMA Class '95, ang isinagawang paggamit ng dahas at armas ng grupo ni Trillanes. Isang grupo ng junior officers ng PNP na pinamumunuan ni Chief Insp. Randy Peralta ang bumanat din kay Trillanes at nagdeklarang &amp;quot;this irresponsible act of the mutineers has caused irreparable damage to our economy and international image and reputation.&amp;quot;</body>
<link>http://www.philstar.com/Article.aspx?articleId=215722&amp;publicationSubCategoryId=92</link>
</article>
<article>
<title>321 nag-aklas kinasuhan na</title>
<author>Grace dela Cruz/Joy Cantos</author>
<date>
<month>August</month>
<day>01</day>
<year>2003</year>
</date>
<body>Pormal nang sinampahan ng kasong kudeta ng National Bureau of Investigation (NBI) sa Department of Justice (DOJ) ang 321 rebeldeng opisyal at sundalong nag-alsa sa Oakwood Hotel sa Makati. Sa isinagawang pulong pambalitaan, sinabi ni Justice Secretary Simeon Datumanong na pormal nang isinampa ng NBI sa pamumuno ni NCR Director Atty. Edmund Arugay ang kasong kudeta o paglabag sa Revised Penal Code Article 134-A laban sa Magdalo group na pinamumunuan ni Navy Lt/Senior Grade Antonio Trillanes. Ayon kay Arugay, mayroong sapat na ebidensiya ang kanilang isinampang kaso, isa na dito ang imbentaryo ng mga baril ng AFP kung saan nadiskubre na maraming nawalang baril at communication equipments ang AFP at pinaniniwalaang ito ang mga ginamit ng grupo ni Trillanes. Habambuhay na pagkabilanggo ang katapat na parusa ng kudeta at hindi papayagan na makapagpiyansa. Bagaman sa orihinal na batas ang kasong mutiny ay may katapat na parusang kamatayan, malilibre rito ang mga mutineers dahil sa ilalim ng 1987 Constitution ay suspendido ang parusang kamatayan maliban sa mga tinatawag na heinous crimes. Hindi nakapaloob ang mutiny sa mga tinatawag na karumal-dumal na krimen. Tiwala naman ang AFP na matatapos nila sa itinakdang 10 araw ang imbestigasyon. Samantala, muling bumuo ng tatlong panel ang DOJ na magsasagawa ng evaluation sa mga ebidensiyang isinumite ng NBI at kung dapat itong isampa sa korte. Habang pinag-aaralan ng DOJ ang kaso, uumpisahan naman ang court martial proceedings laban sa 321 na lumahok sa bigong kudeta. Sinabi naman ni Justice Undersecretary Merceditas Gutierrez na posibleng puntahan na lamang ng mga prosecutors ang mga sundalong nakadetine sa Fort Bonifacio, Camp Aguinaldo at ISAFP dahil hindi maaaring lumabas ang mga sundalong nag-aklas. (Ulat nina Grace dela Cruz/Joy Cantos)</body>
<link>http://www.philstar.com/Article.aspx?articleId=215723&amp;publicationSubCategoryId=92</link>
</article>
<article>
<title>Reyes hindi sisibakin ni GMA</title>
<author>Ely Saludar</author>
<date>
<month>August</month>
<day>01</day>
<year>2003</year>
</date>
<body>Tiniyak ni Pangulong Arroyo na hindi sisibakin sa puwesto si Defense Secretary Angelo Reyes at hindi rin aalisin ang ilang opisyal ng Presidential Security Group (PSG) na mula sa PMA Class 95 na kaklase ni Lt. Senior Grade Antonio Trillanes na namuno sa Makati mutiny. Sa isang ambush interview, sinabi ng Pangulo na mas minabuti nito na panatilihing solido at huwag magpalit ng security officials. Hindi rin anya kailangang balasahin ang security team sa gitna ng mga alegasyon na ibinato ng mga nagrebeldeng sundalo. &amp;quot;I will keep my security intact,&amp;quot; tugon ng Pangulo sa magiging kapalaran ni Reyes kasunod ng pagbibitiw ni Brig. Gen. Victor Corpus bilang hepe ng ISAFP. Kasabay nito, sinabi ni Presidential Spokesman Ignacio Bunye na mananatiling normal ang mga aktibidad ng Pangulo sa loob at labas ng Malaca&amp;ntilde;ang. Ito ay sa kabila ng pag-amin ng gobyerno na may naka-umang pa ring banta ng kudeta laban sa administrasyon. Ayon kay Bunye, tuloy ang mga pagbisita ng Pangulo sa mga lalawigan at maging sa ibang bansa. (Ulat ni Ely Saludar)</body>
<link>http://www.philstar.com/Article.aspx?articleId=215734&amp;publicationSubCategoryId=92</link>
</article>
<article>
<title>Gringo nag-'underground' na</title>
<author>Malou R. Escudero,Grace dela Cruz at Rudy Andal</author>
<date>
<month>August</month>
<day>02</day>
<year>2003</year>
</date>
<body>Malaki ang posibilidad na hindi na makitang muli si Senator Gregorio &amp;quot;Gringo&amp;quot; Honasan dahil muli itong nag-&amp;quot;underground&amp;quot; o nagrebelde matapos lumutang ang balitang ilalabas na ang warrant of arrest laban sa kanya. Ito ang sinabi kahapon ni Biliran Rep. Gerardo Espina base na rin sa narinig niya mula kay dating Sen. Ernesto Maceda sa birthday party ng socialite na si Baby Arenas sa Hotel-Intercon kamakalawa ng gabi. Ayon kay Rep. Espina, seryoso si Maceda nang sabihin nito na muling nag-&amp;quot;underground&amp;quot; si Honasan at nagbilin pa ito sa dating senador na bantayan ang kanyang pamilya. Sinabi pa ni Espina na masyadong nakakaalarma ang nasabing impormasyon dahil na rin sa military background ni Honasan at malawak na network nito kaya hindi nahuli ng unang magrebelde sa gobyerno noong panahon ni dating Pangulong Cory Aquino. Inamin naman ni Maceda sa isang panayam sa radyo na nakausap niya si Honasan noong nakaraang Martes at Miyerkules at totoong ibinilin sa kanya ng huli ang pamilya nito. &amp;quot;Sabi niya, bantayan ang pamilya niya, pero hindi naman ibig sabihin nagrerebelde na siya sa gobyerno,&amp;quot; ani Maceda. Ayon pa kay Maceda, may radio program sila ni Honasan at tinawagan niya ang senador nang hindi ito makarating sa kanilang programa nito lamang linggong ito. Sinabi umano ni Honasan sa kanya na magtatago siya kung magpapalabas ng warrant of arrest ang korte. Magugunitang muling idiniin ni Interior and Local Government Sec. Joey Lina si Honasan sa isinagawang pagdinig ng House committee on national defense na nasa likod nang tangkang pagpapatalsik kay Pangulong Arroyo sa puwesto. Sinabi pa ni Lina na isusulong niya ang kaso laban kay Honasan dahil may matibay silang ebidensiya laban sa senador. Pinanindigan ni Lina sa pagharap niya sa &amp;quot;committee as a whole&amp;quot; sa Senado na may kinalaman si Honasan sa inilunsad na mutiny ng junior officers ng AFP dahil ang pinamumunuan nitong Guardians Brotherhood ay naroroon upang suportahan ang mga nag-aaklas na sundalo. Napigilan lamang ng mga pulis ang tangkang pagpapasok ng pagkain ng Guardians sa Oakwood. Ayon naman kay Sen. Franklin Drilon, ang hindi pagdalo ni Honasan sa mga sesyon ay hindi maituturing na &amp;quot;pagtatago&amp;quot; kundi nag-iingat lamang ito para sa kanyang seguridad. (Ulat nina Malou R. Escudero,Grace dela Cruz at Rudy Andal)</body>
<link>http://www.philstar.com/Article.aspx?articleId=215826&amp;publicationSubCategoryId=92</link>
</article>
<article>
<title>Erap payag mamuno sa junta</title>
<author>Malou Rongalerios</author>
<date>
<month>August</month>
<day>02</day>
<year>2003</year>
</date>
<body>Inamin kahapon ni dating Pangulong Joseph Estrada na nakahanda siyang pamunuan ang military junta kung nagtagumpay ang mga batang opisyal ng AFP na nag-aklas sa gobyerno noong nakaraang Linggo. Sa isinagawa nitong press conference kahapon sa Sandiganbayan, sinabi ni Estrada na handa siyang umupo bilang presidente kung idedeklara siya ng mga sundalo na mamuno sa bansa. Pero kailangan aniyang tanggapin ng mga naturang sundalo na lehitimo ang kanyang pagiging pangulo tulad nang matagal na nitong inihahayag at iabsuwelto siya sa kasong plunder na nakahain sa kanya. Ang plano ay nakapaloob sa mga nakuhang dokumento mula sa mga sundalo na may titulong &amp;quot;The Last Revolution Towards A New Philippine Order.&amp;quot; Nakasaad sa dokumento ang tatlong bahagi ng gagawing pag-agaw sa gobyerno. (Ulat ni Malou Rongalerios)</body>
<link>http://www.philstar.com/Article.aspx?articleId=215842&amp;publicationSubCategoryId=92</link>
</article>
<article>
<title>Troop movement ng Guardians namonitor</title>
<author>Joy Cantos</author>
<date>
<month>August</month>
<day>02</day>
<year>2003</year>
</date>
<body>Kasunod ng balitang nag-&amp;quot;underground&amp;quot; na si Senator Gringo Honasan, lalo umanong nag-apoy sa galit ang mga supporters at kasamahan nito sa Guardians kung saan isang report ang nagsabi na may namataang &amp;quot;troop movement&amp;quot; na kumikilos ngayon mula Southern Luzon at Northern Luzon, lulan ng 21 bus patungong Metro Manila at hinihinalang nagbabalak ng panibagong kudeta laban sa administrasyon. Ang nasabing &amp;quot;troop movement&amp;quot; ay kinumpirma kahapon ng isang dating mataas na opisyal ng PNP at kasapi ng Philippine Guardians Brotherhood Inc. (PGBI) na paksiyon ni Honasan bilang pakikisimpatiya sa senador dahil sa napipintong pag-aresto laban dito ng mga awtoridad kaugnay na rin ng hinala ng pamahalaan na ito ang mastermind ng mga mutineers. Nabatid na may 250 composite element na kasapi ng (PGBI) ang patungo sa Metro Manila lulan ng anim na pampasaherong bus galing Southern Luzon. Dahil dito ay itinalaga kaagad ang isang battalion mula sa PNP-Special Action Force upang habulin at harangin ang mga sinasabing supporters ni Honasan, habang dalawang PNP-SAF battalion naman ang itinalaga bilang standby force sa Bicutan. Samantala, 16 bus naman na kinalululanan ng Guardians mula sa Northern Luzon ang papasok rin umano sa Metro Manila. Daang sundalo naman ang nawawala kabilang ang 500 umanong miyembro ng Phil. Marines at ang 100 nagsipag-AWOL (absence without official leave) na junior officers na kasamahan ng Magdalo na sangkot sa pagsakop sa Oakwood Hotel sa Makati. Kapwa nagdeklara na kahapon ng &amp;quot;full alert&amp;quot; ang AFP at PNP, pero sa kabila nito sinabi ni Police Community Relations Chief P/Director Ricardo de Leon na wala umanong dapat ikabahala ang publiko dahil maliit lamang ang bilang ng mga ito. Inihayag rin ni de Leon na handa na silang arestuhin si Honasan at hinihintay na lamang ang warrant na ipalalabas ng korte laban sa senador. Gayunman, taliwas sa pahayag ng kasapi ng Guardians at PNP ay itinanggi naman ni AFP Vice Chief of Staff at spokesman Lt. Gen. Rodolfo Garcia ang nasabing troop movement. Ayon kay Garcia, may mga nagpapakalat lang umano ng maling balita sa mga text messaging hinggil sa sinasabing pagkilos ng Guardians upang lumikha ng matinding takot sa panig ng publiko. Negatibo rin umano ang kanilang monitoring sa sinasabing pagkawala ng may 500 Marines mula sa Jolo, Sulu. (Ulat ni Joy Cantos)</body>
<link>http://www.philstar.com/Article.aspx?articleId=215843&amp;publicationSubCategoryId=92</link>
</article>
<article>
<title>Assassination plot kay GMA ibinulgar</title>
<author>Ely Saludar</author>
<date>
<month>August</month>
<day>02</day>
<year>2003</year>
</date>
<body>Kinumpirma ng Presidential Security Group (PSG) ang banta sa buhay ni Pangulong Arroyo ng mga nag-aalburotong sundalo. Sa isang press briefing sa Malaca&amp;ntilde;ang, isiniwalat ni PSG Chief Col. Delfin Bangit ang assassination plot laban sa Pangulo dahilan para isailalim sa red alert ang PSG at mahigpit na pagbibigay ng seguridad sa Pangulo. Ipinaliwanag ni Bangit na mayroon silang natangggap na ulat na may mga sundalong lumabas tangay ang mga barret ar sniper rifles na karaniwan aniyang ginagamit sa assassination. Kasabay nito, humingi ng tulong ang PSG sa publiko na bigyan ng proteksiyon ang Pangulo at ang pampanguluhang institusyon. Nauna rito, inihayag ni dating PNP Gen. Marcelo Navarro na may planong likidahin ang Pangulo ng mga nagrebeldeng sundalo. (Ulat ni Ely Saludar)</body>
<link>http://www.philstar.com/Article.aspx?articleId=215855&amp;publicationSubCategoryId=92</link>
</article>
<article>
<title>Pagbuo ng hiwalay na PNP Reform Commission inatras</title>
<author>Ely Saludar</author>
<date>
<month>August</month>
<day>02</day>
<year>2003</year>
</date>
<body>Hindi na itutuloy ni Pangulong Arroyo ang balak na bumuo ng hiwalay na PNP Reform Commission na kanyang ipinangako sa State of the Nation Address (SONA) noong Lunes. Sinabi ni Presidential Spokesman Ignacio Bunye na palalawakin na lamang ng Pangulo ang kapangyarihan ng Ordo&amp;ntilde;ez Commission upang masakop na ang reorganisasyon sa PNP. Ipinaliwanag ni Bunye na nagdesisyon ang Pangulo na dagdagan na lamang ang bilang ng mga miyembro ng Ordo&amp;ntilde;ez Commission mula sa orihinal na tatlo ay gagawing lima katao. Nauna rito, ang pangunahing tungkulin lamang ng Ordo&amp;ntilde;ez Commission ay imbestigahan ang pagtakas ng teroristang si Fathur Rohman Al-Ghozi. Samantala, sinabi ni Bunye na naghahanap pa si Pangulong Arroyo ng mga puwedeng maging miyembro ng hiwalay na komisyon na magsisiyasat naman sa Davao bombings na ang itinuturong responsable ng mga nagrebeldeng sundalo ay sina Defense Secretary Angelo Reyes at Brig. Gen. Victor Corpus. (Ulat ni Ely Saludar)</body>
<link>http://www.philstar.com/Article.aspx?articleId=215857&amp;publicationSubCategoryId=92</link>
</article>
<article>
<title>Cabuay bagong ISAFP chief</title>
<author>Joy Cantos</author>
<date>
<month>August</month>
<day>02</day>
<year>2003</year>
</date>
<body>Nanungkulan na kahapon si Major Gen. Pedro Cabuay bilang bagong hepe ng Intelligence Service of the Armed Forces of the Philippines (ISAFP) matapos itong italaga ni Pangulong Arroyo kapalit ng nagbitiw na si Brig. Gen. Victor Corpus. Si Cabuay ay nakomisyon sa military service noong 1973 at kasalukuyang deputy chief of intelligence ng AFP. Ang 20 taon niya sa serbisyo ay nagugol sa intelligence work at partikular na bihasa sa psy-ops (psychological operations).Samantala si Corpus ay nakatakdang magretiro sa serbisyo sa Oktubre 4, 2003 na kanyang ika-60 kaarawan matapos makumpleto ang 30-taong serbisyo sa AFP. (Ulat ni Joy Cantos)</body>
<link>http://www.philstar.com/Article.aspx?articleId=215863&amp;publicationSubCategoryId=92</link>
</article>
<article>
<title>Gen. Abaya ikukulong kapag hindi pinadalo sa hearing ang mutineers</title>
<author>Malou Rongalerios at Rudy Andal</author>
<date>
<month>August</month>
<day>03</day>
<year>2003</year>
</date>
<body>Nagbanta kahapon si Maguindanao Rep. Didagen Dilangalen na kung hindi ilalabas ni Armed Forces Chief of Staff Narcisco Abaya ang mga batang opisyal ng AFP upang padaluhin sa pagpapatuloy ng hearing ng House committee on national defense ay posibleng ang heneral ang ikulong sa Kongreso. Ang pahayag na ito ni Rep. Dilangalen ay kasabay ng babala kay Abaya na puwede itong sampahan ng contempt charges kung hindi susundin ang subpoena na ipalalabas ng komite para sa mga batang opisyal ng AFP na namuno sa pag-aaklas sa Makati noong Hulyo 27. Iginiit ni Dilangalen na may kapangyarihan ang mga mambabatas na ikulong sa loob ng Kongreso ang sinumang lalabag sa ipalalabas nilang kautusan kabilang na ang subpoena. Nagtataka si Dilangalen kung bakit ayaw padaluhin ni Abaya sa pagdinig ng Kongreso ang mga batang opisyal matapos lumutang ang balita kahapon na malapit na ang mga ito sa Batasan complex para dumalo sa hearing ng komite, pero muling pinabalik sa Camp Aguinaldo. Sinabi pa ni Dilangalen na may inherent power ang Kongreso upang ikulong ang isang taong sumuway sa ipinalabas nilang subpoena. Binatikos rin ni Senator Aquilino Pimentel Jr. ang balak ng Malaca&amp;ntilde;ang at liderato ng AFP na huwag pagsalitain ang mga rebel soldiers kaya hindi ito pinayagang dumalo sa Senate &amp;quot;committee of the whole.&amp;quot; Sinabi ni Sen. Pimentel, kung talagang may banta sa seguridad ng mga junior officers na namuno sa nabigong mutiny sa Oakwood hotel sa Makati City ay puwede naman nilang isakay ang mga ito sa armored vehicle o pagsuotin ng mga bullet proof vest at helmet. Wika pa ni Pimentel, ang katwirang ibinigay ng AFP sa isinagawang senate hearing kamakalawa ay hindi katanggap-tanggap dahil maging si dating Ilocos Sur Gov. Chavit Singson na may banta din sa kanyang buhay ay nagawang makadalo sa impeachment trial. Aniya, kung gugustuhin lamang ng AFP na dalhin ang mga rebel soldiers ay puwede nilang gawin ito pero mukhang ayaw nilang pagsalitain ito kaya gumawa ng alibi ang AFP upang hindi makadalo ang mga ito. Magugunita na ibinunyag ng abugado ng mga junior officers na si Atty. Roberto Rafael Pulido na hindi totoong may banta sa seguridad ng kanyang mga kliyente dahil noong umaga ng Huwebes bandang alas-8 ay isinakay sa dalawang van ang mga ito kasama ang may 10 security escorts para dalhin sa Kamara, subalit ng ilang metro na lamang ang layo ng mga ito sa Batasan road ay biglang nagbalik ang sasakyan sa ISAFP compound. (Ulat nina Malou Rongalerios at Rudy Andal)</body>
<link>http://www.philstar.com/Article.aspx?articleId=215927&amp;publicationSubCategoryId=92</link>
</article>
<article>
<title>Palasyo pabor suspindihin ang probe</title>
<author>Ely Saludar/Rudy Andal</author>
<date>
<month>August</month>
<day>03</day>
<year>2003</year>
</date>
<body>Pinaboran ng Malaca&amp;ntilde;ang ang panukalang suspindihin ang isinasagawang imbestigasyon ng Kamara at Senado hinggil sa nabigong pag-aaklas ng mga young officers ng AFP. Ayon kay Presidential Spokesman Ignacio Bunye, mas makabubuting pansamantalang itigil muna ang pagsisiyasat ng mga mambabatas upang bigyang daan ang problema ng bansa. Sinabi rin ni Bunye na naapektuhan ang trabaho ng mga law enforcement agencies partikular sa mga pagsasampa ng kaso sa mga sangkot sa kudeta at pagdiskaril sa anumang balak na destabilisasyon. Ito ang pahayag ng Palasyo kaugnay ng paghahain ng resolusyon ng mga administration senators na itigil muna ang imbestigasyon sa Makati mutiny. Magpupulong ang Senate &amp;quot;committee of the whole&amp;quot; sa Lunes upang talakayin ang isyu kung papayag ang mga senador na suspindihin muna ang ginagawang imbestigasyon. Sinabi ni Senate President Franklin Drilon na pagpapasyahan rin ng mga senador kung papayag ang mga ito na dalhin ang komite sa ISAFP upang maimbestigahan ang grupo ni Navy Lt/Senior Grade Antonio Trillanes na hindi pinayagang magtungo sa Senado at Kamara dahil umano sa security risk. Wika ni Sen. Robert Barbers, wala namang bago sa sinabi nina DILG Sec. Joey Lina, Defense Sec. Angelo Reyes at AFP Chief Gen. Narciso Abaya kaya dapat suspindihin na lamang muna ang imbestigasyon habang hindi pa nahuhuli ang iba pang sangkot sa nabigong kudeta. (Ulat nina Ely Saludar/Rudy Andal)</body>
<link>http://www.philstar.com/Article.aspx?articleId=215943&amp;publicationSubCategoryId=92</link>
</article>
<article>
<title>Laarni Enriquez kakasuhan din ni Lina</title>
<author>Doris Franche</author>
<date>
<month>August</month>
<day>03</day>
<year>2003</year>
</date>
<body>Sasampahan din ng kaso ni Interior and Local Government Secretary Joey lina ang dating aktres na si Laarni Enriquez matapos na matukoy na pag-aari niya ang bahay na ginamit ng mga junior officers bilang imbakan ng mga kagamitan na nag-aklas na sundalo. Sa ginanap na paglulunsad ng Patrol 117 sa Fairview, sinabi ni Lina na may sapat din silang batayan na ang bahay na sinalakay sa Mandaluyong noong nakaraang linggo ay lehitimong pagmamay-ari ni Enriquez. Ayon kay Lina, imposible na walang alam si Enriquez at maging ang dating Pangulong Estrada na gagamitin ng mga sundalo ang kanilang bahay. Matatandaan na sinalakay ng mga tauhan ng pinagsanib na puwersa ng NCRPO at DILG ang bahay ni Enriquez sa #164 J. Vargas st., Mandaluyong City sa kainitan ng nabigong kudeta. Nakuha dito ang mga Magdalo armbands, baril, uniporme at mga pampasabog. Bagamat mariin ang pagtanggi ni Estrada na hindi kay Enriquez ang bahay isang affidavit naman mula sa nagngangalang Liezel Mogpoc ang nasabing siya umano ang ginawang dummy ni Enriquez sa pagbili ng bahay. (Ulat ni Doris Franche)</body>
<link>http://www.philstar.com/Article.aspx?articleId=215944&amp;publicationSubCategoryId=92</link>
</article>
<article>
<title>Pulitikong hindi magpapa-drug test pinahaharang sa Comelec</title>
<author>Malou Rongalerios</author>
<date>
<month>August</month>
<day>03</day>
<year>2003</year>
</date>
<body>Nanawagan kahapon si Davao Oriental Rep. Mayo Almario sa Commission on Elections (Comelec) na huwag payagang kumandidato ang mga pulitikong hindi sasailalim sa drug tests. Ayon kay Almario, hindi rin dapat iboto ng publiko ang mga pulitikong tatangging magpa-drug test bilang tugon sa kampanya ng gobyerno laban sa droga. Upang mapatunayan aniyang hindi isang user ang isang kandidato, walang dahilan upang hindi ito magpa-drug test. Naniniwala ang solon na may malaking impact sa sosyedad kapag pinayagang makaupo sa puwesto ang isang kandidatong drug dependent o pusher. Sa mga kandidato, hindi na umano dapat hintayin pa ng mga ito na ilabas ng Comelec ang guidelines para sa gagawing drug tests. Nakapaloob sa ipinasang Comprehensive Dangerous Drugs Act of 2003 (RA 9165) na ang lahat ng kandidato sa anumang elective positions sa gobyerno at maging appointive public officials ay kailangang sumailalim sa mandatory at periodic drug testing. Iginiit pa nito sa Comelec ang mahigpit na implementasyon nito sa naturang batas kasabay sa pagsusumite ng mga kandidato sa kanilang certificate of candidacy. (Ulat ni Malou Rongalerios)</body>
<link>http://www.philstar.com/Article.aspx?articleId=215956&amp;publicationSubCategoryId=92</link>
</article>
<article>
<title>Mistah ni Trillanes ginawang miyembro ng fact finding</title>
<author>Ely Saludar</author>
<date>
<month>August</month>
<day>03</day>
<year>2003</year>
</date>
<body>Hinirang kahapon ni Pangulong Arroyo ang classmate ni Navy Lt/Senior Grade Antonio Trillanes bilang ika-7 miyembro ng fact finding commission na mag-iimbestiga sa Makati mutiny. Agad nanumpa sa tungkulin sa Malaca&amp;ntilde;ang si Capt. Roland Narciso na miyembro ng PMA Class 95. Si Narciso ay kaklase ng mga nagrebeldeng young officers na pinamunuan ni Lt/Senior Grade Antonio Trillanes. Umalis ito sa Phil. Air Force at kasalukuyang piloto ng Philippine Airlines. Naunang itinalaga ng Pangulo sa commission sina Justice Florentino Feliciano bilang chairman at ang iba pang miyembro na sina Justice Minerva Gonzaga-Reyes, UP Prof. Carolina Hernandez, Fr. Joaquin Bernas, retired Commodore Rex Robles at Capt. Rex Banjo Bumanlag. (Ulat ni Ely Saludar)</body>
<link>http://www.philstar.com/Article.aspx?articleId=215958&amp;publicationSubCategoryId=92</link>
</article>
<article>
<title>Bgy.tanod, health workers pasok sa GSIS at Philhealth</title>
<author>Malou Rongalerios</author>
<date>
<month>August</month>
<day>03</day>
<year>2003</year>
</date>
<body>Ipinasa na ng House committee on government enterprises and privatization ang panukalang pagmimiyembro sa mga barangay tanod at health workers sa Government Service Insurance System (GSIS) at Philippine Health Insurance (Philhealth). Ang panukalang batas 2469 ay una nang inihain ni Bohol Rep. Roberto Cajes at naglalayong maamyendahan ang membership ng accredited barangay tanods at health workers sa GSIS at Philhealth. Niliwanag nito na bilang public servants, inilalaan ng mga ito ang kanilang oras, kalusugan at buhay para magsilbi sa publiko sa kabila na hindi nakakatanggap ang mga ito ng benepisyo mula sa dalawang ahensiya. Sa ilalim ng panukala, ang buwanang kontribusyon ng mga barangay tanod at health workers sa GSIS at Philhealth ay paghahatian (50-50 basis) ng national at provincial government. Sinuportahan naman ito ng mga opisyal ng GSIS at Philhealth, maging ng Budget department, League of Municipalities of the Philippines (LMP) at Liga ng mga Barangay. Isinuhestiyon naman ni LMP national president Ramon Guico Jr., na ang buong programa ay punan na lamang ng buo ng GSIS at Philhealth dahil marami nang pinaggagastusan ang mga LGUs. Kasabay nito, ipinanukala naman ni Francisco Duque III, Philhealth president at chief executive officer na isama rin sa coverage ng panukala ang lahat ng barangay officials at volunteers. (Ulat ni Malou Rongalerios)</body>
<link>http://www.philstar.com/Article.aspx?articleId=215965&amp;publicationSubCategoryId=92</link>
</article>
<article>
<title>GMA irereklamo sa Supreme Court</title>
<author>Malou Escudero</author>
<date>
<month>August</month>
<day>04</day>
<year>2003</year>
</date>
<body>Dahil sa hindi pa inaalis ni Pangulong Gloria Macapagal-Arroyo ang bansa sa ilalim ng State of Rebellion, kukuwestyonin na ng ilang mambabatas ang legalidad o constitutionality nito sa Supreme Court (SC). Sinabi kahapon ni Sanlakas Rep. Jose Virgilio Bautista at anim na iba pang Partylist Representative na maghahain sila ng petisyon sa SC upang ipahinto ang pagpapasailalim sa bansa sa State of Rebellion. Naniniwala ang mga Partylist solons na gawa-gawa na lamang ng administrasyong Arroyo at mga opisyal nito ang pagpapatuloy ng bantang kudeta upang patagalin pa ang deklarasyon ng State of Rebellion. Nakasaad aniya sa Revised Penal Code na hindi kudeta ang ginawa ng mga batang opisyal ng militar sa Oakwood Premiere sa Makati City noong Hulyo 27 kundi isang kilos-protesta at pulong balitaan para ilabas ang kanilang hinaing laban sa pamahalaang Arroyo at sa pamunuan ng pulisya at militar. Mabigat aniya at lubhang seryoso ang paratang ng mga batang opisyal na miyembro ng Magdalo group laban kina Pangulong Arroyo, Defense Secretary Angelo Reyes, Philippine National Police chief Dir. Gen. Hermogenes Ebdane at sa nagbitiw na si Intelligence Service of Armed Forces of the Phils. chief Col. Victor Corpus kaya dapat lamang na malaman ng publiko kung may katotohanan ito. Kabilang sa mga akusasyon na ibinabato ng Magdalo group ay ang pagkakasangkot ng ilang opisyal sa pagbebenta ng armas, pambobomba sa airport at Sasa Wharf sa Davao City at planong pagdedeklara ng martial law ngayong Agosto. Pero sa halip aniya na pakinggan ang hinaing ay ikinulong pa ang mga ito sa ISAFP headquarters sa Camp Aguinaldo. Kabilang sa inaasahang maghahain ng petisyon ay sina Reps. Renato Magtubo (Partido ng Manggagawa), Rene Velarde (Buhay), Emerito Calderon (Cocofed), Mujiv Hataman (AMIN), Dioscoro Granada (ABA) at Patricia Sarenas (Abanse Pinay). (Ulat ni Malou Escudero)</body>
<link>http://www.philstar.com/Article.aspx?articleId=216079&amp;publicationSubCategoryId=92</link>
</article>
<article>
<title>Arroyo suportado ng Guardians</title>
<author>Lilia Tolentino</author>
<date>
<month>August</month>
<day>04</day>
<year>2003</year>
</date>
<body>Inihayag kahapon ng mga opisyal ng Guardians International Inc. na kinaaniban ng 11 sangay sa ibat ibang bahagi ng bansa na suportado nila ang gobyerno at mahigpit nilang kinokondena ang anumang aksiyong makapagpapabuwag sa liderato ni Pangulong Arroyo. Sa isang manipesto na nilagdaan ng mga lider ng Guardians na pinangungunahan ni Gen. Nestorio &amp;quot;Tiger&amp;quot; Gualberto at Grandmaster Founder Police Chief Insp. Leberio Jangao Jr. at anim na mga Heneral na miyembro ng Central Committee, nagkakaisa nilang inihayag na bilang mga mamamayan ng bansa at tagapangalaga ng demokrasya, sumusunod sila sa Konstitusyon, kinikilala ang mga awtoridad ng bansa at ipagtatanggol ang mga ito alinsunod sa kanilang patakaran. Pinabulaanan ng nasabing grupo ang balitang may partisipasyon sila sa mga personalidad o grupo na nagpaplanong ibagsak ang administrasyong Arroyo sa pamamagitan ng pag-aalsa o kudeta. &amp;quot;We strongly oppose, denounce and disown any claim of participation of the Guardians whether individual or group in any political action designed to oust the present leadership,&amp;quot; anang Guardians. Iginiit pa nila na kakampi sila ng kilusan para sa kapayapaan at mga mamamayang tutol sa pagkakaroon ng gulo at pagdanak ng dugo. &amp;quot;We want to affirm our commitment to the Constitution and the Arroyo administration. The Blood of our countrymen is too precious to spill, &amp;quot; nakasaad pa sa manipesto. Naghayag na rin ng suporta ang Guardians sa liderato ni Defense Sec. Angelo Reyes at AFP Chief of Staff Gen. Narciso Abaya, PNP chief Dir. Gen. Hermogenes Ebdane at Interior Sec. Jose Lina. (Ulat ni Lilia Tolentino)</body>
<link>http://www.philstar.com/Article.aspx?articleId=216086&amp;publicationSubCategoryId=92</link>
</article>
<article>
<title>Mga testigo sa kudeta hawak na ng DOJ</title>
<author>Grace dela Cruz/Lilia Tolentino</author>
<date>
<month>August</month>
<day>04</day>
<year>2003</year>
</date>
<body>Hawak na ng Department of Justice (DOJ) ang mga testigo sa kasong paglabag sa Article 135 ng Republic Act 6968 o mas kilala bilang coup d etat laban sa grupo ng sundalong Magdalo na nagsagawa ng nabigong pagpapatalsik sa tungkulin nina Pangulong Arroyo at Defense Sec. Angelo Reyes. Ayon kay Senior State Prosecutor Perfecto Laurence Chua Cheng, isa sa miyembro ng 3-panels of Prosecutor na nag-iimbestiga sa asunto, na ang mga tatayong testio laban sa grupo nina Lt. SG Antonio Trillanes IV at 321 na iba pa ay pawang mga miyembro ng Armed Forces of the Phils. (AFP). Sinasabing kasama ang mga hindi pinangalanang testigo nang planuhin at isakatuparan ng Magdalo group ang mabigong kudeta laban sa administrasyon. Kilala rin umano ang mga ito ng mga coup plotters dahil kasama silang bumalangkas sa naganap na Oakwood siege. Nakakalap umano ng matibay na ebidensya ang DOJ laban sa mga sundalo kaya isinulong noong Lunes ang pagsasampa ng kaso sa mga ito. Kasunod ito nang tumanggi ang mga nag-aklas na sundalo na lumagda sa waiver of detention na magiging basehan ng prosekusyon upang mapanatili sila sa kulungan habang isinasagawa ang preliminary investigation. Walang inirekomendang piyansa ang panel para sa kanilang pansamantalang paglaya. Ngayong araw ay nakatakdang maghain ng petisyon sa Korte Suprema ang militanteng grupo na kumukondena sa ginawang pagdedeklara ng Pangulo na ipasailalim sa State of Rebellion ang bansa. Samantala, pabor ang Malaca&amp;ntilde;ang sa panukala ng National Bureau of Investigation na humingi ng tulong sa Federal Bureau of Investigation ng Amerika para mangalap ng ebidensya sa sinisiyasat na kudeta. Ayon kay Presidential Spokesman Ignacio Bunye, ang mga NBI agents ay may ugnayan sa International Police kayat dapat na gamitin ito para mapabilis ang imbestigasyon. (Ulat nina Grace dela Cruz/Lilia Tolentino)</body>
<link>http://www.philstar.com/Article.aspx?articleId=216092&amp;publicationSubCategoryId=92</link>
</article>
<article>
<title>2 senador sa 15-man junta pangalanan - Sotto</title>
<author>Rudy Andal</author>
<date>
<month>August</month>
<day>04</day>
<year>2003</year>
</date>
<body>Hinamon kahapon ni Senate Minority Leader Vicente Sotto III ang Malaca&amp;ntilde;ang na pangalanan ang sinasabi nitong dalawang Senador na inalok sa 15-man junta kung sakaling nagtagumpay ang mutiny ng mga junior officers ng Magdalo group noong Hulyo 27 sa Makati City. Sinabi ni Sotto, posibleng imbento lamang ang balitang pinalulutang ng Palasyo at AFP na may dalawang Senador at tatlong Kongresista na inalok na maupo sa 15-man National Recovery Council o junta, upang guluhin ang ginagawang imbestigasyon ng Kamara at Senado ukol sa ginawang pag-aaklas ng mga AFP junior officers. Ayon pa kay Sotto, ang hakbang ng anim na Senador na itigil ang imbestigasyon ng Senado ukol sa nabigong mutiny ay pamamaraan ng Malaca&amp;ntilde;ang upang magkaroon ng media blackout sa isyu. Aniya posibleng inutusan lamang ang anim na Senador na naghaing itigil pansamantala ang imbestigasyon ng Senado upang hindi na sumambulat ang baho ng AFP na naging dahilan ng pag-aaklas ng mga junior officers sa pamumuno ni Lt. SG Antonio Trillanes. (Ulat ni Rudy Andal)</body>
<link>http://www.philstar.com/Article.aspx?articleId=216098&amp;publicationSubCategoryId=92</link>
</article>
<article>
<title>House leaders kay Honasan: Lumantad at magpaliwanag</title>
<author>Malou Rongalerios-Escudero</author>
<date>
<month>August</month>
<day>04</day>
<year>2003</year>
</date>
<body>Hiniling ng mga lider sa Mababang Kapulungan ng Kongreso kay Senador Gringo Honasan na lumantad, magpaliwanag at harapin ang pagkakasangkot nito sa tangkang kudeta ng Magdalo group para makatulong na maibalik sa normal na sitwasyon ang bansa at matanggal ang deklarasyon ng State of Rebellion. Kabilang sa mga Kongresista na humihiling kay Honasan na magpakita ay sina Dep. House Speaker for Visayas Raul Gonzales, Rep. Gerardo Espina, Vice Chairman ng House Committee on Appointments; Committee on Accounts Chair Rep. Ace Barbers (Lakas, Surigao del Sur), Rep. Eduardo Veloso, Chair ng Environment and Natural Resources Commitee, Independent Congressman Willie Villarama ng Bulacan, Commission on Appointment members Rep. Clavell Martinez at Magtanggol Gunigundo, Ethics Committee Chair at Vice-Chair ng Committe on National Defense. Sa isang statement, hinikayat ni Rep. Espina si Honasan na sagutin ang mga ulat na nagtatago ito upang makaiwas sa pag-aresto ng awtoridad matapos na isangkot ni Interior and Local Government Sec. Jose Lina at ibang opisyal sa tangkang coup plot ng Magdalo group. Si Espina ang nagpahayag noong Biyernes matapos na iparating sa kanya ni NPC Stawart Ernesto Maceda na si Honasan ay nagpasyang mag-underground. &amp;quot;While it is laudable that Senator Honasan chose to inhibit himself from the Senate hearing last Friday, I am hopeful he will resurface and resume his duties since Congress is on session, and soon, if only to refute these reports,&amp;quot; ani Espina. Sinabi naman ni Rep. Gonzales na hindi makakatulong ang ginagawang pagtatago ni Honasan sa kasalukuyan matapos ang bigong kudeta kasabay ng paalala nito na ang pagtatago nito ay senyales na posibleng guilty ito sa mga ibinabato sa kanya. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=216104&amp;publicationSubCategoryId=92</link>
</article>
<article>
<title>Gringo kinasuhan na ng kudeta</title>
<author>Grace dela Cruz at Angie dela Cruz</author>
<date>
<month>August</month>
<day>05</day>
<year>2003</year>
</date>
<body>Tiniyak ni Interior and Local Government Secretary Joey Lina na makukulong si Sen. Gregorio Honasan matapos pormal na isampa kahapon ng PNP-Criminal Investigation and Detection Group (CIDG) sa Department of Justice (DoJ) dahil sa umanoy pagiging utak nito sa nabigong coup noong Hulyo 27. Batay sa isinumiteng complaint affidavit ng PNP-CIDG na kinatawan ni DILG Sec. Joey Lina, mayroong mabigat na ebidensiya laban kay Honasan at mga kasama para sampahan ng kasong kudeta o paglabag sa Article 134-A ng Revised Penal Code. Nanumpa na rin sa korte ang siyam na miyembro ng Philippine Guardians Brotherhood Inc. na gagamiting testigo laban kay Honasan. Sinabi ni Lina na kabilang sa matitibay na ebidensiyang isinumite nila sa DOJ ay ang sinumpaang salaysay ni Major Perfecto Rajil Ancheta ng Communications Electronics and Information Systems Services (CEISS) ng AFP. Sa kanyang testimonya, idinetalye ni Ancheta na naimbitahan siya sa isang pulong noong Hunyo 4 sa isang bahay sa San Juan na dinaluhan mismo ni Honasan. Sa nasabing pulong aniya ay nagkaroon pa ng &amp;quot;blood compact&amp;quot; at tinalakay ang mga plan of action kaugnay ng isasagawang kudeta. Binigyang diin umano dito ni Honasan na kung kinakailangan ay gagamit sila ng dahas upang makamit ang kanilang layunin. Hindi naman direktang tinukoy ng tanggapan ni DOJ Undersec. Jose Calida ang intelligence report na nagbigay ng &amp;quot;special knife&amp;quot; na galing Japan si Honasan sa mga opisyal ng Magdalo upang siyang gamitin sa kanilang blood compact. Aniya, ang mga dugo ng Magdalo ay pinatulo ng mga ito sa Philippine flag na pinagawa ng mga ito sa International Flag House na matatagpuan sa kahabaan ng Rizal Avenue. Sinabi din ni Calida na mayroong ilang pulitiko na taga-Cebu ang nagbigay din ng tulong sa Magdalo matapos na madiskubre na nanggaling sa nasabing lalawigan ang mga first aids na nakita sa mga backpacks ng mga nagrebeldeng sundalo. Gayunman, muling bubuo ng panel of prosecutors si Justice Sec. Simeon Datumanong upang siyang magdetermina kung mayroong matibay na ebidensiya para isulong sa mababang hukuman ang nasabing kaso. Kasama rin sa mga kinasuhan sina Capt. Felix Turingan; ret. Col. Ernesto Makahiya; George Duldulao; Col. Lina Reyes; Col. Briones; Col. Lazo at ang 1,000 miyembro ng PGBI.(Ulat nina Grace dela Cruz at Angie dela Cruz)</body>
<link>http://www.philstar.com/Article.aspx?articleId=216202&amp;publicationSubCategoryId=92</link>
</article>
<article>
<title>State of rebellion aalisin na</title>
<author>Lilia Tolentino</author>
<date>
<month>August</month>
<day>05</day>
<year>2003</year>
</date>
<body>Inihayag ni Pangulong Arroyo na inaasahan niyang aalisin na ang pagpapatupad ng &amp;quot;state of rebellion&amp;quot; nang mas maaga kaysa inaasahan ngayong lumilitaw na ang sabwatan sa nabigong kudeta. Hindi binanggit ng Pangulo kung ano ang depinidong petsa ng pag-aalis ng pagpapatupad ng state of rebellion subalit sinabi ni Presidential Spokesman Ignacio Bunye na ang masasabi lang niya ay sa loob ng buwang ito. Sinabi ng Pangulo na solido at malaman ang ebidensiyang hawak ng mga awtoridad laban sa mga dapat managot sa insidente kaya &amp;quot;I expect that we can lift the state of rebellion earlier than expected as we mop up the fringes of conspiracy.&amp;quot; (Ulat ni Lilia Tolentino)</body>
<link>http://www.philstar.com/Article.aspx?articleId=216211&amp;publicationSubCategoryId=92</link>
</article>
<article>
<title>Reyes, Ebdane di dapat magbitiw - Barbers</title>
<author>Joy Cantos</author>
<date>
<month>August</month>
<day>05</day>
<year>2003</year>
</date>
<body>Hindi umano napapanahon na magbitiw sa posisyon sina Defense Secretary Angelo Reyes at PNP Chief Gen. Hermogenes Ebdane dahil lalo lamang mahaharap ang bansa sa matinding krisis. Ito ang nanging opinyon kahapon ni Senador Robert Barbers sa panayam ng mga mediamen matapos itong bumisita sa Camp Crame. Ayon kay Barbers, bagaman may mga problema ang PNP at Department of National Defense ay hindi ito mabibigyang solusyon kung lilisanin ng dalawang opisyal ang kanilang mga posisyon lalo pa gat marami ng suliranin ang gobyerno. Sinabi ni Barbers na epektibong ginagampanan nina Reyes at Ebdane ang kanilang mga posisyon at kung papalitan ang mga ito ng wala sa panahon ay lalo lamang magugulo ang mga programang isinusulong ng dalawang opisyal. Bukod rito, ay mangangapa ang mga opisyal na ipapalit sa kanila sa puwesto gayong malapit nang matapos ang termino ni Pangulong Arroyo. Si Reyes ay pinaratangan ng junior officers ng AFP na sangkot sa pagbebenta ng mga armas at bala sa mga rebeldeng grupo sa bansa gayundin sa umanoy pambobomba sa Davao City na pawang pinabulaanan ni Reyes. Muli namang nanindigan si Reyes na mananatili siya sa puwesto. Anya, kung may dapat mang magbitiw ay yaong mga hindi nagtatrabaho sa kabila ng malaking sinusuweldo. (Ulat ni Joy Cantos)</body>
<link>http://www.philstar.com/Article.aspx?articleId=216216&amp;publicationSubCategoryId=92</link>
</article>
<article>
<title>Peace talks ng RP at MILF naantala</title>
<author>Lilia Tolentino</author>
<date>
<month>August</month>
<day>05</day>
<year>2003</year>
</date>
<body>Nabansot ang dapat sanay pagsisimula kahapon ng negosasyong pangkapayapaan ng pamahalaan at Moro Islamic Liberation Front (MILF) sa Kuala Lumpur, Malaysia. Ayon kay Presidential Spokesman Ignacio Bunye, walang nag-aakala na mababalam ang pagsisimula ng usapang pangkapayapaan na dapat sanay inilunsad kahapon sa Malaysia. Hindi masabi ni Bunye kung ano ang naging sagabal pero maaari anyang bunsod ito ng pangyayaring hindi pa nabubuo ang ceasefire monitoring team. Ang monitoring committee ay kabibilangan ng mga sundalo at pulis ng Malaysia at iba pang miyembrong bansa ng Organization of Islamic Conference. (Ulat ni Lilia Tolentino)</body>
<link>http://www.philstar.com/Article.aspx?articleId=216222&amp;publicationSubCategoryId=92</link>
</article>
<article>
<title>Bush delikado ang buhay sa Pinas</title>
<author>Malou Rongalerios</author>
<date>
<month>August</month>
<day>05</day>
<year>2003</year>
</date>
<body>Pinayuhan kahapon ni Ilocos Norte Rep. Imee Marcos si US President George Bush na huwag nang ituloy ang balak nitong pagbisita sa bansa dahil sa mga kaguluhang nagaganap sa ilalim ng pamahalaang Arroyo at sa pananatili ng Pilipinas sa state of rebellion. Sinabi ni Marcos na hindi masisiguro ng mga awtoridad ang kaligtasan ni Bush dahil sa patuloy na banta ng kudeta ng ilang grupong militar sa loob ng AFP. &amp;quot;Kung talagang may security problem tayo, dapat ipagpaliban na lamang muna ni Bush ang pagbisita sa bansa,&amp;quot; ani Marcos. Tiyak aniyang malalagay na naman sa masamang sitwasyon ang Pilipinas sakaling may hindi magandang mangyayari kay Bush habang nasa bansa. Ayon pa kay Marcos, mismong si National Security Adviser Roilo Golez ang umamin na malaki ang problema ng pamahalaan sa usapin ng seguridad at ito ang dapat maging batayan sa pagpapaliban nang pagbisita ni Bush. Nakatakdang kausapin ni Marcos si US Ambassador Francis Ricciardone upang kumbinsihin nito si Bush na ipagpaliban ang nakatakdang pagbisita sa bansa. Nanawagan din ang lady solon kina Golez at Defense Sec. Angelo Reyes na magsagawa ng security briefing kay Ricciardone upang masuri ng Estados Unidos ang tunay na kalagayan ng bansa. &amp;quot;Mahirap na baka dito pa sa Pilipinas mapahamak si Bush. Dapat magbigay sila ng totoong security report para ang mga Kano mismo ang magdesisyon kung kailangan pang magpunta si Bush dito,&amp;quot; pahayag ni Marcos. (Ulat ni Malou Rongalerios)</body>
<link>http://www.philstar.com/Article.aspx?articleId=216227&amp;publicationSubCategoryId=92</link>
</article>
<article>
<title>Impeachment vs SC justices sisimulan na</title>
<author>Malou Rongalerios</author>
<date>
<month>August</month>
<day>05</day>
<year>2003</year>
</date>
<body>Umusad kahapon sa mababang kapulungan ng Kongreso ang reklamong pagpapatalsik sa puwesto laban sa mga justices ng Supreme Court na isinampa ni dating Pangulong Estrada. Nakasaad sa memorandum na ibinigay ni Speaker Jose de Venecia kay Majority Leader Neptali Gonzales II, chairman ng House committee on rules, na isama sa Order of Business ang verified complaint laban kina Justice Hilario Davide, Associate Justice Artemio Panganiban at iba pang mahistrado. Sa ilalim ng Rules of the House, mayroong 10 session days si de Venecia bilang Speaker na i-refer sa kaukulang komite ang naturang impeachment complaint. Nag-ugat ang reklamo sa akusasyong nakipagsabwatan umano ang mga SC justices para mapatalsik sa puwesto si Estrada at maluklok bilang Pangulo ng bansa si Gloria Macapagal-Arroyo. (Ulat ni Malou Rongalerios)</body>
<link>http://www.philstar.com/Article.aspx?articleId=216230&amp;publicationSubCategoryId=92</link>
</article>
<article>
<title>3 heneral minamatyagan,nasa likod ng pagpapatalsik kay Reyes</title>
<author>Joy Cantos</author>
<date>
<month>August</month>
<day>05</day>
<year>2003</year>
</date>
<body>Tatlong aktibong heneral ng Armed Forces of the Philippines (AFP) ang mahigpit na minamanmanan ngayon dahil ang mga ito umano ang nasa likod ng pagkilos para mapatalsik sa puwesto si Defense Sec. Angelo Reyes. Masusi rin silang isinasailalim sa beripikasyon ng mga intelligence operatives ng militar sa hinalang ang nasabing mga heneral ay posibleng may kinalaman rin umano sa pag-aaklas ng mga junior officers na sumakop sa Oakwood hotel sa Makati City noong Hulyo 27. Pansamantala munang hindi pinangalanan ng AFP ang tatlong heneral kaugnay na rin ng sensitibong usapin. Una rito, ibinulgar ni National Security Adviser Roilo Golez, na ang grupo ni Honasan na itinuturong mastermind sa Makati siege ay may kasabwat umanong dalawang senador at tatlong kongresista at may balak na magtatag ng 15-man junta upang ipatupad ang National Recovery Program at balewalain ang Konstitusyon para ang grupo ng nag-underground na senador ang mamuno dito. Tiniyak naman ni Reyes na mananatili silang nakaalerto laban sa mga nagbabanta ng destabilization plot laban sa gobyerno. (Ulat ni Joy Cantos)</body>
<link>http://www.philstar.com/Article.aspx?articleId=216231&amp;publicationSubCategoryId=92</link>
</article>
<article>
<title>Manhunt kay Gringo, hirit na</title>
<author>Lilia Tolentino/Rudy Andal </author>
<date>
<month>August</month>
<day>06</day>
<year>2003</year>
</date>
<body>Mahigpit nang minamatyagan ngayon ng buong puwersa ng Southern Police District (SPD) ang ilang five-star hotel sa Makati City na posibleng pagtaguan ni Senator Gringo Honasan, ang itinuturong utak ng bigong rebelyon ng Magdalo group sa Oakwood Hotel. Ang hakbang ay pasimula umano ng paghanting kay Sen. Honasan ng PNP-Criminal Investigation and Detection Group (CIDG), Special Action Force (SAF) at Police Anti-Crime Emergency Response (PACER) kasunod ng pagsasampa ng kasong rebelyon sa kanya ni Department of Interior and Local Government (DILG) Sec. Joey Lina sa Department of Justice (DOJ) kamakalawa. Ayon sa isang mapagkakatiwalaang impormante na tumangging magpabanggit ng pangalan, nakaalerto at nakabantay ang SPD sa mga sikat na hotels sa lungsod dahil ang Makati City umano ang balwarte ni Honasan kaya madaling nasakop ng mga rebeldeng sundalo ang area ng Ayala Center. Base sa intelligence report ng pulisya, sa Mandarin Hotel umano nag-check-in si Honasan kung saan dito rin ginanap ang ilang pagpupulong ng mga opisyal ng Magdalo group. Sampung araw ang ibinigay ng prosecution kay Honasan upang isumite nito ang kanyang counter-affidavit at sagutin ang alegasyon laban sa kanya. Ayon kay AFP Chief of Staff Gen. Narcisco Abaya, hanggat patuloy na nasa &amp;quot;underground&amp;quot; ay nananatiling banta sa seguridad si Honasan. Sa pahayag ng Malaca&amp;ntilde;ang, dapat nang lumitaw sa publiko si Honasan at harapin ang kanyang kaso. Habang nagtatago umano ito ay lalo lang lumalakas ang hinala na ito ay guilty sa ibinibintang sa kanya. Hinamon rin kahapon ni Senate President Franklin Drilon si Honasan na lumantad na at harapin ang kasong isinampa sa kanya ng gobyerno. Nagbabala si Drilon na kung hindi ito haharapin ni Honasan ay posibleng ma-railroad umano ng government prosecutors ang kasong nakahain sa DOJ. Pinayuhan naman kahapon ni dating Senador Juan Ponce Enrile si Honasan na iwasan muna nitong lumantad sa publiko dahil hindi siya nakakasiguro ng magandang trato sa gobyernong Arroyo. &amp;quot;If I were you, I would not resurface. He would only face unjust treatment from this government and placed behind bartolina, He would be held incommunicado,&amp;quot; pahayag ni Enrile sa isang press conference sa QC. Tiyak na bartolina umano ang kahahantungan ni Honasan dahil hindi pa inaalis ni Mrs. Arroyo ang state of rebellion sa bansa. (Ulat nina Lilia Tolentino/Rudy Andal )</body>
<link>http://www.philstar.com/Article.aspx?articleId=216319&amp;publicationSubCategoryId=92</link>
</article>
<article>
<title>Petisyon vs state of rebellion ibinasura ng korte</title>
<author>Grace dela Cruz</author>
<date>
<month>August</month>
<day>06</day>
<year>2003</year>
</date>
<body>Matapos ang isang araw mula ng isumite ay tuluyan nang ibinasura ng Supreme Court ang petition ng dalawang kongresista na humihiling na ideklarang unconstitutional ang proklamasyon ng state of rebellion ni Pangulong Arroyo. Nabatid mula sa isang pahinang resolusyon ng SC en banc, dinismis ang naturang kahilingan dahil sa teknikalidad ng mabigo sina Sanlakas Rep. JV Bautista at Partido ng Manggagawa Rep. Renato Magtubo na isumite ang orihinal na kopya ng nasabing proklamasyon. Sa kinukuwestiyong Proclamation no. 427 ay nakasaad ang pagdedeklara ni Arroyo ng state of rebellion sa gitna ng pag-aaklas ng mga junior officers ng AFP. Ipinaliwanag ng Korte Suprema na dahil sa nasabing pagkakamali ay nilabag ng dalawang solon ang Rule 65 section at Rule 46, Section 3 ng Rules of Civil Procedure. Matatandaang kamakalawa lamang inihain nina Bautista at Magtubo ang nasabing petisyon kung saan mariing kinuwestiyon ng mga ito ang nabanggit na proklamasyon ng Pangulo. Diumano ay inimbento lamang ni Arroyo ang state of rebellion upang mapalawak ang kapangyarihan nito sa gitna ng Oakwood mutiny. Binigyang diin sa nasabing petisyon na hindi maituturing na nagsagawa ng rebellion ang Magdalo group na pinamumunuan ni Navy Lt.Senior Grade Antonio Trillanes dahil hindi naman lumaban ang mga ito sa mga awtoridad sa kabila ng mga puwersang nakaamba sa kanila sa Oakwood Hotel kaya hindi dapat inilagay ng gobyerno sa state of rebellion ang bansa. (Ulat ni Grace dela Cruz)</body>
<link>http://www.philstar.com/Article.aspx?articleId=216329&amp;publicationSubCategoryId=92</link>
</article>
<article>
<title>Kahit patay na si Salamat,peace talks sa MILF tuloy</title>
<author>Lilia Tolentino/Ely Saludar/Rudy Andal</author>
<date>
<month>August</month>
<day>06</day>
<year>2003</year>
</date>
<body>Hindi mahahadlangan ng pagkamatay ni MILF Chairman Hashim Salamat ang usapang pangkapayapaan sa pagitan ng gobyerno at Moro Islamic Liberation Front. Ayon kay Pangulong Arroyo, hindi man si Salamat ang mamumuno sa panig ng MILF ay hindi nagbabago ang patakaran ng pamahalaang isulong ang makatarungan, komprehensibo at pangmatagalang solusyon sa problema ng Mindanao. Hindi rin masama ang loob ng Malaca&amp;ntilde;ang kahit ipinaglihim ng MILF ang pagkamatay ni Salamat. Ayon kay Presidential Adviser on the Peace Process Eduardo Ermita, nauunawaan nito ang nasabing hakbang ng MILF dahil ito ay revolutionary force na may sariling patakaran. Nagbigay ang gobyerno ng safe conduct pass sa mga lider ng rebelde nong Hulyo 18 subalit lumilitaw na namatay na pala si Salamat noon pang Hulyo 13 sa cardiac arrest. Gayunman, tiniyak ni Ermita na magpapatuloy ang peace talks sa MILF at kumpiyansa ang Palasyo na magiging mabilis ang pag-usad ng negosasyon. Ikinatuwa rin ng mga Mindanao solons ang pag-upo ni MILF Vice Chairman Al Hadj Murad bilang MILF chief dahil naniniwala silang hindi ito maghahasik ng kaguluhan sa kanilang rehiyon. Si Murad ang napili ng MILF leaders na mamuno sa exploratory talks sa Malaysia. Siniguro ni MILF spokesman Eid Kabalu na hindi magiging sakit ng ulo ng gobyerno ang bagong lider ng rebel group. (Ulat nina Lilia Tolentino/Ely Saludar/Rudy Andal)</body>
<link>http://www.philstar.com/Article.aspx?articleId=216336&amp;publicationSubCategoryId=92</link>
</article>
<article>
<title>Smear campaign kay Ebdane kagagawan ng 2 heneral</title>
<author>Doris Franche</author>
<date>
<month>August</month>
<day>06</day>
<year>2003</year>
</date>
<body>Dalawang heneral mula sa PNP ang sinasabing utak ng smear campaign laban kay PNP Director General Hermogenes Ebdane upang mapuwersa itong magbitiw sa kanyang puwesto. Ayon sa isang mapagkakatiwalaang source, ang dalawang heneral ay matagal na umanong nag-aambisyong palitan si Ebdane kung kaya sinasamantala ng mga ito ang isyu laban sa PNP chief. Isa na dito ang isyu ng pagkakatakas ng mga teroristang sina Fathur Rohman Al-Ghozi at dalawa pang local terrorist na miyembro ng Abu Sayyaf Group. Sinabi ng source na naiinggit ang dalawang heneral kay Ebdane dahil nananatili ang tiwala ni Pangulong Arroyo dito kaya nagsanib pa ng mga puwersa ang mga ito. Sa katunayan, dalawang PR men pa ang kinumisyon umano ng dalawang heneral upang maghasik ng black propaganda laban kay Ebdane subalit tumanggi naman itong pangalanan. Nabatid na ang dalawang heneral ay kabilang sa mga iniimbestigahan ng lupon na binuo ni Ebdane kaugnay ng pagsasagawa ng lifestyle check sa ilang matataas na opisyal ng PNP. Ang isang heneral ay naninirahan diumano sa isang bahay na nagkakahalaga ng P50 milyon na nakatayo sa isang kilalang subdivision sa Metro Manila, samantalang ang isa naman ay balitang nagkamal ng yaman dahil sa umanoy pagiging protektor ng naglalakihang pyramiding syndicate sa bansa. (Ulat ni Doris Franche)</body>
<link>http://www.philstar.com/Article.aspx?articleId=216341&amp;publicationSubCategoryId=92</link>
</article>
<article>
<title>Pay parking sisilipin ng Senado</title>
<author>Rudy Andal</author>
<date>
<month>August</month>
<day>06</day>
<year>2003</year>
</date>
<body>Isusulong ni Sen. Ramon Magsaysay Jr. ang isang panukalang batas upang maideklarang illegal ang &amp;quot;waiver of liability&amp;quot; sa pay parking ng mga shopping mall, commercial centers at iba pang establishments sa bansa. Sa ilalim ng Senate bill no. 2610 na inihain ng senador, ipagbabawal na ang pagpapairal ng waiver of liability sa pay parking kung saan inirekomenda nito ang parusang pagkakulong ng mula 1-3 buwan at pagbabayad ng multang P100,000 hanggang P1 milyon para sa sinumang susuway sa batas na ito. Ikinatuwiran ni Magsaysay na masyado umanong one-sided ang kontratang nakapaloob sa pay parking dahil ang may-ari ng establisimiyento lamang ang nasusunod samantalang wala namang laban ang customer kung may nawalang gamit sa kanilang sasakyan o kung mismong ang sasakyan ang nakarnap. Binigyang-diin pa nito na hindi lang ang parking space ang binabayaran ng may-ari ng sasakyan kundi ang seguridad din ng kanilang sasakyan. (Ulat ni Rudy Andal)</body>
<link>http://www.philstar.com/Article.aspx?articleId=216347&amp;publicationSubCategoryId=92</link>
</article>
<article>
<title>Nakuha sa mansion ni Laarni di puwedeng ebidensiya</title>
<author>Danilo Garcia</author>
<date>
<month>August</month>
<day>06</day>
<year>2003</year>
</date>
<body>Hindi umano magagamit bilang ebidensiya laban sa dating aktres na si Laarni Enriquez ang mga nakumpiskang armas at iba pang gamit sa umanoy mansion nito dahil sa kawalan ng search warrant sa isinagawang raid dito sa Mandaluyong Ayon sa isang source sa National Bureau of Investigation (NBI) na tumangging magpakilala, hindi umano sapat ang &amp;quot;state of rebellion&amp;quot; na ipinatupad ni Pangulong Arroyo para magsagawa ng mga pagsalakay ng walang search warrant. Matatandaan na pinangunahan pa nina DILG Sec. Joey Lina at NCRPO director Reynaldo Velasco ang raid sa bahay ni Enriquez noong Hulyo 27. Nakuha mula dito ang milyong halaga ng mga mataas na kalibre ng armas, bala, communication equipments, mga dokumento at armbands ng Magdalo group. Nabatid ng NBI na naibenta na ni Enriquez ang bahay sa isang Liezel Magpoc sa halagang P3.5 milyon. Sinabi naman ni Magpoc na hindi umano natuloy ang bentahan matapos na muling angkinin ni Enriquez ang bahay. Sa kabila nito, legal naman ang isinagawang raid ng NBI sa bahay ni dating senior executive undersecretary Ramon Cardenas sa kanyang bahay sa Dasmari&amp;ntilde;as Village, Makati City noong Hulyo 28 dahil sa pagkakaroon nila ng search warrant. (Ulat ni Danilo Garcia)</body>
<link>http://www.philstar.com/Article.aspx?articleId=216350&amp;publicationSubCategoryId=92</link>
</article>
<article>
<title>Pinas isusunod sa Indonesia</title>
<author>Lilia Tolentino at Malou Rongalerios</author>
<date>
<month>August</month>
<day>07</day>
<year>2003</year>
</date>
<body>Nakaalerto ang buong puwersa ng PNP at AFP bilang pag-iingat sa posibilidad na isunod ang Pilipinas ng mga terorista tulad ng pagpapasabog ng bomba sa Jakarta, Indonesia. Mahigpit na binabantayan ngayon ang mga dayuhang embahada, partikular ang mga foreign diplomat na nasa bansa dahil maaaring targetin ang mga ito. Ayon kay Pangulong Arroyo, bagaman nananatiling normal ang sitwasyon ng trabaho at negosyo sa bansa, dapat nang masanay ang mga mamamayan sa rehiyon na ang ganitong mga bantang pangseguridad ay bahagi na ngayon ng pang-araw-araw na pamumuhay ng mamamayan. Sa kanyang talumpati sa ika-7 pulong ng ASEAN Finance Ministers, sinabi ng Pangulo na ang pag-atake ng mga terorista sa Indonesia kamakalawa ay isa lang maliwanag na indikasyon na kailangang tuluy-tuloy ang kampanya laban sa terorismo. Hinikayat rin kahapon ni Ilocos Norte Rep. Imee Marcos si Foreign Affairs Secretary Blas Ople na kumilos kaugnay sa pag-amin ni National Security Adviser Roilo Golez na malaki ang problema ng bansa hinggil sa usapin ng seguridad. Ayon kay Rep. Marcos, dapat pulungin agad ni Ople ang mga foreign ambassadors upang pag-usapan ang kinakaharap na bantang seguridad at makagawa ang mga ito ng isang resolusyon na lulutas sa nasabing problema. Pinayuhan din ni Marcos si Golez na makipag-ugnayan kay Ople at magbigay ng tamang ulat sa seguridad ng bansa sa halip na magbigay ito ng mga pahayag sa mga pahayagan, radyo at telebisyon. Sina US Ambassador Francis Ricciardone at UK Ambassador Paul Diamond, ang higit na kailangang bantayan ng pamahalaan bunga ng pangunguna ng kanilang bansa sa pakikipagdigma laban sa pandaigdigang terorismo. Idiniin ni Marcos na hindi na dapat pang hintayin ang nangyaring Jakarta bombing sa Pilipinas dahil lalong gugulo ang pamahalaang Arroyo. Ang pagsabog sa JW Marriott Hotel ay nagresulta sa pagkasawi ng 13 katao. Tikom naman ang bibig ng Palasyo na kagagawan ng puganteng si Fathur Rohman Al-Ghozi ang Jakarta bombing pero tiniyak na nagpapatuloy ang pagtugis sa naturang terorista. (Ulat nina Lilia Tolentino at Malou Rongalerios)</body>
<link>http://www.philstar.com/Article.aspx?articleId=216424&amp;publicationSubCategoryId=92</link>
</article>
<article>
<title>Grupo ni Trillanes haharap na sa Senado</title>
<author>Rudy Andal</author>
<date>
<month>August</month>
<day>07</day>
<year>2003</year>
</date>
<body>Siniguro ni Senate Majority Leader Loren Legarda na makakadalo sa isasagawang pagdinig ng Senate committee of the whole bukas ang mga junior officers na namuno sa nabigong mutiny noong Hulyo 27 sa Makati City. Dahil ito ang kauna-unahang pagharap ng grupo ni Lt/SG Antonio Trillanes sa Congressional inquiry, sinabi ni Legarda na dapat isapubliko ang pagdinig nito puwera na lamang kung sesertipikahan ni Pangulong Arroyo na mayroong national security threat at gawin ito sa pamamagitan ng executive session. Wika pa ni Legarda, sinigurado ni Senate President Franklin Drilon na ang subpoena sa mga junior officers na namuno ng nabigong mutiny na kasalukuyang nasa pangangalaga ng ISAFP ay makakarating sa unang pagkakataon sa senate inquiry. Magugunita na hindi pinayagan ng AFP leadership na dumalo sa pagdinig ng Kamara at Senado ang mga junior officers dahil mayroon umanong security threat sa mga ito. Iginiit naman ni Sen. Aquilino Pimentel na maraming paraan upang madala ng AFP ang mga junior officers sa Senado upang dumalo sa pagdinig ukol sa nabigong mutiny. Ani Pimentel, puwedeng isakay ang mga ito sa isang armored vehicle, suotan ng bullet proof vest at helmet para masiguro ang seguridad ng mga ito habang dinadala sa Senado. (Ulat ni Rudy Andal)</body>
<link>http://www.philstar.com/Article.aspx?articleId=216435&amp;publicationSubCategoryId=92</link>
</article>
<article>
<title>45 junior officers isasalang na sa court martial</title>
<author>Joy Cantos</author>
<date>
<month>August</month>
<day>07</day>
<year>2003</year>
</date>
<body>Tuluy-tuloy na ang court martial sa 45 junior officers ng militar, itoy matapos irekomenda kahapon ng binuong special task force na nag-imbestiga sa kudeta na iakyat na ito sa military tribunal. Pawang opisyal at walang enlisted men ang isasalang sa court martial proceeding, kabilang dito ang limang hard core na lider ng grupo na sina Navy Lt/SG Antonio Trillanes, Lt/SG James Layug, Army Capt. Geraldo Gambala, Army Capt. Milo Maestrecampo at Marine Capt. Gary Lejano. Bubuuin na ang mga miyembro ng court martial, kung saan 10 ang kadalasang miyembro nito. Paglabag sa limang probisyon sa Articles of War ang isasampa sa mga ito kabilang ang AWOL, pambabastos sa Pangulo at iba pang opisyal ng bansa, mutiny o sedition, desertion at conduct unbecoming of an officer and gentleman. Isasaayos na ng AFP kung saang lugar sa Camp Aguinaldo isasagawa ang general court martial laban kina Trillanes. (Ulat ni Joy Cantos)</body>
<link>http://www.philstar.com/Article.aspx?articleId=216441&amp;publicationSubCategoryId=92</link>
</article>
<article>
<title>Gringo di sakop ng immunity</title>
<author>Grace dela Cruz/Rudy Andal</author>
<date>
<month>August</month>
<day>07</day>
<year>2003</year>
</date>
<body>Tiniyak ng Department of Justice (DOJ) na hindi sakop ng parliamentary immunity si Senador Gregorio Honasan kahit pa ito ay miyembro ng mataas na kapulungan ng Kongreso. Ayon kay Justice Secretary Simeon Datumanong, ang kasong kinakaharap ni Honasan ay may katumbas na habambuhay na pagkabilanggo hanggang sa parusang kamatayan kaya hindi applicable sa nabanggit na senador ang Article 11 Section 6 ng Constitution. Sa ilalim ng naturang batas, hindi maaaring arestuhin ng pulisya ang isang miyembro ng Kongreso kapag ito ay nasa isang session at hindi rin maaaring kuwestiyunin ang ano mang pahayag (speech) nito habang nagsasalita sa loob ng Kongreso. Ngunit sakop lamang ng nasabing batas ang sino mang senador o kongresista na may kinakaharap na kasong kriminal na may katumbas na kaparusahang hindi lalampas sa anim na taon. Samantala, siniguro kahapon ni Senate President Franklin Drilon na haharapin ni Honasan ang kaso matapos ipabatid sa kanya ng huli na nag-oorganisa na ito ng mga abugado na magtatanggol sa huli. (Ulat nina Grace dela Cruz/Rudy Andal)</body>
<link>http://www.philstar.com/Article.aspx?articleId=216448&amp;publicationSubCategoryId=92</link>
</article>
<article>
<title>Meralco nagbabalak na namang magtaas ng singil</title>
<author>Malou Rongalerios</author>
<date>
<month>August</month>
<day>07</day>
<year>2003</year>
</date>
<body>Nagpaplano na naman umanong humingi ng panibagong pagtataas sa singil sa kuryente ang Manila Electric Company (Meralco). Ayon kay Bayan Muna Rep. Crispin Beltran, hindi dapat pagbigyan ng Energy Regulatory Commission (ERC) ang panibagong pagtaas sa singil sa kuryente na magpapahirap sa mga ordinaryong Pilipino. Una nang napaulat na planong magsumite ng panibagong petisyon ang Meralco para sa power rate increase sa ERC upang mabawi ang P30 bilyong ni-refund nito sa consumers. Kasalukuyan na aniyang nirerebyu ng Meralco ang kanilang &amp;quot;libro&amp;quot; upang madetermina kung kinakailangan nitong magtaas ng singil bunsod na rin sa naranasan nitong problemang pinansiyal dala nang pagsasauli nito ng refund. Inihayag ni Jesus Francisco, presidente ng Meralco na plano nitong magbukas ng diskusyon sa mga creditors nito para talakayin ang $150 milyong utang nito na dapat bayaran sa 2005. Ayon kay Beltran, dapat na isantabi ng Meralco ang kanilang plano na magtaas ng singil dahil hindi na ito kukunsintihin ng publiko. Idinagdag nito na hindi ang consumers ang dapat na magbalikat sa problema sa utang ng Meralco kundi ang mismong kumpanya. (Ulat ni Malou Rongalerios)</body>
<link>http://www.philstar.com/Article.aspx?articleId=216454&amp;publicationSubCategoryId=92</link>
</article>
<article>
<title>Walang cabinet revamp</title>
<author>Lilia Tolentino</author>
<date>
<month>August</month>
<day>07</day>
<year>2003</year>
</date>
<body>Nananatili ang tiwala ni Pangulong Arroyo kay Finance Secretary Jose Isidro Camacho at walang magaganap na pagbalasa sa Gabinete. Inihayag ni Presidential Spokesman Ignacio Bunye na walang intensiyon ang Pangulo na balasahin ang Gabinete kaugnay ng mga ulat na naghahanap na ang Cabinet search committee ng ipapalit kay Camacho. Ang paglilinaw ay ginawa ni Bunye kasunod ng mga report na ilang paksiyon sa Malaca&amp;ntilde;ang ang diumanoy gumagawa ng paraan para mabigyan ng ibang trabaho si Camacho. Ayon kay Bunye, nalampasan ng pamahalaan ang target nitong koleksiyong buwis kaya wala anyang dahilan para mawalan ng kumpiyansa ang Pangulo sa kanyang Finance secretary. Sinabi ni Bunye na ang mga miyembro ng Gabinete ay nananatili sa puwesto hanggang nananatili ang tiwala sa kanila ng Presidente. (Ulat ni Lilia Tolentino)</body>
<link>http://www.philstar.com/Article.aspx?articleId=216460&amp;publicationSubCategoryId=92</link>
</article>
<article>
<title>Bitay sa mutineers - GMA</title>
<author></author>
<date>
<month>August</month>
<day>08</day>
<year>2003</year>
</date>
<body>Desidido si Pangulong Arroyo na patawan ng pinakamabigat na parusang kamatayan ang mga nagplano at nanguna sa nabigong kudeta sa Oakwood Premier Hotel sa Makati City at handa rin siyang bigyan ng mas mababang parusa ang mga sundalong nagoyo lang sumama sa tinagurian niyang &amp;quot;military adventurism.&amp;quot; Ayon sa Pangulo, kailangang magpatupad ng makatotohanang hustisya sa mga nagkasala base sa pantay na proseso. Tugon ito ng Pangulo sa mga reklamo ng nagrebeldeng sundalo na sinira niya ang kasunduang napagkayarian nila ng itinalaga niyang negosyador na si Ambassador Roy Cimatu na military court at hindi korte ng sibilyan ang mag-iimbestiga sa kanila. Sinabi ni Cimatu na wala sa kanilang napag-usapan ng mga sundalo sa Oakwood ang pagsasampa sa kanila ng kaso sa sibilyang korte kundi sa korteng militar alinsunod sa ginawa nilang paglabag sa Articles of War. Sinabi rin ni Cimatu na tiniyak din sa kanya ng limang mga umaktong lider ng Magdalo na handa silang sagutin ang consequence ng kanilang ginawa at tratuhin ng mas magaan ang mga sundalong kanilang mga tauhan na sumama sa nabigong kudeta. Umaasa si Cimatu na maipatutupad ang kasunduang ito sa mga kabataang sundalo at matugunan ang kanilang mga iniharap na karaingan sa Feliciano Commission. - Ulat ni Lilia Tolentino</body>
<link>http://www.philstar.com/Article.aspx?articleId=216551&amp;publicationSubCategoryId=92</link>
</article>
<article>
<title>Subpoena kay Gringo inilabas</title>
<author>Grace dela Cruz</author>
<date>
<month>August</month>
<day>08</day>
<year>2003</year>
</date>
<body>Pinadalhan na ng Department of Justice (DOJ) ng subpoena si Senador Gregorio Honasan upang sagutin ang kasong kudeta na kinakaharap nito. Ayon kay Justice Undersecretary Merceditas Gutierrez, inaprubahan na ng 5-man panel of prosecutors ang pagpapadala ng subpoena laban kay Honasan upang makapagsumite ng kanyang counter affidavit hinggil sa nasabing kaso. Ang subponea ay ipinadala sa bahay ni Honasan sa Marcos st., Industrial Valley, Marikina City at sa tanggapan nito sa Senado. Si Honasan at ang limang kasamahan nito na sina ret. Col. Romeo Lazo, ret. Col. Virgilio Briones, George Duldulao, Ernesto Makahiya, Lina reyes, Capt. Felix Turingan ay binigyan lamang ng 10-araw upang magsumite ng kanilang counter affidavit. Umaasa ang prosecution na dadaluhan ni Honasan ang mga isasagawang preliminary investigation na magsisimula sa August 18. Tiniyak naman ni Gutierrez na hindi pa magpapalabas ng hold departure order (HDO) ang DOJ at Bureau of Immigration upang hindi ito makalabas ng bansa. Aniya, bagamat itinuturing na security risk si Honasan sa bansa ay hindi pa muna ito dapat isyuhan ng HDO dahil nagsisimula pa lamang naman ang paglilitis ng prosecution laban dito. (Ulat ni Grace dela Cruz)</body>
<link>http://www.philstar.com/Article.aspx?articleId=216557&amp;publicationSubCategoryId=92</link>
</article>
<article>
<title>Pagharap ng mutineers sa Senado, Aug. 14 pa</title>
<author>Rudy Andal/Ely Saludar</author>
<date>
<month>August</month>
<day>08</day>
<year>2003</year>
</date>
<body>Pormal nang nagbigay ng go-signal ang Malaca&amp;ntilde;ang para paharapin sa imbestigasyon ng Senate committee of the whole ang Magdalo Group, pero sa kondisyong ipagpaliban ito ngayong araw at sa halip ay idaos sa Agosto 14. Sinabi ni Senate President Franklin Drilon na nagpadala sa kanya ng liham si Executive Secretary Alberto Romulo sa kautusan ng Pangulo na humihiling na gawin sa Agosto 14 ang hearing sa pamamagitan ng executive session batay na rin sa rekomendasyon ni National Security Adviser Roilo Golez at ng liderato ng AFP na sangkot dito ang national security. Ipinaliwanag ni Romulo sa kanyang liham kay Drilon na kailangan pa ang mga karagdagang koordinasyon sa pagitan ng Senado at Kamara upang ang mga sunud-sunod na pagdinig at imbestigasyon ay maaaring isagawa ng magkasabay na ng dalawang kapulungan ng Kongreso. Aniya, ito ay upang hindi malagay sa alanganin ang seguridad ng mga rebeldeng sundalo at hindi na rin masayang ang panahon ng gobyerno na marapat ay gugulin sa ibang bagay. Siniguro naman ni Drilon na naipadala na ng Senado ang subpoena kay AFP Chief of Staff Gen. Narciso Abaya upang ihatid nito ang 8 mutineers sa pangunguna ni Navy Lt/SG Antonio Trillanes sa gagawing pagdinig ng komite. (Ulat nina Rudy Andal/Ely Saludar)</body>
<link>http://www.philstar.com/Article.aspx?articleId=216565&amp;publicationSubCategoryId=92</link>
</article>
<article>
<title>2 lider ng Guardians lumantad</title>
<author>Joy Cantos</author>
<date>
<month>August</month>
<day>08</day>
<year>2003</year>
</date>
<body>Matapos ang apat na araw na pananahimik, lumantad kahapon at boluntaryong sumuko kay Defense Secretary Angelo Reyes ang dalawang lider ng Unified Guardians Brotherhood Association (UGBA) na pawang kasamahan ni Sen. Gregorio Honasan na sinampahan ng kasong kudeta. Nilinaw nina ret. Col. Romeo Lazo at ret. Col. Virgilio Briones na wala silang kinalaman sa bigong pag-aaklas ng Magdalo Group sa Makati noong Hulyo 27. Ang UGBA ay binubuo ng ilang faction sa Guardians na kinabibilangan ng Diablo Squad Brotherhood Association, Inc.; Guardians Brotherhood, Inc.; Guardians Center Foundation, Inc.; Guardians Philippines, Inc. at Philippine Guardians Brotherhood. &amp;quot;Were here voluntarily surrendering ourselves to prove our innocence and show our support to the government, we have no knowledge about that mutiny (July 27), our conscience is clean,&amp;quot; pahayag ng dalawa. (Ulat ni Joy Cantos)</body>
<link>http://www.philstar.com/Article.aspx?articleId=216575&amp;publicationSubCategoryId=92</link>
</article>
<article>
<title>Ebidensiya, testigo isapubliko</title>
<author>Joy Cantos</author>
<date>
<month>August</month>
<day>08</day>
<year>2003</year>
</date>
<body>Hinamon ni Defense Secretary Angelo Reyes kahapon ang mga coup plotters na nagdadawit sa kanya sa Davao bombing na ilantad ang kanilang mga testigo at isapubliko ang kanilang mga ebidensiya. &amp;quot;If they have the evidence and testimonies that I bombed Davao, come forward and present those evidence immediately,&amp;quot; pahayag ni Reyes sa ginanap na Newsmakers Breakfast Forum sa Century Park Hotel, Manila kahapon ng umaga. Napakarami umanong sinasabi ng mga abogado ng mga nagrebeldeng sundalo subalit wala namang maipakitang mga ebidensiya. &amp;quot;What is happening here is that Im being tried by publicity. The lawyers say so many things without presenting the evidence.&amp;quot; Himutok ng defense chief, hindi lamang siya ang biktima ng nangyayaring &amp;quot;trial by publicity&amp;quot; kundi ang buong military at defense department. Nangangamba si Reyes na kung magpapatuloy ito ay tuluyang mawawalan na ng kumpiyansa ang publiko sa kasundaluhan na siyang gustong mangyari umano ng mga kalaban ng republika. (Ulat ni Joy Cantos)</body>
<link>http://www.philstar.com/Article.aspx?articleId=216580&amp;publicationSubCategoryId=92</link>
</article>
<article>
<title>Puganteng ASG bomb expert, MILF leader todas</title>
<author>Joy cantos</author>
<date>
<month>August</month>
<day>08</day>
<year>2003</year>
</date>
<body>Napatay ang isa sa dalawang bomb expert ng Abu Sayyaf na kasama ni Indonesian terrorist Fathur Rohman Al-Ghozi na tumakas sa Camp Crame, at isa pang lider ng Moro Islamic Liberation Front (MILF) matapos na tangkaing agawin ang armas ng mga umaresto sa mga itong sundalo, kahapon ng umaga sa isang liblib na lugar sa Sultan Naga Dimaporo, Lanao del Sur. Si Abdulmukin Edris, may patong sa ulo na P3 milyon, ay napaslang dakong alas-4 ng hapon kasama si MILF commander Mamud Esmael, deputy commander ni Kumander Latip na aktibong nag-ooperate sa naturang lalawigan. Base sa report ng tanggapan ni Armys 4th Infantry Division Chief Major Gen. Cristolito Balaoing, sina Edris at Esmael ay patungo umano sa hideout ni Al-Ghozi ng madakip sa checkpoint ng mga elemento ng Task Group Charlie sa ilalim ng pamumuno ni Capt. Cristobal Julian Paolo Perez sa Bgy. Banga-an, Sultan Naga Dimaporo. Habang inieskortan ng militar ang dalawang suspek ay tinangka umanong agawin ng mga ito ang armas ng kanilang mga escort kaya napilitan ang mga sundalo na silay pagbabarilin. Positibong kinilala si Edris ng mga residente ng Basilan. Magugunita na si Edris ay nadakip ng militar noong Mayo 6 ng taong ito sa Basilan at tumakas sa detention cell ng PNP-Intelligence Group sa Camp Crame nitong Hulyo 14 kasama ang isa pang bomb expert ng Sayyaf na si Omar Opik Lasal alyas Merang Abante. Nagpapatuloy naman ang manhunt operations kina Al-Ghozi at Abante na pinaniniwalaang narito pa sa bansa. (Ulat ni Joy cantos)</body>
<link>http://www.philstar.com/Article.aspx?articleId=216584&amp;publicationSubCategoryId=92</link>
</article>
<article>
<title>Evidence vs Gringo nasa kilikili</title>
<author>Malou Rongalerios</author>
<date>
<month>August</month>
<day>09</day>
<year>2003</year>
</date>
<body>Mas mabilis na mapapatunayan kung totoong guilty ang mga akusadong junior officers ng AFP na kasapi sa Magdalo Group kung isasailalim sa pagsusuri ang kilikili ng mga ito at magsasagawa ng DNA test sa bandilang pinatakan nila ng dugo. Ito ang iginiit kahapon ni Muntinlupa Rep. Rufino Biazon kaugnay sa isiniwalat ni Major Perfecto Rajil sa kanyang affidavit na mismong si Sen. Gregorio Honasan ang namuno sa isinagawang blood compact ng Magdalo group sa San Juan. &amp;quot;Kung totoo ang sinabi ni Maj. Rajil, ang pinakamabilis na paraan para mapatunayan ang kasalanan ng mga junior officers at ni Sen. Honasan ay tingnan lamang ang kanilang mga kilikili,&amp;quot; ani Biazon. Base aniya sa salaysay ni Rajil, noong Hunyo 4, 2003 ay ipinakita ni Honasan sa mga mutineers ang paghihiwa nito sa may kaliwang bahagi ng kilikili at ipinatak ang dugo sa bandila ng Magdalo Group. Sa isasagawa naman aniyang DNA test sa bandilang ginamit ay matutukoy kung sinu-sino sa mga batang opisyal ng AFP ang dumalo sa kontrobersiyal na blood compact. &amp;quot;Find the mark and the flag. Perform the armpit and DNA test,&amp;quot; pahayag ni Biazon. Posible anyang kaya nagtatago ngayon si Honasan ay upang hindi mabusisi ang kanyang kaliwang kilikili o maaring pinapagaling niya muna ang sugat. (Ulat ni Malou Rongalerios)</body>
<link>http://www.philstar.com/Article.aspx?articleId=216672&amp;publicationSubCategoryId=92</link>
</article>
<article>
<title>Edris 'sinalvage' para di pumiyok ?</title>
<author>Rudy Andal</author>
<date>
<month>August</month>
<day>09</day>
<year>2003</year>
</date>
<body>Ibinunyag kahapon ni Senator John Osme&amp;ntilde;a na &amp;quot;sinalvage&amp;quot; ang Abu Sayyaf bomb expert na si Abdulmukin Edris upang hindi na ito makapagsalita pa kung sinu-sino ang tumulong sa kanila ni Indonesian terrorist Fathur Rohman Al-Ghozi na tumakas mula sa kanilang selda sa PNP-Intelligence Group compound sa Camp Crame. Sinabi ni Sen. Osme&amp;ntilde;a, isang contact niya mula sa Lanao ang nagbunyag na &amp;quot;pinatay&amp;quot; si Edris at kasama nitong si Mahmood Esmael na kumander ng MILF noong Huwebes sa Sultan Naga Dimaporo, Lanao del Norte. &amp;quot;May Lanao contacts suspected that Edris had been under custody for some time and the supposed arrest last Thursday was a sham,&amp;quot; wika pa ng senador. Iginiit ni Osme&amp;ntilde;a na hindi siya makapaniwala sa mga lumang linya ng militar na matapos maaresto si Edris sa isang military checkpoint ay nagawa nitong mang-agaw ng baril sa kanyang military escorts habang papunta umano sila sa hideout ni Al-Ghozi at isa pang kasamang pumuga na si ASG bomb expert Merang Abante. &amp;quot;No fugitive especially a high profile like Edris would recklessly pass through a military checkpoint,&amp;quot; wika pa ni Osme&amp;ntilde;a. May patong na P3 milyon sa ulo si Edris matapos itong tumakas noong Hulyo 14 kasama sina Al-Ghozi at Abante. Inamin naman ni Osme&amp;ntilde;a na mahihirapan nang patunayan ng kanyang Lanao contacts ang mga ibinunyag nito matapos tuluyang &amp;quot;patahimikin&amp;quot; si Edris. (Ulat ni Rudy Andal)</body>
<link>http://www.philstar.com/Article.aspx?articleId=216679&amp;publicationSubCategoryId=92</link>
</article>
<article>
<title>Pagkamatay ni Edris ilahad</title>
<author>Lilia Tolentino/Malou Rongalerios/Joy Cantos</author>
<date>
<month>August</month>
<day>09</day>
<year>2003</year>
</date>
<body>Hiniling ni Surigao del Sur Rep. Prospero Pichay sa liderato ng AFP na ilahad sa publiko ang tunay na pangyayari sa likod ng naganap na pagdakip at pagkakapatay kay Abdulmukin Edris. Sa isang pahayag, sinabi ng chairman ng House committee on national defense na maaaring mag-isip ng masama ang publiko na talagang pinatay si Edris upang hindi ito makapagbigay ng impormasyon sa pagtakas nila sa piitan ng Camp Crame ni Fathur Rohman Al-Ghozi. Bunga nito, inutos na ni Pangulong Arroyo na magpaliwanag sa publiko ang AFP sa insidente ng pagkamatay ni Edris para mapawi ang haka-hakang biktima ito ng &amp;quot;salvaging.&amp;quot; Bagaman pinuri ng Pangulo ang AFP Southcom sa pagkakaaresto kay Edris ay isang imbestigasyon ang inutos niyang isagawa. Ayon naman kay AFP Vice Chief of Staff at Spokesman Lt. Gen. Rodolfo Garcia, walang naganap na rubout sa pagkakapaslang ng militar kay Edris. Ikinatwiran ni Garcia na wala na umanong pagpipilian pa ang Armys Task Group Charlie na pinamumunuan ni Capt. Cristobal Paolo Perez kundi barilin si Edris at ang kasama nitong nahuling si MILF sub-commander Mahmood Esmael ng tangkain ng mga itong mang-agaw ng baril. Maayos anyang naipatupad ng militar ang &amp;quot;rules of engagement&amp;quot; sa paghuli kay Edris. Para kay Surigao del Norte Rep. Robert Ace Barbers, hindi na mahalaga kung naging biktima ng salvaging si Edris. Ang importante aniya ay napilayan na ang terror group na nakabase sa Pilipinas. (Ulat nina Lilia Tolentino/Malou Rongalerios/Joy Cantos)</body>
<link>http://www.philstar.com/Article.aspx?articleId=216686&amp;publicationSubCategoryId=92</link>
</article>
<article>
<title>Laarni kinasuhan ng rebelyon</title>
<author>Ellen Fernando/Doris Franche</author>
<date>
<month>August</month>
<day>09</day>
<year>2003</year>
</date>
<body>Sinampahan na rin ng kasong rebelyon at illegal possession of firearms sa Department of Justice (DOJ) ang dating aktres na si Laarni Enriquez kasama ang tatlo pang sibilyan kaugnay ng pagkakasamsam ng mga gamit ng junior officers sa kanyang tahanan sa nabigong kudeta noong Hulyo 27 sa Oakwood Hotel. Batay sa complaint-affidavit na inihain nina Interior and Local Government (DILG) Sec. Joey Lina at National Capital Region Police Office (NCRPO) chief deputy director Reynaldo Velasco, lumilitaw na ginawang hideout ng Magdalo ang townhouse ni Enriquez na matatagpuan sa #461 JB Vargas st., Bagong Silang, Mandaluyong. Sa ginawang raid ng mga tauhan ng Eastern Police District (EPD) ay natuklasan ang ibat ibang mga armas, bala at mga gamit ng mga sundalong nag-alsa. Kabilang pa sa mga ebidensiya ay ang salaysay ni Liezel Magpoc na nagpapatunay na inilipat lamang sa pangalan niya ang pagmamay-ari ng bahay mula kay Enriquez. Isinama din sa mga ebidensiya ang Deed of Absolute Sale of Real Property mula kay Virginia Melevo para kay Enriquez at ang dokumento ng pagbebenta ni Enriquez ng nasabing ari-arian kay Magpoc. Umamin si Magpoc na ipinangalan lang sa kanya ang bahay pero nagkasundo na kay Enriquez pa rin ang pagmamay-ari nito. Si Magpoc ang pinakamabigat na testigo ng gobyerno laban kay Enriquez kaya pinag-aaralan na kung ilalagay siya sa Witness Protection Program. Kasama rin sa kinasuhan sina Engr. Romy Escalona, isang alyas Mam at alyas Mayor. Inaasahang magpapalabas ng subpoena para sa mga akusado sa darating na Lunes. (Ulat nina Ellen Fernando/Doris Franche)</body>
<link>http://www.philstar.com/Article.aspx?articleId=216692&amp;publicationSubCategoryId=92</link>
</article>
<article>
<title>Walang double jeopardy sa mutineers</title>
<author>Ely Saludar</author>
<date>
<month>August</month>
<day>09</day>
<year>2003</year>
</date>
<body>Tiniyak ng Palasyo na hindi lalasapin ang double jeopardy sa kasong kinakaharap ng mga nagrebeldeng sundalo. Sinabi ni Presidential Spokesman Ignacio Bunye na nagkakaroon ngayon ng koordinasyon ang Department of Justice at ang Judge Advocate General Office (JAGO) upang makabuo ng consensus kung saang korte dapat paharapin ang mga rebeldeng sundalo. Ayon kay Bunye, hindi tutol ang Palasyo na pag-aralang mabuti ang usapin hinggil sa kung saan dapat humarap ang mga nag-aklas na sundalo kung ito ay sa military court na lumabag sa Articles of War o sa civilian court sa pamamagitan ng Revised Penal Code. Ipinaliwanag naman ni Bunye na maaaring humarap sa civilian at military courts ang mga mutineers kung magkakaiba ang asunto para maiwasan ang pagkakaroon ng double jeopardy. Nauna rito, isinampa na ng DOJ ang kasong kudeta sa Makati Regional Trial Court laban sa mga ito samantalang isinusulong rin ang kaso sa military court kung kaya lumutang ang usapin sa double jeopardy. (Ulat ni Ely Saludar)</body>
<link>http://www.philstar.com/Article.aspx?articleId=216698&amp;publicationSubCategoryId=92</link>
</article>
<article>
<title>Utang na pamana ni Arroyo:P 44,000 bawat Pinoy</title>
<author>Malou Rongalerios</author>
<date>
<month>August</month>
<day>09</day>
<year>2003</year>
</date>
<body>Aabot sa P44,000 ang ipapamanang utang ng administrasyong Arroyo sa bawat Pilipino. Ito ang sinabi kahapon ni House Minority Leader Carlos Padilla kaugnay sa napakalaking utang ng bansa na umaabot na sa P3.54 trillion. Lalo lamang aniyang nabaon sa utang ang mga Pilipino dahil sa walang pakundangang pangungutang ng pondo ng administrasyong Arroyo para gamitin sa operasyon ng gobyerno nito. Mula aniya sa pinakamatandang Pinoy hanggang sa bagong panganak na sanggol, ang bawat lalaki at babae ay may utang na P44,000. Dapat anyang magisip-isip ang Pangulo at ipatigil na ang pangungutang sa nalalabing siyam na buwan ng kanyang administrasyon. Niliwanag ni Padilla na ang per capita debt ay ibinase sa kasalukuyang national outstanding debt ng gobyerno na P3.45 trilyon. Noong nakalipas na taon ang per capita debt ng bawat Pilipino ay P37,875 batay na rin sa utang ng bansa na P2.6 trilyon. Mas malaki pa ang ginawang pangungutang ng administrasyong Arroyo kumpara sa naging utang ng Estrada, Ramos at Aquino administrations. Isang dahilan kung bakit umaasa ang gobyerno sa pangungutang ay dahil sa nabigo ang mga kinauukulang ahensiya sa pangongolekta ng buwis sa kabila ng mga batas na ipinasa ng Kongreso ukol dito. Bukod pa dito ang P212 bilyong deficit noong nakalipas na taon. (Ulat ni Malou Rongalerios)</body>
<link>http://www.philstar.com/Article.aspx?articleId=216702&amp;publicationSubCategoryId=92</link>
</article>
<article>
<title>Malaca&amp;ntilde;ang walang magagawa sa oil price hike</title>
<author>Lilia Tolentino</author>
<date>
<month>August</month>
<day>09</day>
<year>2003</year>
</date>
<body>Walang pigil na magagawa ang Malaca&amp;ntilde;ang sa pagtaas ng presyo ng gasolina kahit may ipinatutupad na &amp;quot;state of rebellion,&amp;quot; ayon kay Trade and Industry Secretary Mar Roxas. Sinabi ni Roxas na ang awtomatikong price control na saklaw ng idineklarang state of rebellion ay ang halaga ng basic commodities tulad ng bigas, asukal, gatas, karne at iba pa na sakop ng Price Consumers Act. Ang gasolina at iba pang produktong petrolyo bagaman anya basic needs ay hindi saklaw ng nabanggit na batas at ang presyo nito ay sakop ng Oil Deregulation Law. Wika ni Roxas, hindi saklaw ng DTI ang pamantayan sa presyo ng langis kundi ang Energy Regulatory Board. Ang paglilinaw ay ginawa ni Roxas kasunod ng naging desisyon ng tatlong malalaking kumpanya ng langis na kinabibilangan ng Caltex, Shell at Petron na magtaas na rin ng presyo ng gasolina at diesel sa bawat litro nito matapos maunang magtaas ang Eastern,Total at Flying V. Ayon kay Roxas, puspusang nagsasagawa ng monitoring ang DTI sa presyo ng pangunahing bilihin at ang kanyang obserbasyon ay nananatili namang matatag ang presyo ng mga ito sa kabila ng naganap na Oakwood mutiny. (Ulat ni Lilia Tolentino)</body>
<link>http://www.philstar.com/Article.aspx?articleId=216704&amp;publicationSubCategoryId=92</link>
</article>
<article>
<title>3 dedo sa pagtugis kay Al-Ghozi</title>
<author>Joy Cantos</author>
<date>
<month>August</month>
<day>11</day>
<year>2003</year>
</date>
<body>Tatlong pinaghihinalaang miyembro ng mga rebeldeng Muslim ang napaslang habang anim na sundalo ang nasugatan matapos ang sagupaan sa pagitan ng tropa ng Armed Forces of the Philippines (AFP) sa mga armadong kalalakihan sa hinihinalang humahawak at nagtatago sa puganteng si Indonesian terrorist Fathur Rohman Al-Ghozi sa Lanao del Norte kahapon. Ayon kay 1st Infantry Division Chief Major Gen. Trifino Salazar, namumuno sa pagtugis kay Al Ghozi na naganap dakong alas-11 ng umaga ang bakbakan sa bulubundukin ng Brgy. Rebucon, bayan ng Sultan Naga-Dimaporo sa Katimugang bahagi ng nasabing lalawigan habang nagsasagawa ng strike operations ang tropa ng pamahalaan. &amp;quot;Nagkaroon ng matinding habulan at barilan. Ang mga Scout Rangers ang sumagupa sa mga rebeldeng posibleng humahawak kay Al Ghozi. Tatlong rebelde ang napatay at anim na sundalo ang nasugatan,&amp;quot; ani Salazar. Ang mga nasugatang sundalo na hindi pa inihayag ang mga pangalan ay pawang miyembro ng Task Force Panther ng 1st Scout Rangers Battalion ng Armys Special Operations Command. Sinabi ni Salazar na hindi pa mabatid kung saang grupo ng rebelde ang mga napatay bagaman ang lugar na pinangyarihan ng enkuwentro ay kilalang teritoryo ng separatistang Moro Islamic Liberation Front (MILF) na ayon sa mga intelligence operatives sa nasabing rehiyon ay may kaugnayan sa international terrorist group na Jimaah Islamiyah. Habang kainitan ng sagupaan, sinabi ni Salazar na agad silang nagpadala ng attack helicopters sa nasabing lugar na nagsilbing suporta sa mga ground troops ng AFP. Kinumpirma naman ni AFP spokesman Lt. Col. Daniel Lucero ang nasabing bakbakan subalit hindi pa nila batid kung nasaan si Al Ghozi. Samantala, sinabi ni Lucero na kuwentong barbero lamang at wala pang malinaw na basehan ang AFP sa ulat na patay na si Al Ghozi matapos na kumalat ang balita. Aniya, nananatiling pangarap ng militar na madakip ng buhay si Al Ghozi at di nila alam kung paano kumalat ang balitang patay na ang nasabing terorista. Samantala, naisiwalat muna ni Abu Sayyaf bomb expert Adbulmukin Edris sa mga army interrogators kung saan nagtatago ang international terrorist na si Al Ghozi bago ito napatay ng mga sundalo. Sinabi ni Presidential Assistant for Mindanao Affairs Jesus Dureza na matapos na maaresto si Edris ay ito sana ang mangunguna upang ituro ang pinagtataguan ni Al Ghozi sa Lanao del Norte. Ipinaliwanag ni Dureza na mula sa tactical interrogation ay nakakuha muna ng malinaw na impormasyon ang militar bago napatay si Edris matapos na umanoy mang-agaw ng baril sa mga sundalo. Ayon kay Dureza, sinusuyod na ngayon ng militar ang magubat na lugar na pinaniniwalaang doon nagtatago si Al Ghozi taliwas sa ulat na kasama ito sa napatay. Bukod dito, sinabi ni Dureza na nakuha rin ng militar ang sapat na impormasyon kung papaano nakatakas sa loob ng Camp Crame ang tatlong terorista. Gayunman, ikinatuwiran ni Dureza na hindi pa maaaring ilabas sa publiko ang mga ibinunyag ni Edris at hindi rin ito tiyak kung may idinawit na pangalan ng opisyal na tumulong sa kanilang pagpuga. (Ulat ni Joy Cantos)</body>
<link>http://www.philstar.com/Article.aspx?articleId=216832&amp;publicationSubCategoryId=92</link>
</article>
<article>
<title>6,000 Pinoy may AIDS</title>
<author>Danilo Garcia</author>
<date>
<month>August</month>
<day>11</day>
<year>2003</year>
</date>
<body>Umakyat na sa 6,000 Pilipino ang naitala ng Department of Health (DOH) na nagtataglay ng nakahahawa at nakamamatay na sakit na Acquired Immune Defficiency Syndrome (AIDS) sa kabila ng kampanya para mapigilan ang pagkalat nito. Sa ginanap na HIV-AIDS National Information Dessimination Forum, sinabi ni Dr. Ricardo Mateo, chairman ng National Sentinel Surveillance System na bigo ang pamahalaan sa pagpapakalat ng impormasyon ukol sa nasabing sakit dulot ng patuloy na pagtaas ng bilang ng carrier nito. Aniya, ang mga Class A hanggang C na Pilipino lamang umano ang naaabot ng impormasyon ng pamahalaan laban sa AIDS at hindi na nakakarating pa sa maralitang Pilipino na nasa Class D pababa. Malaking porsyento naman ng 6,000 HIV positive ay pawang mga lalaki na aktibo sa pakikipagtalik sa ibat ibang partners. Dahil dito, nanawagan ang DOH sa mga kalalakihan na maging maingat sa pakikipagtalik sa pamamagitan ng paggamit ng condom at maging tapat sa kanilang asawa. Kataka-taka naman na 1 porsyento lamang sa naturang datos o higit sa 60 katao ay mga sex workers o prostitutes. Ito ay dahil umano sa marami sa mga sex workers na kontaminado sa nasabing sakit ay hindi na natutungo sa mga pagamutan kaya malaking porsyento ng mga ito na carrier ay hindi nakatala sa DOH. Nanawagan pa si Mateo sa publiko na kilalaning mabuti muna ang bawat sexual partners bago makipagtalik dahil sa maaaring isa na ito sa mga HIV carriers na nagtatago sa DOH at nagpapakalat ng nasabing sakit. (Ulat ni Danilo Garcia)</body>
<link>http://www.philstar.com/Article.aspx?articleId=216842&amp;publicationSubCategoryId=92</link>
</article>
<article>
<title>Mind torutre dinaranas ng Magdalo leaders</title>
<author>Joy Cantos</author>
<date>
<month>August</month>
<day>11</day>
<year>2003</year>
</date>
<body>Dumaranas ngayon ng matinding psychological torture ang limang top leaders ng Magdalo Group na nakakulong sa detention cell ng Intelligence Service of the Armed Forces of the Phils. (ISAFP). Ayon sa mga abogado ng nasabing grupo, tuluyan na umanong nilabag ng bagong ISAFP chief na si Maj. Gen. Pedro Cabuay ang karapatan ng kanilang mga kliyente. Dahil dito, nakatakdang magsampa ngayon ng mosyon ang mga abogado ng mga nag-alsang opisyal sa Korte Suprema upang huwag sikilin ang kanilang indibiduwal na karapatan ng naturang mga junior officers. Sinabi ni Atty. Homobono Adaza, isa mga lead counsel ng Magdalo Group na magsasampa sila ng petisyon para sa writ of habeas corpus at hihilingin din nila ang kalayaan ng kanilang mga kliyente. &amp;quot;The government is gagging them, depriving them of their constitutional rights,&amp;quot; pahayag ni Adaza. Kabilang sa nasabing grupo sina Lt. Sr. Grades Antonio Trillanes IV, James Layug, Army Capts. Gerardo Gambala, Milo Maestrecampo at Marine Capt. Gary Alejano, pawang sa Philippine Mlitary Academy Class l995. Inirereklamo ng mga lider ng Magdalo Group, ayon na rin kay Adaza ang pagsikil ng kanilang karapatan na maipahayag ang kanilang mga hinaing habang limitado na rin ang pagbisita sa mga ito ng kanilang mga abogado. &amp;quot;Under the law, they are entitled to be visited by their lawyers anytime of the day. Even the convicted criminials at the Muntinlupa are allowed to be visited anytime,&amp;quot; ani Adaza. (Ulat ni Joy Cantos)</body>
<link>http://www.philstar.com/Article.aspx?articleId=216851&amp;publicationSubCategoryId=92</link>
</article>
<article>
<title>Mediamen bibigyan ng special privilege bilang botante</title>
<author>Danilo Garcia</author>
<date>
<month>August</month>
<day>11</day>
<year>2003</year>
</date>
<body>Pinag-aaralan ngayon ng Commission on Elections (Comelec) ang posibleng pagbibigay ng special privilege sa mga mediamen na makaboto kahit saang polling precinct dahil sa kanilang uri ng trabaho. Sinabi ni Comelec Chairman Benjamin Abalos Sr. na nararapat na maipasok sa sistema ng &amp;quot;absentee voting&amp;quot; ang mga media practitioners dahil sa uri ng on the field na trabaho. Marami aniya sa mga mamamahayag ay hindi nagagawang makaboto sa tuwing idaraos ang eleksyon dahil sa kumukober ang mga ito sa kanilang beats o area of assignment at ang iba ay sa mismong kaganapan ng eleksyon. Niliwanag ng Chairman na wala namang panahon ang mga mediamen na magtungo pa sa mga polling precincts kung saan nakarehistro ang kanilang pangalan upang makaboto. &amp;quot;Kung mga Overseas Filipino Workers, sundalo at mga guro ay pasok sa special privilege ng absentee voting ay dapat rin na kasama dito ang mga mediamen dahil nasa ibat ibang lugar ang mga ito sa tuwing araw ng eleksyon,&amp;quot; ani Abalos. Ipinanukala ni Abalos na makaboto ang mga mediamen sa mga pinakamalapit na polling precincts at maaaring magpakita ng identification cards ng kanilang media affiliation at pumirma sa ilang dokumento. Gayunman, maaari lamang iboto ng mga mediamen ang mga national seat candidates at bawal nang bumoto para sa mga lokal na kandidato mula sa lugar na natapatan nilang botohan.(Ulat ni Danilo Garcia)</body>
<link>http://www.philstar.com/Article.aspx?articleId=216855&amp;publicationSubCategoryId=92</link>
</article>
<article>
<title>Customs guard isa na namang bayani sa NAIA</title>
<author>Butch Quejada</author>
<date>
<month>August</month>
<day>11</day>
<year>2003</year>
</date>
<body>Isa na namang tauhan ng Bureau of Customs na nakatalaga sa Ninoy Aquino International Airport (NAIA) ang nagpakita ng kagitingan at katapatan sa tungkulin kahit na dumaranas ng kahirapan makaraang ibalik nito ang pitakang naglalaman ng mahigit sa P.2 milyon at mga credit cards kamakalawa. Kinilala ni BOC-NAIA District Collector Celso Templo ang tinaguriang &amp;quot;Honest Customs Guard&amp;quot; na si Joselito Samson, ng Aircraft Operations Division na pinamumunuan ni Collector Willie Jurado at nakatalaga sa boarding gate ng NAIA Terminal 1. Walang pasidlan ng kagalakan si Seong Youn-Yoo, 41-anyos na Koreanong pasahero nang muling maibalik ang nawalang wallet nito na naglalaman ng ibat ibang denominasyon ng salapi na binubuo ng $2,900; 197,000 Korean won; 20,000 yen at anim na credit cards. Ayon kay Youn-Yoo, dahilan na rin sa pagmamadaling makababa sa eroplano ay hindi nito namalayan na naiwanan nito sa loob ng Korean Airlines flight KE-621 ang kanyang pitaka makaraang lumapag sa NAIA dakong alas-11 ng umaga. Sinabi naman si Samson na kanyang nakita ang pitaka habang nagsasagawa ng inspeksyon sa loob ng eroplano kaya agad nitong ipinagbigay-alam sa kanyang nakatataas na opisyal na nagbigay naman ng aknowledgement receipt batay sa isinagawang imbentaryo ng mga salapi at mahahalagang bagay na nilalaman ng wallet. Matapos na magpasalamat ang dayuhan kay Samson , nangako na gagawa ito ng liham kay Templo para kilalanin ang kabayaning ginawa nito bilang Customs Guard. (Ulat ni Butch Quejada)</body>
<link>http://www.philstar.com/Article.aspx?articleId=216863&amp;publicationSubCategoryId=92</link>
</article>
<article>
<title>Marines ipakakalat sa Metro Manila</title>
<author>Ely Saludar</author>
<date>
<month>August</month>
<day>11</day>
<year>2003</year>
</date>
<body>Plano ng Malaca&amp;ntilde;ang ang pagpapakalat ng mga miyembro ng Philippine Marines sa Metro Manila dahil sa panibagong banta ng terorismo sa bansa. Ayon kay Presidential Spokesman Ignacio Bunye, pinag-uusapan na sa Palasyo ang nasabing hakbang. Ito ay matapos na makasama ang Pilipinas sa sinasabing target ng international terrorists matapos ang pambobomba sa Jakarta, Indonesia. Gayunman, muling umapela ang Malaca&amp;ntilde;ang sa publiko na maging alerto at tumulong sa pamahalaan hinggil sa pagmamanman laban sa mga terorista. Ayon kay Bunye, malaki ang maitutulong ng publiko subalit kailangang manatiling kalmado sa lahat ng sitwasyon. Nanawagan din ang palasyo na itigil na ang mga iresponsableng text messages na nakapagbibigay alarma sa publiko. (Ulat ni Ely Saludar)</body>
<link>http://www.philstar.com/Article.aspx?articleId=216866&amp;publicationSubCategoryId=92</link>
</article>
<article>
<title>Militar nalusutan ni Al-Ghozi</title>
<author>Lilia Tolentino at Joy Cantos</author>
<date>
<month>August</month>
<day>12</day>
<year>2003</year>
</date>
<body>Binalaan ni Pangulong Arroyo ang lahat na armadong grupo na tutulong sa pagkakanlong sa puganteng si Fathur Rohman Al-Ghozi, itoy matapos makawala sa security dragnet ng magkasanib na puwersa ng PNP at AFP sa Lanao del Norte ang naturang Indonesian terrorist. &amp;quot;We issue a strong warning to any armed groups in the area that are coddling Al-Ghozi that they will definitely suffer the direct consequences. We look forward to the cooperation of the Moro Islamic Liberation Front in the manhunt under its commitments to the peace process,&amp;quot; anang Pangulo. Nabatid kay AFP Southern Command chief, Lt. Gen. Roy Kyamko na napasok kahapon ng umaga ng mga sundalo ang kuta ni Al-Ghozi sa Lampinitan mountain complex sa Sultan Naga Dimaporo, Lanao del Norte kung saan iniulat na nagtatago ang puganteng terorista. Subalit bago pa man makarating ang mga tropa ng gobyerno sa mga lugar ng Rebucon, Dilama at Bangko, ay nakapuslit na umano si Al-Ghozi. Sa kasalukuyan ay dalawang batalyon ng militar ang patuloy na sumusuyod sa mga lalawigan ng Lanao del Norte, Lanao del Sur at ilang bahagi ng Zamboanga del Sur. Samantala, inihayag ng Pangulo na walang dapat na ipangamba ang mamamayan ng Mindanao na palalawakin pa ang lugar ng military operation sa pagtugis kay Al-Ghozi at grupo nito. Ang mga puwersa anya ng MILF sa lugar na saklaw ng military operation sa pagtugis kay Al-Ghozi ay kailangang magbigay daan sa mga tumutugis na sundalo. (Ulat nina Lilia Tolentino at Joy Cantos)</body>
<link>http://www.philstar.com/Article.aspx?articleId=216943&amp;publicationSubCategoryId=92</link>
</article>
<article>
<title>State of rebellion inalis na</title>
<author>Rudy Andal</author>
<date>
<month>August</month>
<day>12</day>
<year>2003</year>
</date>
<body>Tinanggal na kahapon ni Pangulong Arroyo ang pagpapatupad ng &amp;quot;state of rebellion&amp;quot; dahil wala na anya ang matinding banta sa seguridad ng bansa. Dalawang linggo ring ipinatupad sa buong bansa ang state of rebellion matapos ibaba ng Pangulo dahil sa pag-aalsa ng mga sundalo noong Hulyo 27 sa kasagsagan ng Oakwood mutiny sa Makati. Pero hindi umano ito nangangahulugan na magre-relax na lang ang pulisya at militar. Mananatili anya ang red alert dahil maaaring magkaroon ng panibagong tangkang pabagsakin ang gobyerno. Kinatigan naman kahapon ng Senado ang ginawang desisyon ng Pangulo na alisin na ang state of rebellion. Nanawagan si Senate President Franklin Drilon kay Sen. Gregorio Honasan na lumitaw na para sagutin ang kasong kudeta laban sa kanya. Nawala na rin anya ang pangamba sa warrantless arrest at naalis na rin ang agam-agam at usap-usapan na mayroong banta pa rin sa kalayaan ng indibidwal sa pamamagitan ng warrantless arrest. Nakahinga naman ng maluwag ang mga negosyante sa pag-aalis sa state of rebellion. Hindi anya naging maganda ang naging dating nito sa mga dayuhang mamumuhunan. Gayunman, kampante ang mga negosyante na kontrolado pa rin ng administrasyon ang sitwasyon at anila, babalik na uli ang magandang kalakaran sa negosyo. (Ulat ni Rudy Andal)</body>
<link>http://www.philstar.com/Article.aspx?articleId=216956&amp;publicationSubCategoryId=92</link>
</article>
<article>
<title>Inosente ako</title>
<author>Anna Sanchez/Edwin Balasa/Grace dela Cruz</author>
<date>
<month>August</month>
<day>12</day>
<year>2003</year>
</date>
<body>Sa kauna-unahang pagkakataon ay lumantad na rin sa publiko ang kontrobersiyal na mistress ni dating Pangulong Joseph Estrada na si Laarni Enriquez kasama ang kanyang panganay na anak na babae. Naging emosyonal ang unang pagharap sa publiko ni Enriquez na kinasuhan ng rebelyon sa DOJ ng PNP. Ipinagmatigasan ni Enriquez na inosente siya sa mga ibinibintang sa kanya at ni hindi anya niya kilala ang sinuman sa mga nagrebeldeng sundalo na nag-aklas at nagtangkang pabagsakin ang pamahalaan. Inamin ni Enriquez na sa kanya ang ni-raid na townhouse sa J. Vargas st., Bgy. Bagong Silangan, Mandaluyong City subalit inilipat na umano niya ito kay Liezel Magpoc, ang sinasabing nakabili ng bahay, dahil nahihirapan aniya siyang ibenta ang nasabing ari-arian dahilan sa stigma ng impeachment case laban sa pinatalsik na pangulo. Ayon kay Enriquez, &amp;quot;kinumbinsi&amp;quot; lamang umano ng pamahalaan si Magpoc na aminin na siya pa rin ang nagmamay-ari ng bahay upang magbigay ito ng mga pahayag na makapagdidiin sa kanya. &amp;quot;Why me? I really dont want to face the cameras and scandalize president Estrada but they forced me,&amp;quot; saad ni Enriquez. Ipinahayag din ni Enriquez na nangangamba siya sa posibilidad na makulong siya dahil sa non-bailable ang nasabing kaso. Hindi naman iiwan ni Jerika Larize Ejercito, 18, panganay na anak ni Enriquez, ang kanyang ina kahit na arestuhin pa ito at dalhin sa kulungan. Aniya, ang kanyang ina ay isa lamang simpleng maybahay, isang simpleng ina na ang ginagawa lamang sa araw-araw ay ang pagluluto, paglilinis ng bahay at pag-aalaga ng kanyang mga anak. Naniniwala aniya siya na walang kakayahan ang kanyang ina para gawin ang ibinibintang sa kanya. Ayon naman sa abugado ni Enriquez na si Rufus Rodriguez na walang matibay na ebidensiya na direktang mag-uugnay sa kanyang kliyente sa Magdalo group. Hindi rin umano magagamit ang mga sinasabing ebidensiya na nakuha sa bahay ni Enriquez sa korte dahil illegal itong kinuha. Samantala, nasa ilalim na ng watchlist ng Bureau of Immigration sina Enriquez at Magpoc batay na rin sa kahilingan ng DILG at PNP ng Mandaluyong City upang hindi makalabas ng bansa ang dalawa. (Ulat nina Anna Sanchez/Edwin Balasa/Grace dela Cruz)</body>
<link>http://www.philstar.com/Article.aspx?articleId=216960&amp;publicationSubCategoryId=92</link>
</article>
<article>
<title>'Substitute' sa eleksiyon bawal</title>
<author>Danilo Garcia</author>
<date>
<month>August</month>
<day>12</day>
<year>2003</year>
</date>
<body>Nakatakdang ipagbawal na ng Comelec ang nakagawian nang pagpapalit ng kandidato sa bisperas ng eleksiyon kung saan hindi na iniiba ang pangalan na nakalagay sa balota. Sinabi ni Comelec Chairman Benjamin Abalos na maituturing na isang panloloko ang naturang nakagawian na dahil sa hindi naman ang taong nakalagay ang pangalan sa balota ang kanyang maihahalal. Ipinaliwanag nito na sa mga nagdaang eleksiyon, pinapayagan kahit sa bisperas ng eleksiyon na magkaroon ng &amp;quot;substitute&amp;quot; ang isang kandidato kapag umatras ito sa kandidatura. Dahil sa kulang na sa oras, hindi na papalitan ang kanyang pangalan sa balota. Sa oras na manalo naman ito, hindi siya ang uupo sa puwesto ngunit ang kanyang kahalili na walang kamuwang-muwang ang publiko dahil sa hindi nasabihan, &amp;quot;A vote for the substituted is a vote for the substitute, iyan ang nangyayari lalo na sa mga probinsiya kaya lalong nagkakaroon ng gulo at election protest,&amp;quot; ani Abalos. Sinabi ni Abalos na ipapanukala nila na itakda ang 45-araw para sa pagpapalit ng kandidato kapag nais na mag-withdraw ng orihinal na tatakbo. Pinag-aaralan ngayon ng Comelec ang isinasaad ng batas upang magrekomenda ng mga ammendments sa mga butas na itinatadhana nito. (Ulat ni Danilo Garcia)</body>
<link>http://www.philstar.com/Article.aspx?articleId=216968&amp;publicationSubCategoryId=92</link>
</article>
<article>
<title>Sundalo, binawian ng award sa pagkakasangkot sa kudeta</title>
<author>Ely Saludar</author>
<date>
<month>August</month>
<day>12</day>
<year>2003</year>
</date>
<body>Nabulilyaso ang ibibigay na parangal sa isang kagawad ng Phil. Navy na ika-10 awardee ng Outstanding Philippine Soldiers 2003 matapos bawiin ni Pangulong Arroyo ang parangal sa kanya. Si electronic technician chief Leonito Fermin ng Navy na ang ranggo ay katumbas ng master sergeant, ay kasama sana sa siyam na ginawaran ng parangal ng Pangulo na bibigyan ng tropeo, cash na P100,000 at isang kalibre .45 baril. Ayon sa mga organizer ng parangal, nasangkot si Fermin sa Makati mutiny at ito ay kasalukuyang nakakulong sa Sangley Point, Cavite kaya binura na ito sa listahan ng mga bibigyan ng award. Kinilala ng Pangulo ang katapatan ng mga sundalong ito sa Konstitusyon at magandang performance sa serbisyo. Ang mga pinarangalang sundalo ay pawang mga sumabak sa Mindanao laban sa Abu Sayayf at NPA. Itinataguyod ito ng Rotary Club of Makati Metro at Metrobank Foundation Inc. (Ulat ni Ely Saludar)</body>
<link>http://www.philstar.com/Article.aspx?articleId=216972&amp;publicationSubCategoryId=92</link>
</article>
<article>
<title>2 testigo sa katiwalian sa AFP hawak ni Nene</title>
<author>Rudy Andal</author>
<date>
<month>August</month>
<day>12</day>
<year>2003</year>
</date>
<body>Hiniling kahapon ni Senator Aquilino Pimentel kay Senate President Franklin Drilon na isailalim sa senate custody ang dalawang opisyal ng Phil. Marines dahil na rin sa banta sa kanilang buhay kaugnay ng kanilang nalalaman sa anomalya sa AFP. Kasamang humarap ni Sen. Pimentel sa media sina Marine Capt. Danilo Luna at Capt. Ury Pesigan na humingi ng tulong kay Drilon upang isama ang mga ito sa pagtestigo ng mga junior officers sa gaganaping imbestigasyon ng committee of the whole sa Huwebes kaugnay ng Makati siege. Sinabi ni Pimentel na ang dalawang opisyal ng Marines ay walang kaugnay sa nabigong mutiny at hindi rin sila AWOL. Aniya, nangangamba lamang ang dalawang opisyal na isangkot sila sa sinasabing pag-aalsa dahil mayroon silang nalalaman sa mga ipinahayag na pagkadismaya ng mga young officers sa nagaganap na anomalya sa AFP. (Ulat ni Rudy Andal)</body>
<link>http://www.philstar.com/Article.aspx?articleId=216979&amp;publicationSubCategoryId=92</link>
</article>
<article>
<title>Walang sasantuhin - GMA</title>
<author>Lilia Tolentino</author>
<date>
<month>August</month>
<day>13</day>
<year>2003</year>
</date>
<body>Bumuo kahapon si Presidente Arroyo ng dalawang task force upang tukuyin ang mga opisyal sa militar at Department of National Defense na sangkot sa diumanoy pagbebenta ng mga sandata at amunisyon sa mga rebeldeng kalaban ng pamahalaan. Ipinahiwatig ng Pangulo na kapag napatunayan ang katiwalian, kahit si Defense Secretary Angelo Reyes pa ay haharap sa karampatang prosekusyon at ipakukulong kung nagkasala. Hinikayat ng Pangulo ang mga sundalo na lumantad at magbigay ng kanilang nalalaman sa umanoy akusasyon ng nagrebeldeng junior officers ukol sa bentahan ng armas sa mga kalaban ng gobyerno. Ang lilikhaing task force ang magsasagawa ng reporma sa proseso ng pamimili ng kagamitan at armas ng AFP at sistema ng pagpapalabas ng pondo. Samantala, isang anti-corruption unit naman ang pangalawang task force na magsasagawa ng pagmamanman sa istilo ng pamumuhay ng mga inaakusahang tiwaling mga opisyal ng militar at magsisiyasat sa mga inirereklamong pangungurakot sa DND at AFP. Magkakaroon din ng kahalintulad na hakbang para malinis ang PNP sa pamamagitan ng PNP Reform Commission. Sinabi ng Pangulo na ang task force laban sa corruption sa AFP at DND ay malapit na makikipagtulungan sa Presidential Anti-Graft Commission kasama ang Deputy Ombudsman for Military Affairs. (Ulat ni Lilia Tolentino)</body>
<link>http://www.philstar.com/Article.aspx?articleId=217075&amp;publicationSubCategoryId=92</link>
</article>
<article>
<title>Ilabas ang mutineers</title>
<author>Grace dela Cruz</author>
<date>
<month>August</month>
<day>13</day>
<year>2003</year>
</date>
<body>Inatasan ng Supreme Court ang AFP at PNP na dalhin sa Court of Appeals (CA) sa Lunes, Agosto 18, ang anim na junior officers ng Magdalo bilang tugon sa petition for habeas corpus ni Atty. Homobono Adaza, abogado ng junior officers, kung saan nakasaad sa petisyon na nilabag ng AFP at PNP ang karapatan bilang akusado ng mga batang opisyal. Sa 2-pahinang en banc resolution na ipinalabas ng SC, inatasan nito na magsagawa ng pagdinig ang CA hinggil sa kahilingan nina Lt/SG Antonio Trillanes, Lt/SG James Layug, Capt. Milo Maestrecampo, Capt. Gary Alejano, Capt. Nicanor Faeldon at Army Capt. Gerardo Gambala na marinig ang paliwanag kung bakit nilalabag ang kanilang karapatan bilang akusado. Pinaghahain din ng SC ang abogado ng Magdalo ng kanilang komento kung bakit kinakailangan na iharap pa ang nasabing grupo sa mga isasagawang pagdinig kaugnay sa kanilang kudeta. Agad ring inatasan ng SC na magsagawa ang CA ng raffle para malaman kung saang dibisyon nito isasagawa ang nasabing hearing. (Ulat ni Grace dela Cruz)</body>
<link>http://www.philstar.com/Article.aspx?articleId=217080&amp;publicationSubCategoryId=92</link>
</article>
<article>
<title>Sen. Loi, Jude idinawit sa kudeta</title>
<author>Rudy Andal/Ludy Bermudo/Joy Cantos</author>
<date>
<month>August</month>
<day>13</day>
<year>2003</year>
</date>
<body>Idinawit na rin sa kasong rebelyon sina Senator Loi Ejercito Estrada at anak na si Jude Estrada na tumulong umano sa mga young officers sa isinagawa nitong pag-aaklas matapos matukoy na pag-aari nito ang mga ginamit na van ng ilang supporters ng Magdalo group na narekober sa Cavite. Sa ginanap na unang imbestigasyon ng Feliciano Fact-Finding Commission kahapon, sinabi ni National Security Adviser Roilo Golez na kabilang sa mga ebidensiyang nakalap ang sasakyang naharang ng PNP-Cavite na sinasabing naglalaman ng mga baril at hinihinalang dadalhin sa mutineers sa Oakwood Hotel. Ito umano ay nagtataglay ng senate sticker o kay Loi. Gagamitin ring ebidensiya ang mga sulat at resibo na ginamitan lamang ng mga alyas habang pinag-aaralan pa rin ang koneksiyon ni Jude na siyang nagmamay-ari ng nasabing van na pag-aari ng korporasyon o kumpanyang kinaaniban nito. Iniharap rin ni Maj. Gen. Pedro Cabuay sa komisyon ang ebidensiya nilang disket na mag-uugnay sa ilang pulitiko at sibilyan na pinaniniwalaang nasa likod ng pag-aaklas ng mga junior officers. Pinayuhan naman ni Justice Feliciano si Cabuay na ibunyag na lamang ang mga sinasabi nitong pangalan ng pulitiko, sibilyan at negosyante na nasa disket sa isang executive session na ipagpapatuloy sa araw na ito sa Camp Aguinaldo. Mahigit 500 sundalo ang naatasang magbigay ng seguridad sa Camp Aguinaldo kung saan ay haharap sa komisyon ang walong mutineers sa pangunguna ni Lt/Senior Grade Antonio Trillanes. Napagkasunduan naman ng mga batang opisyal na huwag magbigay ng anumang pahayag kahit patawan pa sila ng contempt kung hindi isasapubliko ang gagawing pagdinig. Kaugnay nito, siniguro naman ni Senate President Franklin Drilon na tuloy ang isasagawang imbestigasyon ng senate committee of the whole bukas at haharap ang walong mutineers. (Ulat nina Rudy Andal/Ludy Bermudo/Joy Cantos)</body>
<link>http://www.philstar.com/Article.aspx?articleId=217088&amp;publicationSubCategoryId=92</link>
</article>
<article>
<title>2 testigo ni Pimentel palpak - AFP</title>
<author>Joy Cantos</author>
<date>
<month>August</month>
<day>13</day>
<year>2003</year>
</date>
<body>Palpak at kasama sa mga iniimbestigahan sa Makati mutiny ang dalawang hawak na Marine captain ni Senador Aquilino Pimentel bilang testgo sa umanoy talamak na bentahan ng armas at bala ng mga tiwaling opisyal ng AFP sa mga tinatawag na &amp;quot;enemies of the state.&amp;quot; Ayon kay Phil. Marine commandant Major Gen. Emmanuel Teodisio, taliwas sa pahayag ng kampo ni Pimentel, bagaman wala sa Oakwood hotel sina Marine Captains Danilo Luna at Ury Pesigan ay kasama ang mga pangalan ng mga ito sa master list ng mga mutineers na nakumpiska ng militar. Base sa pahayag nina Luna at Pesigan, nangyari umano ang malawakang bentahan ng armas noong Disyembre 1997 na ang kasalukuyan pang AFP Chief of Staff ang ngayoy Defense Secretary na si Angelo Reyes habang si Ambassador Roy Cimatu naman umano ang AFP Southcom chief. Pero sa rekord ng militar, hindi si Reyes ang chief of staff ng AFP noong 1997 kundi si ret. Gen. Arnulfo Acedera habang si ret. Lt. Gen. Romeo Padiernos naman ang Southcom commander at hind si Cimatu. Kaagad namang ipinag-utos ni Sec. Reyes sa liderato ng AFP na imbestigahan ang alegasyon ng dalawang Marine captains. Nilinaw din ni Reyes na hindi siya ang chief of staff ng AFP noong 1995 bagkus siya ang hepe ng 5th Infantry Division sa Northern Luzon. Sa affidavit ni Capt. Luna, commanding officer siya ng 17th Marine Company sa Jolo, Sulu noong Dis. 28, 1997 nang kanyang masaksihan ang pagdadala ng isang military truck na puno ng mga bala sa Bagis malapit sa tirahan ng isang dating kilalang Muslim rebel na si ex-Panamao town Mayor Hajji Bagis. (Ulat ni Joy Cantos)</body>
<link>http://www.philstar.com/Article.aspx?articleId=217096&amp;publicationSubCategoryId=92</link>
</article>
<article>
<title>Reyes sumailalim sa lifestyle check</title>
<author>Joy Cantos</author>
<date>
<month>August</month>
<day>13</day>
<year>2003</year>
</date>
<body>Upang patunayang hindi siya nagtataglay ng kaduda-dudang yaman, pinangunahan kahapon ni Defense Secretary Angelo Reyes ang mga opisyal ng AFP sa pagsailalim sa lifestyle check . Personal na isinumite ni Reyes ang kanyang affidavit hinggil sa kanyang mga ari-arian sa Presidential Anti-Graft Commission (PAGC) kung saan ang hakbang ay bilang pagtalima sa direktiba ni Pangulong Arroyo sa lahat ng Gabinete ng gobyerno na sumailalim sa lifestyle check. Ginawa ni Reyes ang hakbang upang pasubalian ang mga malisyosong mga ulat na kumukuwestiyon sa pagpapatayo niya ng mansion sa AFP Officers Village Associations, Inc. sa Taguig, Metro Manila. (Ulat ni Joy Cantos)</body>
<link>http://www.philstar.com/Article.aspx?articleId=217100&amp;publicationSubCategoryId=92</link>
</article>
<article>
<title>RP nangutang ng P.5 trilyon</title>
<author>Ely Saludar</author>
<date>
<month>August</month>
<day>13</day>
<year>2003</year>
</date>
<body>Sinuportahan ng Malaca&amp;ntilde;ang ang pangungutang ni Finance Secretary Jose Isidro Camacho ng halos kalahating trilyong piso upang punan ang paglobo ng budget deficit sa susunod na taon. Ayon kay Presidential Spokesman Ignacio Bunye, ang hakbang na ito ay matapos magsagawa ng pag-aaral ang mga economic managers ng gobyerno kung saan lumitaw na hindi sapat ang pagpapabuti sa koleksiyon ng buwis kung kaya kailangang mangutang para mapagtakpan ang budget deficit. Pinabulaanan din ni Bunye na may kinalaman sa 2004 presidential elections ang muling pag-utang ng pamahalaan na lalong magpapabaon sa Pilipinas. Ang pagdepensa ng Palasyo ay matapos na batikusin ng mga kongresista at senador dahil ginagawa anyang solusyon sa budget deficit ay ang pangungutang. (Ulat ni Ely Saludar)</body>
<link>http://www.philstar.com/Article.aspx?articleId=217104&amp;publicationSubCategoryId=92</link>
</article>
<article>
<title>Ninoy gagawing bayani</title>
<author>Rudy Andal</author>
<date>
<month>August</month>
<day>13</day>
<year>2003</year>
</date>
<body>Iginiit kahapon ni Senator Aquilino Pimentel Jr. sa Mataas na Kapulungan na ideklarang &amp;quot;bayani&amp;quot; si dating Senador Benigno &amp;quot;Ninoy&amp;quot; Aquino Jr. dahil sa naging ambag nito upang maibalik ang demokrasya sa bansa. Sinabi ni Sen. Pimentel sa kanyang panukala, mahalaga ang naging kontribusyon ni Ninoy upang manumbalik ang pag-iral ng demokrasya sa bansa matapos na ialay nito ang kanyang buhay para sa bayan. Aniya, 20 taon na ang nakakalipas ng paslangin si Ninoy noong Agosto 21, 1983 sa tarmac ng Manila International Airport nang magpasya itong magbalik sa bansa kahit batid niyang may banta sa kanyang buhay pero dahil sa pangako na nais niyang ibalik ang demokrasya ay isinakrispiyo nito ang kanyang buhay. &amp;quot;His death opened the avenues for rebuilding the bridges of democracy that awakened the minds and hearts of the Filipino nation with his famous words that the Filipino is worth dying for,&amp;quot; wika ni Pimentel. Ipinaliwanag pa ng mambabatas, ang pagiging aktibo ni Ninoy sa kilusan upang labanan ang diktadurya at isulong ang panunumbalik ng demokrasya kasabay ang pakikidigma sa kahirapan at katiwalian sa gobyerno ay sapat na batayan upang hirangin natin siyang &amp;quot;bayani&amp;quot; bilang magandang ehemplo ng kabataan. (Ulat ni Rudy Andal)</body>
<link>http://www.philstar.com/Article.aspx?articleId=217107&amp;publicationSubCategoryId=92</link>
</article>
<article>
<title>Blood compact foto inilitaw</title>
<author>Lilia Tolentino</author>
<date>
<month>August</month>
<day>14</day>
<year>2003</year>
</date>
<body>Upang patunayang si Senator Gregorio Honasan ang utak ng nabigong kudeta kamakailan, ipinalabas kahapon ng Palasyo ang isang larawan na kasama ng senador ang grupong Magdalo sa isinagawa umanong &amp;quot;blood compact.&amp;quot; Ang larawan ay inilabas sa media ni Presidential Security Group (PSG) Chief Supt. Delfin Bangit na kuha ng digital camera upang ipakitang si Honasan ay kasama ng mga miyembro ng grupong Magdalo at isa na umano rito ay si Navy Lt/SG Antonio Trillanes. Sinabi ni Bangit na ibinigay sa kanya ang litratong ito noon lang nakaraang linggo subalit sinabi umano ng kanyang impormante na kuha ito noong Hulyo 13 nang diumanoy magsagawa ng blood compact ang mga miyembro ng Magdalo kasama si Honasan. Makikita sa larawan na nakatalikod si Honasan at naroon din ang bandilang pula ng Magdalo. Gayunman, hinihinala ng mga reporter sa Malaca&amp;ntilde;ang na pineke umano o niretoke ang naturang larawan upang palabasing naroroon ang senador. Ang suot na damit ni Honasan ay katulad ng suot niya nang magtungo siya sa Oakwood Premier Hotel noong makipag-usap siya sa mga nagrebeldeng sundalo, Kapansin-pansin sa dalawang kuhang larawan na hindi nagbabago ng puwesto si Honasan samantalang ang lahat na nasa litrato ay gumalaw o nagbago ng puwesto. Sinabi naman ni Bangit na miyembro ng Magdalo ang kumuha ng litrato at nakonsensiya daw ito kaya ibinigay ang impormasyon sa pamahalaan.(Ulat ni Lilia Tolentino)</body>
<link>http://www.philstar.com/Article.aspx?articleId=217184&amp;publicationSubCategoryId=92</link>
</article>
<article>
<title>Ipinakulong ako ng Pangulo - Trillanes</title>
<author>Joy Cantos</author>
<date>
<month>August</month>
<day>14</day>
<year>2003</year>
</date>
<body>&amp;quot;I-detain ninyo ito, iharap ninyo sa media para matuto.&amp;quot; Ito umano ang galit na inutos ni Pangulong Arroyo na gawin kay Navy Lt/Senior Grade Antonio Trillanes matapos magpulong ang dalawa noong nakaraang Hulyo 13. Sa kanyang unang pagharap sa pangalawang araw na pagdinig ng Feliciano Commission na ginanap sa Camp Aguinaldo kahapon, sinabi ni Trillanes na nagtungo siya sa Palasyo matapos malaman sa kanyang mistah na si Lt/SG Mark Magdangal na junior aide ng Pangulo, na isa siya sa mga pinaghihinalaang lider ng destabilization plot laban sa pamahalaan. Sa kanyang pakikipag-usap sa Pangulo ay ipinarating umano niya ang kabulukan ng sistema sa militar at talamak na pangungurakot sa AFP at ipinakita rin ang research paper niya tungkol dito. Subalit sa halip na pakinggan at ipag-utos ang imbestigasyon ay pinagalitan umano siya ng Pangulo at sinundo siya kaagad ni Navy Flag-officer-in-command Vice Admiral Ernesto de Leon na ipinatawag ng nairitang Pangulo kung saan ipinakulong siya ng isang linggo sa Naval Station sa Fort Bonifacio. Oplan Greenbase Aminado rin si Trillanes na wala siyang direktang nalalaman sa lahat ng akusasyong ipinukol niya laban sa mga opisyal ng pamahalaan tulad ng naganap na Davao City bombing at umanoy pagbebenta ng armas sa mga rebeldeng kalaban ng batas. Sa halip, sinabi ni Trillanes na ang naturang mga akusasyon ay ibinase lamang ng Magdalo sa nakuha nilang zerox copy ng Oplan Greenbase, ang dalawang pahinang dokumento na nagsasaad ng plano ng gobyerno na magsagawa ng serye ng pambobombasa Metro Manila at Mindanao upang mabigyang daan ang pagdedeklara ng Martial Law. Ang Oplan Greenbase ay isa sa mga dokumento na nagbigay ng inspirasyon sa Magdalo para mag-aklas at hilingin ang pagbibitiw sa posisyon ng mga opisyal ng pamahalaan. Inihayag rin ni Trillanes na walang sinumang maimpluwensiyang indibidwal ang nag-utos sa kanila sa nangyaring mutiny kaya di ito dapat haluan ng pulitika dahil ang kanilang aksiyon ay sariling desisyon ng grupo upang iparating sa sambayanang Pilipino ang kanilang sentimiyento at mga karaingan hinggil sa bulok na sistemang umiiral sa gobyerno at mga katiwalian sa AFP. Hindi rin umano nila balak iluklok si Honasan, si dating Pangulong Estrada o ang sinuman sa mga opisyal ng Magdalo group kung nagtagumpay ang mutiny. Nang matanong naman ni Atty. Ongkiko na kung sakaling natagumpay ang mutiny ay iluluklok ba nila si Vice President Teofisto Guingona, sinagot ito ni Trillanes na posible umano. Bomba sa Oakwood, acoustic materials lang Naisahan naman ng Magdalo group ang tropang gobyerno dahil pawang mga &amp;quot;acoustic materials&amp;quot; lamang umano na ginagamit sa pistahan na bagaman sumasambulat ay hindi nakakasakit ng mga sibilyan ang itinanim na mga &amp;quot;booby traps&amp;quot; ng mga nagrebeldeng sundalo sa paligid ng Oakwood Hotel. Sa pagharap sa Feliciano Commission, sinabi ni Trilanes na ipinarating sa kanya ng kanyang mga kasamahang sundalo na tinaniman nila ng acoustic materials&amp;quot; ang palibot ng hotel para sa kanilang depensa. Gayuman, nang pigain ng mga abogado ng pamahalaan ay lumilitaw na hindi nakasisiguro si Trillanes na hindi nga makapipinsala ang nasabing mga &amp;quot;booby traps&amp;quot; at inosente ito sa C4 explosives at iba pang uri ng pampasabog. Hirap sa battlefield Matinding hirap na tiniis sa battlefield ang nagbunsod naman kay Army Capt. Milo Maestrecampo para sumama sa Makati City. Tinukoy ni Maestrecampo ang 15 kaso na walang magamit na mga Huey helicopters para ma-airlift patungong pagamutan ang mga sugatang sundalo mula sa kanyang units sa Sulu dahil gamit ito ng magigiting nilang mga heneral. Kulang na kulang rin umano ang mga sundalo sa mga modernong kagamitan sa komunikasyon na siyang sanhi kung bakit nadidiskaril ang kanilang mga operasyon laban sa mga rebeldeng Muslim habang ang mga opisyal umano ng AFP ay magagara ang mga sasakyan.(Ulat ni Joy Cantos)</body>
<link>http://www.philstar.com/Article.aspx?articleId=217197&amp;publicationSubCategoryId=92</link>
</article>
<article>
<title>Litrato peke - Gringo</title>
<author>Rudy Andal</author>
<date>
<month>August</month>
<day>14</day>
<year>2003</year>
</date>
<body>Pinabulaanan naman kahapon ni Senator Gregorio Honasan na siya ang sinasabing lalaki na nakatalikod sa litratong ipinakita ng Malaca&amp;ntilde;ang kaugnay sa pagkakaroon ng &amp;quot;blood compact&amp;quot; sa isang bahay sa San Juan noong nakaraang Hunyo 12 kasama ang ilang miyembro ng Magdalo group. Sinabi ni Sen. Honasan sa isang phone interview, wala siyang natatandaang dinaluhang secret meeting kasama ang mga namuno sa nabigong mutiny noong Hulyo 27 partikular ang pagkakaroon ng &amp;quot;blood compact.&amp;quot; Aniya, ang ipinapakitang larawan ng Palasyo na sinasabing kamukha niya ay isa na namang palpak na ebidensiya ng gobyerno upang lalo siyang idiin at isangkot sa nabigong mutiny. &amp;quot;Nagsalita na ang mga mutineers na mariing itinatangging may kinalaman ako sa ginawa nilang pag-aaklas at ilang ulit ko na ring pinabulaanan na may kinalaman ako,&amp;quot; sabi ng Honasan. Siniguro rin nito na hindi siya habambuhay na magtatago at lulutang sa tamang panahon upang sagutin ang lahat ng kanilang akusasyon. (Ulat ni Rudy Andal)</body>
<link>http://www.philstar.com/Article.aspx?articleId=217201&amp;publicationSubCategoryId=92</link>
</article>
<article>
<title>BSP governor 1-taong suspindido</title>
<author>Grace dela Cruz</author>
<date>
<month>August</month>
<day>14</day>
<year>2003</year>
</date>
<body>Isang taong sinuspinde ng Court of Appeals (CA) si Bangko Sentral ng Pilipinas (BSP) Governor Rafael Buenaventura at ilang pang matataas na opisyal nito dahil sa kapabayaan ng tungkulin. Sa 19 pahinang CA 5th division, binaligtad ng Appelate Court ang naunang hatol ng Ombudsman na abswelto sa kasong administratibo sina Buenaventura natapos na pinabayaan nitong magsarado ang ilang mga bangko dahil sa pagkalugi. Base sa nasabing desisyon kasamang parurusahan ang mga BSP officials na sina Alberto Reyes, Ma. Dolores B. Yuvienco, Candon Guerero at Tomas Ave. Jr. Nag-ugat ang kaso laban sa kampo ni Bueneventura matapos kasuhan sa Ombudsman ng dating presidente at director ng Urban Bank Inc. (UBI), Urbancorp Development Bank (UDB) at Investments, Inc. (UII) na si Teodoro Borlongan. Kinasuhan ni Borlongan ang mga nasabing opisyal ng paglabag sa Republic Act 6213 at 7653 o paglabag sa Code of Conduct and Ethical Standard for Public Officials dahil sa umanoy pagsasabwatan upang mapasara ang kanilang mga bangko at paglalagay ng pangangasiwa dito sa ilalim ng Philippine Insurance Deposit Company (PDIC) noong Abril, 28, 2000 ng walang due process. Ikinatwiran naman ng BSP nag-alok sila ng tulong pinansiyal sa nasabing bangko subalit hindi umano sapat ang collateral capability ng nasabing bangko para mabigyan ng financial assistance. Sinabi ng CA sa halip na tulungan ng BSP bilang government institution na siyang tumutulong sa mga naluluging bangko, ay agad pang inutusan nito na magsara na lang. (Ulat ni Grace dela Cruz)</body>
<link>http://www.philstar.com/Article.aspx?articleId=217210&amp;publicationSubCategoryId=92</link>
</article>
<article>
<title>Testigo vs Gringo ilalantad</title>
<author>Lilia Tolentino at Ely Saludar</author>
<date>
<month>August</month>
<day>15</day>
<year>2003</year>
</date>
<body>May testigong ilalantad ang Malaca&amp;ntilde;ang upang patunayan na pinangunahan ni Sen. Gregorio Honasan ang blood compact kasama ang grupong Magdalo ilang araw bago inilunsad ang nabigong kudeta. Ito ang tugon ng Palasyo sa pagsasabi ni Honasan na ang ipinapalabas na larawang kasama niya ang Magdalo group ay peke. Ayon kay Presidential Spokesman Ignacio Bunye, patutunayan ng testigo na hindi palsipikado ang larawan. Isa umanong miyembro ng Magdalo na kumuha sa naturang blood compact ang nagbigay ng litrato kay Presidential Security Group (PSG) Chief Supt. Delfin Bangit. Mariing itinanggi ni Honasan na nakipag-blood compact siya at wala siyang dinaluhang secret meeting ng Magdalo. Sinabi ni Bunye na madaling mapatunayan ni Honasan na hindi siya kasali sa blood compact kung lalantad lamang ito at ipapakita ang kili-kili upang patunayan na wala itong peklat o sugat. Gayunman, hindi pa matiyak ni Bunye kung gagamiting ebidensiya ng Malaca&amp;ntilde;ang ang litratong nagdiin kay Honasan sa kaugnayan sa mga rebeldeng sundalo. Ayon kay Bunye, bahala na ang legal team ng gobyerno na magpasya dahil kailangang authenticated ang nasabing litrato bago magamit na ebidensiya sa korte. Kasabay nito ay inatasan rin ng Pangulo ang PNP at AFP na ilabas na sa publiko at media ang kanilang mga ebidensiya na nagdadawit sa pamilya ni dating Pangulong Estrada sa nabigong kudeta noong Hulyo 27. Ang direktiba ay kasunod ng hamon naman ni Senadora Loi Ejercito Estrada na arestuhin siya kung mayroon silang malinaw na ebidensiya na nag-uugnay sa kanya sa nabigong mutiny. &amp;quot;What is their basis for implicating me? If they want to arrest me, then arrest me,&amp;quot; anang senadora. Sinabi pa ng dating First Lady na walang basehan at isang kasinungalingan ang bintang na siya ang may-ari ng dalawa sa tatlong van na diumanoy ginamit ng mga mutineers na nakumpiska ng militar malapit sa Navy armory sa Sangley Point, Cavite noong Hulyo 26. Samantala pinasinungalingan ng Pangulo na isang witch hunt ang ginagawa ng gobyerno laban sa pamilyang Estrada para sirain sila sa publiko kaugnay ng nalalapit na halalan sa 2004. &amp;quot;This is not a personal matter. All charges will be backed by hard evidence. The aim is justice and due process, not vengeance against anyone,&amp;quot; anang Pangulo. (Ulat nina Lilia Tolentino at Ely Saludar)</body>
<link>http://www.philstar.com/Article.aspx?articleId=217306&amp;publicationSubCategoryId=92</link>
</article>
<article>
<title>Blood compact inamin ng Magdalo</title>
<author>Rudy Andal</author>
<date>
<month>August</month>
<day>15</day>
<year>2003</year>
</date>
<body>Inamin ng dalawang miyembro ng Magdalo group na sina Army Capt. Gerardo Gambala at Army Capt. Milo Maestrecampo na nagsagawa sila ng mga &amp;quot;blood compact&amp;quot; kasama ang ilang mga kaklase sa PMA Class 95 sa ibat ibang lugar sa Metro Manila at sa ibat ibang panahon. Sinabi ni Capt. Gambala sa ginawang pagtatanong ni Sen. Rodolfo Biazon sa senate committee of the whole na totoong nagkaroon sila ng blood compact kung saan ay naghiwa sila sa kanilang ibabang bahagi ng kaliwang braso bilang bahagi ng ritwal ng blood compact. Bukod sa kanilang mga mistah sa Class 95 ay may ilan din siyang enlisted personnel na nahimok na magsagawa ng blood compact kung saan ay kalimitang ginagawa sa kanyang quarters o tirahan, Tumanggi naman si Gambala na ipakita sa mga mambabatas ang kanyang sugat sa braso. Aniya, noong una ay sila lamang ni Maestrecampo ang gumawa ng blood compact bilang tanda ng kanilang paniniwala sa &amp;quot;God, Country and People&amp;quot; pero may sumunod pa ring mga blood compact sa may 5 hanggang 6 nilang mga kaklase sa PMA. Itinanggi naman ni Ltsg. Antonio Trillanes na naging bahagi siya ng blood compact na ginawa ng kanyang mistah na sina Maestrecampo at Gambala. Pinabulaanan din ni Gambala at Maestrecampo na nakasama nila sa blood compact si Sen. Gregorio Honasan tulad ng mga naunang akusasyon ng gobyerno. (Ulat ni Rudy Andal)</body>
<link>http://www.philstar.com/Article.aspx?articleId=217319&amp;publicationSubCategoryId=92</link>
</article>
<article>
<title>Oakwood mutiny planado</title>
<author>Rudy Andal</author>
<date>
<month>August</month>
<day>15</day>
<year>2003</year>
</date>
<body>Hindi kumbinsido ang mga senador sa mga pahayag ng lider ng Magdalo group sa imbestigasyon ng Senate committee of the whole na ang pangyayari noong Hulyo 27 sa Oakwood Premier Hotel ay hindi planado. Sinabi ni Senate President Franklin Drilon, mahirap paniwalaan ang sinasabi ni Ltsg. Antonio Trillanes na &amp;quot;spontaneous&amp;quot; o biglaan lamang ang ginawang pag-aaklas ng mga miyembro ng Magdalo group sa Makati. Ganito din ang pananaw nina Senators Loren Legarda, Rodolfo Biazon, Ralph Recto at Manuel Villar dahil sa well-organized ang ginawang pagkilos ng okupahin nila ang Oakwood hotel. Sinabi ni Sen. Legarda, hindi simpleng protesta upang ihayag ang kanilang hinaing laban sa liderato ng AFP at DND ang ginawa ng mga young officers dahil armado sila ng matataas na kalibre ng armas bukod sa nagkalat sila ng bomba sa paligid ng Oakwood at Glorietta. Inamin ni Trillanes sa committee of the whole na tinawagan siya ni Capt. Gerardo Gambala na kanyang mistah sa Philippine Military Academy (PMA) na noon ay naka-check-in sa Oakwood hanggang sa tawagan na rin niya ang ibang kaklase at mga tauhan para magpunta sa Makati City. Upang patotohanan na biglaan lamang ang ginawa nilang pag-aaklas, sinabi ni Trillanes na nag-iwan lamang siya ng &amp;quot;I owe U&amp;quot; note sa Rustans para sa kinuha nilang mga de-lata na nagkakahalaga ng P20,000 para sa pagkain ng mga sundalo na nasa Oakwood. Iniharap naman ni DILG Sec. Joey Lina ang isang affidavit na magpapatunay na planado at well-financed ang grupong nagsagawa ng rebelyon dahil bumili ito ng P2 milyong halaga para sa 5 Hyundai Aero bus noong Hulyo 24 na binayaran ng cash para gamitin ng mga sundalo bilang sasakyan patungo sa Oakwood. Bukod dito, wika pa ni Sec. Lina, naunang naka-check-in si Capt. Gambala sa Oakwood ilang araw bago ang mutiny gayung napakamahal para tumira dito upang magtago lamang dahil may threat daw ito sa kanyang buhay dahil sa pinanghahawakang dokumentong &amp;quot;Oplan Green Base&amp;quot; ng militar. Kinuwestiyon naman ng DILG chief kung bakit hindi pumayag ang young officers ng lapitan ng mga ito si Sen. Gregorio Honasan noong March 2002 para imbestigahan na lamang ng senado ang mga hinaing nito kung talagang ang nais lamang nila ay ibinunyag ang katiwalian at maitama ang mga pagkakamaling ito sa AFP at DND. Nagpakita naman ng kagaspangan ng kanyang ugali si Trillanes ng &amp;quot;mapikon&amp;quot; ito sa tanong ni Sen. Noli de Castro ng tanungin kung bakit sa kanya ipinangalan ang inutang ng kanyang ina na tatlong Delica vans upang hindi ito &amp;quot;mahatak&amp;quot; ng pinagkunan ng vans. Iginiit ni Trillanes ng sumagot ito ng &amp;quot;pabalang&amp;quot; sa senador na wala siyang balak na takutin ang inutangan ng mga van sa sandaling hindi ito mabayaran ng kanyang ina at wala din siyang itinatagong yaman o ninakaw sa pamahalaan. Inamin ni Trillanes na bukod sa suweldong P20,000 kada buwan bilang opisyal ng Navy ay consultant din siya sa FYI Consultancy. (Ulat ni Rudy Andal)</body>
<link>http://www.philstar.com/Article.aspx?articleId=217323&amp;publicationSubCategoryId=92</link>
</article>
<article>
<title>'Inutusan akong pasabugin ang mosque sa Davao' - Maestrecampo</title>
<author>Rudy Andal</author>
<date>
<month>August</month>
<day>15</day>
<year>2003</year>
</date>
<body>Iginiit kahapon ni Capt. Milo Maestrecampo sa pagdinig ng senate committee of the whole na inutusan siya ng kanyang batallion commander na pasabugin ang isang mosque sa Davao City. Sinabi ni Maestrecampo, hindi siya sumunod sa kanyang batallion commander dahil alam niyang hindi naman ito ang kanilang target na kalaban matapos ang naging pagsabog sa Sasa wharf. Ipinaliwanag pa ni Maestrecampo sa kanyang batallion commander na wala din siyang mga tao na posibleng gumawa ng pagpapasabog subalit nangyari din ang pagpapasabog sa mosque kaya naniniwala siyang ibang tropa ang gumawa nito. Ibinunyag pa ni Maestrecampo na bago naganap ang Sasa wharf ay nakita si dating ISAFP chief Gen. Victor Corpus sa Davao kaya naniniwala siya na may kinalaman ito sa nasabing pambobomba. Aniya, kung sakaling nagkataon lamang na naroroon noong umaga sa Davao City si Corpus bago naganap ang Sasa wharf bombing ay mahina ang kanyang intelligence capability dahil hindi niya natunugan ang ganitong pangyayari. Winika pa nina Maestrecampo at Lstg. Antonio Trillanes na nakasaad sa kanilang nakuhang dokumentong &amp;quot;Oplan Green Base&amp;quot; ang pagbomba sa Sasa wharf kaya malakas ang kanilang paniwala na kagagawan ito ng liderato ng AFP. Dahil dito, hiniling ni Senate Majority Leader Loren Legarda na ipatawag ng Senado ang sinasabi ni Maestrecampo na kanyang batallion commander na nag-uutos na bombahin ang isang mosque sa Davao City. (Ulat ni Rudy Andal)</body>
<link>http://www.philstar.com/Article.aspx?articleId=217332&amp;publicationSubCategoryId=92</link>
</article>
<article>
<title>Kudeta napigilan sana kung di nagtaray si Gloria</title>
<author>Malou Rongalerios</author>
<date>
<month>August</month>
<day>15</day>
<year>2003</year>
</date>
<body>Hindi sana natuloy ang kudeta ng Magdalo kung hindi pinagtarayan ni Pangulong Arroyo at kinausap ng mabuti si Ltsg. Antonio Trillanes ng magkaharap sila sa Malaca&amp;ntilde;ang. Ito ang naging reaksiyon kahapon ni House Minority Leader Gilbert Remulla sa naging pahayag ni Trillanes na tinarayan siya ng Presidente nang magtungo ito sa Malaca&amp;ntilde;ang upang magsumbong sa korupsiyon sa loob ng AFP subalit sa halip na pakinggan at mag-utos ng imbestigasyon ay inutos umano ng Pangulo na ipakulong siya. Naniniwala si Remulla na nagalit nga si Pangulong Arroyo kay Trillanes dahil ilang ulit na aniyang nakita sa national television ang &amp;quot;bad temper&amp;quot; at pagiging &amp;quot;taray queen&amp;quot; ni Arroyo kaya hindi imposibleng totoo ang sinasabi ni Trillanes. (Ulat ni Malou Rongalerios)</body>
<link>http://www.philstar.com/Article.aspx?articleId=217336&amp;publicationSubCategoryId=92</link>
</article>
<article>
<title>Pinoy doctor sa Canada patay sa SARS</title>
<author>Gemma Amargo</author>
<date>
<month>August</month>
<day>15</day>
<year>2003</year>
</date>
<body>Isang Pilipinong doktor na nakabase sa Toronto, Canada ang iniulat na namatay dahilan sa sakit na Severe Acute Respiratory Syndrome (SARS). Matapos ang apat na buwan na pagkakaratay simula noong Abril 8, 2003 sa Intensive Care Unit (ICU) ng Sunny Brook Hospital ay binawian ng buhay si Dr. Ernesto Yangga. Si Yangga ay nagtatrabaho bilang doktor sa Laspley Family Doctors Clinic sa Canada kung saan isa ito sa masugid na tumutulong sa pag-aasikaso sa mga pasyente na tinamaan ng SARS sa Canada. Samantala, ayon kay Dr. Troyo Hepte, medical specialist ng National Epidemiology Center ng Department of Health (DOH) na nakikipag-ugnayan na sila sa World Health Organization (WHO) kung positibong namatay sa sakit na SARS si Dr. Yangga. Nabatid na si Yangga ang pang-44 na biktima na namatay sa sakit na SARS sa Canada. Nilinaw din ni Dr. Hepte na ipinapaubaya na lamang nila sa pamilya ng nasawi ang pagdedesisyon kung iuuwi nila sa Pilipinas ang bangkay o susunugin bago ibalik sa bansa. Maaring iuwi ang mga labi ng ligtas kung isisilid ito sa isang hermetically sealed coffin dahil ito ang advisable na proseso upang maiwasan ang posibilidad na kumalat ang taglay nitong virus, (Ulat ni Gemma Amargo)</body>
<link>http://www.philstar.com/Article.aspx?articleId=217343&amp;publicationSubCategoryId=92</link>
</article>
<article>
<title>OWWA 'mafia' nabuking</title>
<author>Malou Rongalerios</author>
<date>
<month>August</month>
<day>16</day>
<year>2003</year>
</date>
<body>Nanganganib ngayon ang buhay ni Overseas Workers Welfare Administration Chief Virgilio Angelo matapos ibulgar ang operasyon ng isang sindikato sa kanyang tanggapan na gumagamit ng mga pekeng claimants upang limasin ang multi-milyong pisong pondo ng OWWA. Ibinunyag ni Angelo ang paunang resulta ng pagsisiyasat ng DOLE, OWWA at PNP-CIDG tungkol sa mga palsipikadong claim na pinalulusot ng isang sindikato ukol sa OWWA Medicare scam. &amp;quot;Lumalabas na ang mga claim ng mga di kilalang tao na kinakatigan ng nasabing sindikato ay di hamak na mas malaki pa sa mga buwanang ibinabayad o kontribusyon ng mga miyembro ng OWWA medicare,&amp;quot; ayon kay Angelo. Ito anya ay lubos na mapanganib dahil lumalabas na naibayad ang malaking halaga buhat sa mga bogus na medical expenses ng isang kakaiba at mapangahas na sindikato na gumagamit mismo ng computerized data ng OWWA sa pamamagitan ng paggamit ng pangalan ng mga tunay na miyembro. Idinagdag niya na siya ay nagduda ng mabuklat ang mga statistika na nagpapakitang napakabilis ng pagtaas ng mga medicare claims sa mga nakaraang buwan bago siya manungkulan at hanggang madiskubre niya ito. Sa pamamagitan ng statistika, lumalabas na may mga palsipikadong claims na pumasok sa OWWA Medicare System. &amp;quot;Sa loob ng isang buwan, ang halagang P42 millon ang koleksiyon mula sa mga miyembro subalit ang pinapalusot na kabayaran sa mga palsipikadong mga miyembro ay nagkakahalaga ng P40 million,&amp;quot; sabi pa ng OWWA chief. Matatandaan na noong Lunes ay naghain ng matinding request at public appeal si Angelo kung saan hinihingi ang masusi at seryosong imbestigasyon mula sa DOLE at PNP-CIDG upang puksain ang modus operandi ng sindikatong ito na maaaring kinabibilangan din ng ilang tiwaling empleyado ng OWWA. Dalawang pekeng myembro na ang nadiskubre ng tanggapan ni Angelo na nakapagpalusot ng dalawang claim na nagkakahalaga ng P200,000.00 at P500, 000.00. Isang puspusang imbestigasyon na ang isinasagawa ng CIDG. Ang fact-finding ay kinakatigan din ng NBI at iba pang police agencies ng gobyerno. (Ulat ni Malou Rongalerios)</body>
<link>http://www.philstar.com/Article.aspx?articleId=217422&amp;publicationSubCategoryId=92</link>
</article>
<article>
<title>Buenaventira biktima ng katiwalian sa BSP</title>
<author></author>
<date>
<month>August</month>
<day>16</day>
<year>2003</year>
</date>
<body>&amp;quot;Biktima siya ng mga katiwalian ng mga taong pinagkakatiwalaan niya sa Bangko Sentral ng Pilipinas!&amp;quot; Ito ang sambit ng ilang opisyales ng BSP na humiling na huwag banggitin ang mga pangalan matapos lumabas ang desisyon ng Court of Appeals na idinawit si BSP Gov. Rafael Buenaventura sa pagkakasara sa Urban Bank of the Philippines. &amp;quot;May ilang malalapit na opisyales kay Buenaventura na iniipit talaga ang mga maliliit na bangko at ito ay lingid sa kaalaman ng BSP governor,&amp;quot; wika pa ng mga sources. Binanggit ng mga nasabing source ang kaso ni BSP Deputy Gov. Alberto Reyes na inakusahan ng panggigipit sa isang rural bank sa Bulacan at napatunayan sa desisyon ng Supreme Court noong Marso 14, 2003 na guilty sa kanyang paglabag sa ethical standards. Kasama sa mga ipinasususpinde ng Court of Appeals ng isang taon dahil sa &amp;quot;gross neglect of duty&amp;quot; sina BSP Deputy Gov. Alberto V. Reyes, Managing Director Ma. Dolores Yovienco, Director Candon Guerrero at Dept. of Commercial Banks chief Tomas Aure. Iaapela naman ng BSP ang nasabing desisyon. Matatandaan na pinawalang sala si Buenaventura sa desisyong inilabas ng Office of the Ombudsman noong isang taon, at ang ipinasususpinde nito ay ang apat na nabanggit na opisyales na sina Reyes, Yuvienco,Guerrero at Aure. Sinabi ng Ombudsman na administratively liable ang apat dahil sa pag-issue ng mga maling findings na dahilan para maisara ang Urban Bank noong Abril 26, 2000. Kahina-hinalang may pagkakatulad din ang nangyari naman sa Rural Bank Of San Miguel na inaahente ni Reyes na mabenta ang nasabing bangko. Sa desisyon ng Supreme Court, sinabi nito na guilty si Reyes sa paglabag sa standards of professionalism dahil sa ginawa nitong pag-broker sa pagbenta ng Rural Bank of San Miguel at pinagbayad ng korte si Deputy Gov. Reyes ng fine na katumbas ang kanyang dalawang buwang suweldo. Sinabi ng mga sources na hindi alam ni Buenaventura ang ganitong mga practice at ang kaawa-awa dito sa ganitong gawi ng mga opisyales ng BSP ay ang mga maliliit na bangko at ang mga walang kamalay-malay na depositors ng mga ito.</body>
<link>http://www.philstar.com/Article.aspx?articleId=217427&amp;publicationSubCategoryId=92</link>
</article>
<article>
<title>Mosyon ng ISAFP ibinasura ng CA</title>
<author>Grace dela Cruz</author>
<date>
<month>August</month>
<day>16</day>
<year>2003</year>
</date>
<body>Nabigong maharang kahapon ng Intelligence Service of the Armed Forces of the Philippines (ISAFP) na ilipat ang venue ng nakatakdang pagdinig sa petition for habeas corpus para sa limang junior officers sa Appellate Court. Batay ito sa ipinalabas na resolusyon kahapon ng Court of Appeals (CA) na nagbasura sa 5-pahinang &amp;quot;Very Urgent Motion&amp;quot; na inihain kahapon ng ISAFP sa pamumuno ni Gen. Pedro Cabuay. Una rito, inihain ang petisyon sa Korte Suprema na payagan nito na mailipat mula sa CA patungo sa AFP Commissioners Club sa general headquarters sa Camp Aguinaldo, Quezon City ang gagawing pagdinig sa mga nakadetineng junior officers dahil &amp;quot;highly-security risk&amp;quot; ang gagawing pagbiyahe sa mga nasabing sundalo sa itinakdang pagdinig sa CA sa Lunes, Agosto 18 dakong alas-10 ng umaga. Iginiit pa sa petisyon na mas makabubuting doon (AFP GHQ) na dinggin ang mosyon para makapagsagawa na rin ng ocular inspection doon. Itoy upang mapatunayan na umano ng mga mahistrado kung may katotohanang napagkakaitan ng karapatang pantao ang mga rebeldeng sundalo sa nasabing kulungan ng ISAFP, partikular ang reklamong pang-aabuso gaya ng hindi sila maaaring makita ng ka-pamilya, kaibigan o abugado ng mga ito dahil walang bintana at nakatakip ang mukha kung itoy kinakausap at dinadalaw. Matatandaang inatasan ng Korte Suprema ang CA na magsagawa ng pagdinig kaugnay sa inihaing petition for habeas corpus para kina Navy Ltsg. Antonio Trillanes, Capt. Milo Maestrecampo, Capt. Gerardo Gambala, Navy Capt. James Layug, Ltsg. Eugene Gonzales at Capt. Gary Alejano. (Ulat ni Grace dela Cruz)</body>
<link>http://www.philstar.com/Article.aspx?articleId=217435&amp;publicationSubCategoryId=92</link>
</article>
<article>
<title>Katiwalian vs Trillanes</title>
<author>Malou Rongalerios/Doris Franche/Lilia Tolentino</author>
<date>
<month>August</month>
<day>16</day>
<year>2003</year>
</date>
<body>Sinampahan ng PNP-Criminal Investigation and Detection Group sa Ombudsman ng kasong katiwalian si Navy Ltsg. Antonio Trillanes kaugnay ng kanyang mga kuwestiyunableng kayamanan gaya ng pagkakaroon ng walong sasakyan, hindi pagsusumite ng taunang Statement of Assets and Liabilities (SAL) at paglabag sa Code of Conduct and Ethical Standards dahil sa hindi niya pagbubunyag ng totoong assets. Ginawang basehan sa pagsasampa ng reklamo laban kay Trillanes ang affidavit complaint ni Chief Insp. Percival Rumbaoa, taga-CIDG na nag-imbestiga kay Trillanes. Sinabi ni Rumbaoa na nasa P20,000 kada buwan ang suweldo ni Trillanes kaya imposible nitong makuha ang walong sasakyan. Nagsinungaling din umano si Trillanes sa kanyang SAL nang hindi nito ideklara ang isang Nissan Terrano na nabili niya noong 1996 sa kanyang 1997 SAL. Kabilang sa mga nilabag umano ni Trillanes ang Section 7 at 8 ng RA 3019 o ang Anti-Graft and Corrupt Practices Act at RA 6713 o ang Code of Conduct and Ethical Standars for Public Officials and Employees. Nakasaad din sa reklamo na noon lamang 1996 hanggang 2000 nagsumite ng SAL si Trillanes kung saan idineklara niya noong Marso 10, 1997 sa kanyang SAL para sa 1996 na mayroon siyang cash at bank deposits na P25,000; investments, P50,000 at alahas na nagkakahalaga ng P10, 000. Nasilip din ang pagiging incorporator at treasurer ni Trillanes sa FYI Research and Consulting Group Inc., isang survey and research company para sa mga public at private offices. Ibinunyag rin ni National Bureau of Investigation (NBI) Director Reynaldo Wycoco na may P1 milyong investment si Trillanes sa Glasgow Investment House at hindi niya ito isinama sa kanyang SAL. Sinabi ni Wycoco na kung hindi maipaliliwanag ni Trillanes kung saan nanggaling ang P1 milyon ay maaaring makasuhan siya ng paglabag sa batas lalo nat hindi niya ito isinama sa kanyang SAL. Kumita anya si Trillanes ng P150,000 kada buwan sa interest mula Agosto hanggang Disyembre 2002. Samantala, pinabulaanan ni National Security Adviser Roilo Golez na hinahanapan ng butas ng Palasyo si Trillanes para masira ang kredibilidad nito sa publiko. Wala anyang katotohanan na may ginagawang trial by publicity laban kay Trillanes sa pamamagitan ng isa-isang paghahayag sa media ng mga &amp;quot;ebidensiya&amp;quot; laban kay Trillanes. (Ulat nina Malou Rongalerios/Doris Franche/Lilia Tolentino)</body>
<link>http://www.philstar.com/Article.aspx?articleId=217442&amp;publicationSubCategoryId=92</link>
</article>
<article>
<title>Magdalo tumahimik,ayaw nang tumestigo</title>
<author>Joy Cantos</author>
<date>
<month>August</month>
<day>16</day>
<year>2003</year>
</date>
<body>Umatras kahapon sa pagbibigay ng testimonya ang mga hardcore na lider ng Magdalo group sa itinakdang pagpapatuloy ng pagdinig ng Feliciano Commission sa Camp Aguinaldo at sa halip ay nagsumite na lamang ng affidavit. Ayon kay Atty. Homobono Adaza, lead counsel ng Magdalo, ito ay sa dahilang bias umano ang mga abogado ng pamahalaan kaya nagdesisyon sila na &amp;quot;mag-invoke ng silence&amp;quot; sa fact finding team. Pumayag naman ang komisyon at binigyan sila ng limang araw para makapagsumite ng affidavit sa halip na magbigay ng kanilang &amp;quot;verbal testimonies.&amp;quot; Nakatakda sanang isalang kahapon ang tatlo pang lider ng mutineers na sina Navy Ltsg. James Layug, Army Capt. Gerardo Gambala at Marine Capt. Gary Alejano. Una nang humarap sa komisyon noong nakaraang Miyerkules sina Navy Ltsg. Antonio Trillanes at Army Capt. Milo Maestrecampo. (Ulat ni Joy Cantos)</body>
<link>http://www.philstar.com/Article.aspx?articleId=217448&amp;publicationSubCategoryId=92</link>
</article>
<article>
<title>No.2 leader ng Jemaah timbog</title>
<author>Ellen Fernando</author>
<date>
<month>August</month>
<day>16</day>
<year>2003</year>
</date>
<body>Dumanas ng matinding dagok ang international terrorist group na Jemaah Islamiyah matapos madakip ang ikalawang mataas na lider nito sa Thailand. Ayon kay Foreign Affairs Sec. Blas Ople, ang pagkakadakip kay Jambali Sali ay isang &amp;quot;major blow&amp;quot; sa JI network sa Southeast Asia na pinamumunuan ni Osama bin Laden. Si Sali ay nadakip kasama ang pito pang kasamahan sa Thai city ng Ayutthaya sa isinagawang magkasanib na operasyon ng United States Intelligence agents at Thai police. Nabatid na si Sali ang nagsilbing middleman na nagbigay ng suportang pinansiyal upang maisagawa ang Rizal Day bombing sa Metro Manila. Siya rin ang hinihinalang may kagagawan sa tangkang pag-atake sa pulong ng mga world leaders noong Oktubre sa Bangkok, &amp;quot;utak&amp;quot; sa pambobomba sa Bali, Indonesia noong Oktubre 12, 2002 na ikinasawi ng 202 katao at utak din sa pagpapasabog sa JW Marriot hotel sa Jakarta nitong Agosto 5. (Ulat ni Ellen Fernando)</body>
<link>http://www.philstar.com/Article.aspx?articleId=217452&amp;publicationSubCategoryId=92</link>
</article>
<article>
<title>GMA, Trillanes paghaharapin</title>
<author>Lilia Tolentino</author>
<date>
<month>August</month>
<day>17</day>
<year>2003</year>
</date>
<body>Upang higit na malinawan ang isyu sa bintang na arogante si Pangulong Arroyo, iminungkahi ng isang miyembro ng Feliciano Commission na humarap ito sa kanilang public hearing. Ayon kay UP Prof. Carolina Hernandez, miyembro ng komisyong itinatag para siyasatin ang nabigong kudeta, personal siyang naniniwala na higit na magkakaroon ng malinaw na paghimay sa bintang na arogante ang Pangulo at sa isyu ng nabigong kudeta kung iimbitahan si Pangulong Arroyo sa isinasagawa nilang pagdinig. Ang panukalang ito ay sinabi ni Hernandez sa isang panayam kahapon sa programang Comporme y Contra sa DWIZ. Naniniwala si Hernandez na bibigyang konsiderasyon ng Pangulo ang mungkahing ito dahil maging noong panahon ni dating Pangulong Cory Aquino, humarap ito sa Davide Commission para magbigay linaw sa mga isyung may kinalaman sa mga inilunsad na kudeta sa ilalim ng kanyang administrasyon. Tumanggi nang humarap para tumestigo sa harap ng komisyon ang mga junior officers dahil bias umano ang mga abogado ng pamahalaan. Nilinaw ni Hernandez na puwedeng ipatawag ng komisyon sa muling pagtestigo ang mga junior officers na mga lider ng grupong Magdalo upang makaharap ng mga ito ang Pangulo. Matatandaang inakusahan ang Pangulo ni Navy Lt. Senior Grade Antonio Trillanes ng pagiging arogante ng makausap niya ito sa Malaca&amp;ntilde;ang, isang linggo bago naganap ang kudeta noong Hulyo 27, at magharap siya ng mga reklamo ng mga sundalo hinggil sa nagaganap umanong katiwalian sa militar. Subalit sa halip umanong pakinggan siya ng Pangulo ay inutos nito na ikulong siya at iparada sa media. Ang akusasyon ni Trillanes ay mariing pinabulaanan ng Palasyo dahil isang oras at kalahati umanong kinausap ng Pangulo si Trillanes. (Ulat ni Lilia Tolentino)</body>
<link>http://www.philstar.com/Article.aspx?articleId=217536&amp;publicationSubCategoryId=92</link>
</article>
<article>
<title>Maternity benefits, tataasan</title>
<author>Malou Rongalerios</author>
<date>
<month>August</month>
<day>17</day>
<year>2003</year>
</date>
<body>Upang matulungan sa pangangailangang pinansiyal ang mga babaeng empleyado sa pribado at pampublikong opisina tuwing sila ay manganganak, inihain kahapon ng isang mambabatas ang panukalang batas na magtataas sa maternity benefits. Ayon kay Quezon City Rep. Nanette Castelo Daza, mas mataas na ngayon ang presyo ng mga pangunahing bilihin pati bayad sa panganganak kaya dapat ding itaas ang maternity benefits na nasa ilalim ng Social Security System (SSS) para sa private employees at Government Service Insurance System (GSIS) para naman sa mga government employees. Sa panukala ni Daza, sinabi nito na ang sinumang babaeng empleyado na nakapaghulog na ng tatlong buwang kontribusyon sa kanilang SSS o GSIS ay maaaring makakuha ng maternity benefits. Ang benepisyo para sa mga normal child births ay kinabibilangan ng daily maternity benefits na katumbas ng 150% ng kanyang kasalukuyang basic salary, allowances at iba pang benepisyo o cash equivalent ng 84 calendar days. Para naman sa sinasabing highrisk pregnancies at cesarean deliveries,&amp;quot; ang daily maternity benefits ay 100 calendar days. Sinabi ni Daza na ang kanyang panukala ay ibinatay niya sa standards na inilabas ng International Labor Organization. Sa ilalim ng ILO convention no. 103, hinikayat nito ang mga member countries kabilang na ang Pilipinas na palawigin pa ang maternity benefits na ibinibigay ng gobyerno para sa mga kababaihan. Pero ang naturang benepisyo ay para lamang sa unang apat na panganganak ng isang empleyado. Sa kasalukuyan ang SSS maternity benefits ay 60 days para sa normal delivery at 78 days naman para sa cesarean operations. (Ulat ni Malou Rongalerios)</body>
<link>http://www.philstar.com/Article.aspx?articleId=217549&amp;publicationSubCategoryId=92</link>
</article>
<article>
<title>Interview kay Honasan, pinuna ng Malaca&amp;ntilde;ang</title>
<author>Lilia Tolentino</author>
<date>
<month>August</month>
<day>17</day>
<year>2003</year>
</date>
<body>Naghayag ng pangamba ang mga miyembro ng Malaca&amp;ntilde;ang Press Corps na maaring mamiligro ang kalayaan ng pamamahayag at sistema ng kanilang pag-uulat matapos na ihayag ni Pangulong Arroyo na mayroon siyang mga assets na nagmamanman sa media. Nabatid na sinita ng Pangulo si Tina Panganiban-Perez ng GMA-7 nang bumisita ang Presidente sa Calapan, Oriental Mindoro. Sinabihan ng Pangulo si Perez sa harap ng may 100 katao kaugnay ng ginawa nitong pakikipanayam kay Senador Gringo Honasan na isinahimpapawid sa palatuntunang &amp;quot;Saksi&amp;quot; gayong mayroon pang state of rebellion at ito raw ay &amp;quot;abetting rebellion.&amp;quot; &amp;quot;My assets told me they saw you (Tina) with Gringo during the state of rebellion. Did you interview Dagudag? anang Pangulo sa nai-tape na paninita nito sa reporter. Ipinaliwanag ni Perez na ang interview ay isinahimpapawid noong Agosto 12, isang araw matapos alisin ang pagpapatupad ng state of rebellion. Agad namang nilinaw ni Deputy Presidential Spokesperson Ricardo Saludo na walang intensiyon ang Pangulo na busalan ang media. &amp;quot;The government is not engaged in spying on the media or in the harassment of reporters in the conduct of their legitimate work. Tina Panganiban-Perez was encountered by chance by intelligence assets assigned to determine the whereaboiuts of Senator Honasan, who is suspected of being involved in the Oakwood incident,&amp;quot; pahayag ni Saludo sa kanyang press statement. Wala anyang planong takutin o kasuhan si Perez. Sinabi naman ni Press Secretary Milton Alingod na kung sinita man ng Presidente ang media reporter, wala naman siyang intensiyong masama kundi para siyang isang ina na nangangaral sa isang anak. (Ulat ni Lilia Tolentino)</body>
<link>http://www.philstar.com/Article.aspx?articleId=217552&amp;publicationSubCategoryId=92</link>
</article>
<article>
<title>Jinggoy pinagpapaliwanag ng SC</title>
<author>Grace dela Cruz</author>
<date>
<month>August</month>
<day>17</day>
<year>2003</year>
</date>
<body>Bunga ng petisyong ibalik sa kulungan si dating San Juan Mayor Jinggoy Estrada, nais ng Korte Suprema na maghain ito ng paliwanag kung bakit hindi siya dapat maibalik sa Veterans Memorial Medial Center (VMMC) sa Quezon City. Itoy bunsod sa inihaing kahilingan ng Ombudsman sa pangunguna ni Special Prosecutor Dennis Villaignacio na mali ang pagpapayag ng Sandiganbayan na makapagpiyansa ang dating alkalde sa kasong plunder. Batay sa 2-pahinang en banc resolution, binibigyan ng non-extendable of 10 days si Jinggoy upang ihain ang kanyang komento sa SC kung bakit hindi dapat katigan ang nasabing kahilingan. Matatandaan na umakyat sa SC si Villaignacio makaraan katigan ng anti-graft court ang naturang motion ng dating alkalde. Iginiit pa ng naturang opisyal na walang karapatan na makapag-bail si Jinggoy dahil sa capital punishment ang kinakaharap nitong parusa, gayundin ay malalakas ang inihain nilang ebidensiya laban dito upang idiin sa kasong pandarambong. Binigyang-diin pa nito sa kanyang naunang petition na hindi dapat ituring ng Sandiganbayan na maliit ang kaso ni Jinggoy dahil plunder pa rin ang kaso. (Ulat ni Grace dela Cruz)</body>
<link>http://www.philstar.com/Article.aspx?articleId=217560&amp;publicationSubCategoryId=92</link>
</article>
<article>
<title>PhilHealth magtatataas ng kaltas</title>
<author>Edwin Balasa</author>
<date>
<month>August</month>
<day>17</day>
<year>2003</year>
</date>
<body>Simula sa susunod na taon ay itataas na ng PhilHealth ang monthly contribution nila sa mga empleyado at employer mula P75 hanggang P100. Ayon sa PhilHealth ang pagtaas ay dulot ng pagkakaroon ng mga karagdagang benepisyong ibibigay ng ahensiya sa mga miyembro nito. Kasama sa mga rason na ibinigay ng PhilHealth ay ang pagpapatibay ng National Health Insurance Program. Ayon sa ipatutupad na pangongolekta, ang monthly salary contribution base ng isang miyembro ay itataas sa P4,000 simula Enero 1. Ang monthly contribution ng employed sector ay itataas mula P75 ay gagawin na itong P100 kada buwan o 2.5 porsiyento ng kanyang buwanang monthly salary bracket. Ang monthly salary cap ay itataas naman mula sa P10,000 sa P15,000 sa 2004. Sa 2005 ay muli itong itataas mula P15,000 ay gagawing P20,000. Sinabi ng PhilHealth na kapag hindi naipatupad ang pagtataas sa minimum contribution ay kakapusin ng pondo ang ahensiya upang ipangtustos sa mga benepisyo ng mga miyembro nito. (Ulat ni Edwin Balasa)</body>
<link>http://www.philstar.com/Article.aspx?articleId=217565&amp;publicationSubCategoryId=92</link>
</article>
<article>
<title>Ihabla mo 'ko Ping - Corpus</title>
<author>Joy Cantos</author>
<date>
<month>August</month>
<day>18</day>
<year>2003</year>
</date>
<body>&amp;quot;Magdemanda ka at huwag gamitin ang bulwagan ng Senado sa pagpaparatang sa akin&amp;quot;. Ito ang hamon ni dating ISAFP Chief Gen. Victor Corpus kay Sen. Panfilo Lacson na inakusahan niyang tumatawag lang sa atensyon ng media. Hinamon ni Corpus si Lacson na ilantad ang akusasyon ng Senador sa una pagkatapos na itulak ng tatlong Senate Committees na maaprubahan ang report na nag-uugnay kay Lacson sa mga kriminalidad katulad ng kidnap-for-ransom at drug trafficking. Ayon kay Corpus, dapat ibulgar ni Lacson ang mga akusasyon laban sa kanya sa husgado at huwag gamitin ang Senado para lamang makuha ang atensyon ng media. &amp;quot;Kung may katotohanan ang mga akusasyon ni Lacson na ibinabato niya sa akin, dapat ay ipaalam niya kaagad sa publiko ng buong-buo at hindi strip-tease expose para makakuha ng media exposure na inililigaw ang publiko mula sa mga akusasyon ng kanyang mga kapwa Senador,&amp;quot; wika ni Corpus. Tinuran ni Corpuz ang joint report ng Senate Committee on Public Order and Safety na pinamumunuan ni Sen. Robert Barbers, Blue Ribbon Committee na ang chair ay si Sen. Joker Arroyo at Committee on National Defense na ang chair ay si Sen. Ramon Magsaysay, Jr. Nagpalabas ng joint report ang mga nasabing komite para sa mga kinauukulan na magsagawa ng mas malalim na imbestigasyon sa maaaring kaugnayan ni Lacson sa drug trade, kidnap-for-ransom gangs at summary killings katulad ng nangyari sa kaso ng Kuratong Baleleng Gang. Binigyan diin ni Corpus na kung totoong may nalalaman si Lacson na katiwalian ng dating ISAFP chief, dapat na magsampa ang Senador ng demanda sa korte o sa Ombudsman laban sa kanya para hindi magmukhang smear campaign ang pinangangalandakang expose nito. &amp;quot;He was accusing me of taking orders from First Gentleman Mike Arroyo which is not true,&amp;quot; ani Corpus na ilan lamang sa mga akusasyong pasasabugin laban sa kanya ni Lacson. Aniya, kung hindi pormal na maghahabla ang Senador at gagamitin lamang nito ang Senado para magsalita laban sa kanya, para tuloy gusto lamang tabunan ng Senador ang mga kasong hinaharap niya tulad ng Kuratong Baleleng case na kasalukuyang nakabinbin sa Korte Suprema. (Ulat ni Joy Cantos)</body>
<link>http://www.philstar.com/Article.aspx?articleId=217660&amp;publicationSubCategoryId=92</link>
</article>
<article>
<title>Pilipinas pinagkakakitaan ng Amerika</title>
<author>Malou Rongalerios</author>
<date>
<month>August</month>
<day>18</day>
<year>2003</year>
</date>
<body>Umaabot sa P2 milyon ang kinikita ng United States Embassy sa Pilipinas araw-araw mula sa visa applications ng mga Pilipino na nais pumunta sa Amerika. Ayon kay Negros Oriental Rep. Herminio Teves, aabot sa P629.6 milyon ang nakokolekta taun-taon ng Amerika sa Pilipinas mula sa tinatayang 450 aplikante kada-araw. Nagsimula noong Nobyembre 2002 ang paniningil ng US Embassy ng $100 o P5,300 para sa bawat visa applications. Tinataya rin aniya na tanging 15-20 porsyento lamang sa mga aplikante ang nabibigyan ng visa. Sa 80 porsyento na disapproval rates, umaabot ang kita ng nasabing embahada sa P503,712,000 taun-taon sa mga hindi naaprubahang visa. Kaugnay nito, sinabi ni Teves na dapat ibalik ng US government sa Pilipinas ang P500 milyon para magamit sa backlog sa school building programs ng Department of Education na P16 bilyon nitong 2003. Mayaman naman aniya ang US at kaya nitong punan ang gastos ng kanilang diplomatic o consular operations sa Pilipinas. Idinagdag pa nito na mayroon namang maayos na diplomatic relations sa pagitan ng Pilipinas at Amerika at sinusuportahan ng pamahalaan ang US sa pakikipaglaban sa terorismo. Naniniwala si Teves na mas magiging maganda ang relasyon ng Pilipinas at Amerika kung ido-donate na lamang ng huli ang P500 milyon na kinikita nito sa mga hindi naaprubahang visa taun-taon. (Ulat ni Malou Rongalerios)</body>
<link>http://www.philstar.com/Article.aspx?articleId=217674&amp;publicationSubCategoryId=92</link>
</article>
<article>
<title>8 tauhan ng Phil. Navy tinitiktikan</title>
<author>Joy Cantos</author>
<date>
<month>August</month>
<day>18</day>
<year>2003</year>
</date>
<body>Walong tauhan ng Naval Special Warfare Unit (NSWU) ng Philippine Navy ang masusing tinitiktikan upang malaman kung may kaugnayan ang mga ito sa nag-aklas na Magdalo group na pinamumunuan ni Lt. Sr. Grade Antonio Trillanes IV. Ito ay matapos na makalkal na nagsumite muna ang mga ito ng leave of absence gaya ng Magdalo group bago maganap ang Oakwood incident sa Makati City noong Hulyo 27. Ayon sa isang impormante, ang mga sumasailalim sa imbestigasyon ay sina Petty Officer 3 Julius Mesa, seaman; William Abliter, SN Arnel Capuno, PO3 Christopeil Tiktik, PO3 Jesmar Landong, PO3 Romie Gumia, PO3 Robert Repulca at PO3 Jerry Asuncion. Nabatid kay Capt. Rico Borromeo, Commander Officer ng Task Force 71 na nangangasiwa sa NSWU na nagsipagsumite ng leave of absense ang walong nabanggit at idinahilan ng mga ito ay schooling, paternity leave at rest and recreation (R&amp;amp;R) na siya ring kinasangkapang dahilan ng mga nagsipag-aklas na junior officers ng Armed Forces of the Phils. (AFP). Sinabi ni Borromeo na wala pang linaw kung may partisipasyon ang nasabing mga tauhan ngunit patuloy umano ang ginagawang pagtiktik ng Special Warfare Group dahil sa hindi pa nawawala ang bantang coup d etat na inamin mismo ng matataas na opisyal ng AFP hanggat may hindi pa nakikilalang mga opisyal at tauhan ng Magdalo group. Patuloy na isinasagawa ni PN Navy Vice Admiral Ernesto de Leon ang loyalty check sa kanyang mga tauhan matapos ang ginanap na command conference nitong nakaraang linggo. (Ulat ni Joy Cantos)</body>
<link>http://www.philstar.com/Article.aspx?articleId=217677&amp;publicationSubCategoryId=92</link>
</article>
<article>
<title>Seguridad sa CA hinigpitan</title>
<author></author>
<date>
<month>August</month>
<day>18</day>
<year>2003</year>
</date>
<body>Mahigpit na seguridad ang paiiralin ngayon sa loob at labas ng bisinidad ng Court of Appeals (CA) makaraang ipagpatuloy ng Supreme Court (SC) ang pagdinig sa anim na junior officers ng Armed Forces of the Phils. (AFP). Hiniling ng CA sa pamunuan ng Western Police District (WPD) ang pagpapakalat ng mga tauhan nito upang siyang mahigpit na magbantay at kumontrol sa inaasahang mabigat na daloy ng trapiko sa Padre Faura St. panulukan ng Orosa St., Ermita, Manila dahil sa isasara ang unang kalye dito. Sina Navy Lt. SG Antonio Trillanes, Capt. Milo Maestrecampo, Gerardo Gambala, James Layug, Eugene Loui Gonzales at Capt. Gary Alejano ay dadalhin ngayon sa CA upang dinggin ang naunang petisyon ni Atty. Homobono Adaza, abogado ng mga nabanggit na junior officers. Sa kanilang petition for habeas corpus, kinuwestiyon ng mga ito kung bakit nilabag ng pamunuan ng AFP at PNP ang kanilang karapatan bilang akusado sa naganap na coup d etat noong Hulyo 27 sa Oakwood Premiere sa Makati City. Ginigipit umano ng Intelligence Service ng AFP ang mga batang opisyal kung saan isa na dito ang paghaharang sa kanilang mga sulat. Una ring tinangka ng ISAFP na pahintuin ang nasabing hearing sa CA sa pamamagitan ng pagsusumite ng kanilang petition sa SC noong Biyernes dahil sa mapanganib umano ang mga junior officers na ilabas sa kulungan. Ngunit ikinatuwiran ng SC na mas makabubuti na ituloy ang pagdinig ngayon upang makapagsagawa ng occular inspection ang mga mahistrado ng CA para mapatunayan kung mayroong nilabag na karapatan ang ISAFP sa mga nakakulong na junior officers. Ang pagdinig ay pamumunuan ng mga mahistrado ng CA 12th Division na pangungunahan ni Associate Justice Romeo Browner. (Grace A. dela Cruz)</body>
<link>http://www.philstar.com/Article.aspx?articleId=217684&amp;publicationSubCategoryId=92</link>
</article>
<article>
<title>Media hindi gigipitin ng Palasyo</title>
<author>Ely Saludar</author>
<date>
<month>August</month>
<day>18</day>
<year>2003</year>
</date>
<body>Tiniyak ng Malaca&amp;ntilde;ang na hindi ginigipit at tinitiktikan ang media kaugnay sa insidente na pagsita ni Pangulong Gloria Macapagal-Arroyo sa TV reporter na si Tina Panganiban-Perez ng GMA-7 hinggil sa pag-interbyu nito kay Senador Gregorio &amp;quot;Gringo&amp;quot; Honasan. Ayon kay Press Secretary Milton Alingod, wala ring ginagawang paniniktik ang Palasyo sa mga taga-media lalo sa Malaca&amp;ntilde;ang Press Corps. Ayon sa Kalihim, hindi dapat na mangamba ang mga mamamahayag dahil mananatili ang kalayaan sa pamamahayag ng mga ito at hindi bubusalan ang bibig. &amp;quot;Nobody is under serveillance,&amp;quot; ani Alingod. Nakipaglinawan na rin mismo ang Pangulo sa Management ng TV Network at tiniyak na walang plano ang Malaca&amp;ntilde;ang na magsampa ng kaso laban kay Panganiban kaugnay sa bintang na pagtulong sa kasong rebelyon ni Honasan. (Ulat ni Ely Saludar)</body>
<link>http://www.philstar.com/Article.aspx?articleId=217688&amp;publicationSubCategoryId=92</link>
</article>
<article>
<title>Terrorist act sa bansa lumakas - BI</title>
<author>Grace A. dela Cruz</author>
<date>
<month>August</month>
<day>18</day>
<year>2003</year>
</date>
<body>Inamin kahapon ng Bureau of Immigration (BI) na muling lalakas ang terrorist act sa bansa hanggat hindi pa nahuhuli ng mga awtoridad ang puganteng si Indonesian terrorist Fathur Rohman al-Ghozi. Ayon kay Immigration Commissioner Andrea Domingo, patuloy na nakikipagtulungan ang kanyang tanggapan sa Philippine National Police (PNP). Aniya, mas malakas ang posibilidad na muling maghasik ng terorismo ang mga kasamahan ni al-Ghozi dahil muling makakalikom ito ng pondo para sa kanilang operasyon. Sinabi pa ng Commissioner na una ng humina ang puwersa ng mga local terrorist sa bansa ng madakip at makulong si al-Ghozi dahil nawalan ng pondo ang mga ito. Si al-Ghozi ang sinasabing financier ng naganap na pambobomba sa Light Rail Transit noong Disyembre 2001 at ang kasamang si Mukis Yunos ang siyang nagkabit ng bomba sa loob ng LRT. (Ulat ni Grace A. dela Cruz)</body>
<link>http://www.philstar.com/Article.aspx?articleId=217694&amp;publicationSubCategoryId=92</link>
</article>
<article>
<title>Ping tsismoso ka - Bunye</title>
<author>Lilia Tolentino at Rudy Andal</author>
<date>
<month>August</month>
<day>19</day>
<year>2003</year>
</date>
<body>&amp;quot;Pulos tsismis na nagbabalatkayong parliamentary evidence.&amp;quot; Ito ang reaksiyon ni Presidential Spokesman Ignacio Bunye sa privilege speech ni Sen. Panfilo Lacson kahapon na nag-aakusa kay First Gentleman Mike Arroyo na nagkamal umano ng P321 milyon sa pangangalap ng campaign funds. Kasabay nito, hinamon ni Mr. Arroyo si Lacson na ipagharap siya ng kaukulang demanda hinggil sa sinasabi niyang katiwalian at handa siyang makipagsabayan sa kanya sa anumang korte para patunayan na mali ang kanyang mga paratang na ginawa nito sa kanyang privilege speech. Ang hamon ay ginawa ni Arroyo sa pamamagitan ng kanyang spokesperson na si Atty. Patricia Bunye. Sinabi ni Bunye na ang akusasyon ni Lacson laban sa First Gentleman ay itinuturing nitong isang taktika para huwag maipalabas at talakayin sa Senado ang committee report hinggil sa drug trafficking, &amp;quot;money laundering&amp;quot; at iba pa na kinasasangkutan nito. Umiiwas lamang umano si Lacson sa mga kasong kinakaharap niya at ginagamit ang Senado upang gumawa ng side issue na pag-uusapan ng taumbayan at makaligtaan ng mamamayan ang mga kasong krimen na iniuugnay sa kanya katulad ng Kuratong Baleleng case na malapit nang madesisyunan ng Supreme Court. Hiniling ni Lacson na imbestigahan ng senate blue ribbon committee at Senate committee on constitutional amendments, revision of laws and codes ang kanyang ginawang pagbubunyag partikular ang paglabag sa anti-money laundering law ni Mr. Arroyo. Sinabi naman ni Mr. Arroyo na handa siyang humarap sa Senado para sagutin ang akusasyon ni Lacson kung ito ay sisiyasatin ng kapulungan. (Ulat nina Lilia Tolentino at Rudy Andal)</body>
<link>http://www.philstar.com/Article.aspx?articleId=217785&amp;publicationSubCategoryId=92</link>
</article>
<article>
<title>Patawag ng DOJ di sinipot ni Gringo</title>
<author>Grace dela Cruz/Ludy Bermudo</author>
<date>
<month>August</month>
<day>19</day>
<year>2003</year>
</date>
<body>Inisnab ni Senador Gringo Honasan ang unang preliminary investigation (PI) na ipinatawag ng Department of Justice (DOJ) matapos na hindi ito sumipot at hindi magsumite ng kanyang counter-affidavit. Sa halip na counter-affidavit ang dalhin ni Atty. Daniel Gutierrez ay humingi na lamang ito ng motion for extension to file counter-affidavit sa panel of prosecutors kung saan binigyan ng pitong araw ng prosecution si Honasan upang magsumite ng kanilang counter-affidavits. Muling magsasagawa ng pagdinig ang prosecution sa Agosto 27 sa alas-2 ng hapon. Nabatid kay Gutierrez na hindi pa lalabas ang kanyang kliyente dahil sa wala pa umanong garantiya ang gobyerno na mabibigyan ito ng due process of law. Iginiit pa nito na masyado umanong magulo pa ang sitwasyon dahil sa ginagawang manhunt operations at paniniktik umano ng Malaca&amp;ntilde;ang para lamang maaresto ito. Bukod pa dito, tila may prejudgement na rin ang pamunuan ng DOJ sa kaso laban kay Honasan dahil sa ibat ibang mga pahayag ni Justice Undersecretary Jose Calida na pinalilitaw na guilty na ang senador sa kasong kudeta. Binatikos din nito ang kulang-kulang na mga ebidensiya at mga affidavits ng mga testigo na iniharap ng DILG laban sa senador. Hinihingi rin nito na magamit na ebidensiya ang mga naunang statement ng mga Magdalo soldiers kung saan ay itinatanggi ng mga ito ang kinalaman ni Honasan sa naganap na Makati siege. Hiniling ni Gutierrez sa prosecution na ipatawag din sa mga gagawing pagdinig ang limang Cabinet members na sina Deputy Secretary Renato Velasco, Sec. Mike Defensor, dating Defense Sec. Roy Cimatu, Silvestre Afable at Rigoberto Tiglao upang pagpaliwanagin ang mga ito kung paano nalaman kung sinong tumawag kay Honasan upang magpunta ito sa Oakwood hotel. (Ulat nina Grace dela Cruz/Ludy Bermudo)</body>
<link>http://www.philstar.com/Article.aspx?articleId=217791&amp;publicationSubCategoryId=92</link>
</article>
<article>
<title>Magdalo boykot na rin sa Senate at House inquiries</title>
<author>Joy Cantos</author>
<date>
<month>August</month>
<day>19</day>
<year>2003</year>
</date>
<body>Desidido na ang limang hardcore leader ng Magdalo Group na boykotin na rin ang isinasagawang pagdinig ng Senado at Mababang Kapulungan ng Kongreso kaugnay ng imbestigasyon sa Makati mutiny. Ayon kay Atty. Homobono Adaza, isa sa mga lead counsel ng Magdalo, napagpasyahan ng kanilang mga kliyente na huwag na ring humarap sa pagdinig ng Senado at Kongreso dahil lalo lamang umanong madidiin ang mga ito sa istilo ng pagtatanong ng mga pulitiko partikular na mula sa mga kaalyado ng administrasyon. Kasabay nito, sinabi ni Adaza na pabor ang kanyang mga kliyente sa planong pagpapatawag ng Feliciano Commission kay Pangulong Arroyo upang makatulong na malantad ang katotohanan kaugnay sa expose ng mga mutineers. Nauna nang umatras na magpatuloy sa kanilang testimonya ang mga lider ng Magdalo at nagsumite na lamang ng kanilang mga affidavit bunsod upang hindi matuloy ang Feliciano Commission nitong nakalipas na Biyernes. (Ulat ni Joy Cantos)</body>
<link>http://www.philstar.com/Article.aspx?articleId=217799&amp;publicationSubCategoryId=92</link>
</article>
<article>
<title>PGMA makikipag-dinner sa Palace reporters</title>
<author>Lilia Tolentino</author>
<date>
<month>August</month>
<day>19</day>
<year>2003</year>
</date>
<body>Inimbita ni Pangulong Arroyo sa isang hapunan mamayang gabi ang lahat na reporter na nakatalaga sa Palasyo. Sa paanyayang ipinaabot sa isa ring reporter, ipinasabing kasama sa imbitasyong ito ang kani-kanilang mga asawa. Walang paliwanag kung bakit nagkaroon ng biglaang pagbibigay ng dinner sa Palasyo para sa mga mamamahayag ng Malaca&amp;ntilde;ang, pero malakas ang hinala na maaaring may kinalaman ito sa nangyaring insidente noong Biyernes sa Calapan, Mindoro Oriental nang sitahin ng Pangulo si Tina Panganiban-Perez ng GMA-7 sa exclusive interview nito kay Sen. Gringo Honasan. Sa kabila ng naganap na insidente, tiniyak ng Palasyo na walang intensiyon ang Pangulo na busalan ang media. Kung tutuusin anya ay ibang-iba ang trato sa media sa administrasyong Arroyo kung ihahambing sa administrasyon ni dating Pangulong Estrada. Ayon kay Presidential Spokesman Ignacio Bunye, noong panahon ni Estrada, may isang article sa Manila Times na hindi nagustuhan ang dating pangulo na may kinalaman sa IMPSA deal. Dahil umano doon ay ginipit nang husto ni dating Pangulong Estrada yung Manila Times hanggang sa mapilitan ang pahayagan na ibenta sa iba. &amp;quot;Iba ito sa treatment na nakikita kay Pangulong Arroyo dahil she went out of her way to make clarification and she went to Channel 7 station,&amp;quot; ani Bunye. (Ulat ni Lilia Tolentino)</body>
<link>http://www.philstar.com/Article.aspx?articleId=217805&amp;publicationSubCategoryId=92</link>
</article>
<article>
<title>Mutineers binigyan ng 10-araw ng CA</title>
<author>Grace dela Cruz</author>
<date>
<month>August</month>
<day>19</day>
<year>2003</year>
</date>
<body>Hindi mga ordinaryong tao ang anim na junior officers kaya ipinatutupad ang mahigpit na seguridad sa loob ng detention cell ng mga ito. Ito ang ikinatuwiran kahapon ni Assistant Solicitor General Alex Gesmundo, abogado ng ISAFP, kaugnay sa umanoy harassment na nararanasan ng mga nasabing junior officers. Bunga nito, binigyan pa ng 10-araw ng Court of Appeals (CA) para maghain ng komento ang mga junior officers upang magbigay ng karagdagang argumento para magpaliwanag kaugnay sa inihaing petition for writ of habeas corpus ng kampo ng Magdalo. Inatasan din ng CA ang mga abogado ng mga mutineers na i-review muna ang guidelines o alituntunin ng ISAFP. Matapos na magsumite ng kanilang mga memoranda ay magpapalabas na ng resolution ang CA 12th Division kung ililipat o hindi ng kanilang detention cell ang anim na junior officers. (Ulat ni Grace dela Cruz)</body>
<link>http://www.philstar.com/Article.aspx?articleId=217810&amp;publicationSubCategoryId=92</link>
</article>
<article>
<title>Arsenal dir. pinagpapaliwanag</title>
<author>Joy Cantos</author>
<date>
<month>August</month>
<day>19</day>
<year>2003</year>
</date>
<body>Pinagpapaliwanag ni Defense Secretary Angelo Reyes si Government Arsenal Director Eriberto Varona sa Commission on Audit (COA) hinggil sa natuklasang kuwestiyunableng P77.8M discrepancy sa mga aklat at aktuwal na inventory report sa mga kagamitan at pag-aari ng nasabing kagawaran. Sa paliwanag ni Varona kay Reyes, nagkaroon umano ng pagbabago sa pamamaraan ng accounting hinggil sa isinagawang imbentaryo ng mga bala sa government arsenal kaya hindi ito tumugma sa auditing ng COA. Ikinatwiran ni Varona na ang nasabing pagbabago ay alinsunod sa repormang isinasagawa sa government arsenal upang mapabilis ang proseso ng imbentaryo. Ipinag-utos naman ni Reyes na makipagtulungan si Varona sa COA at ipaliwanag ang lahat sa nasabing auditing body upang malinawan ang ulat hinggil sa kinukuwestiyong P77.8 milyong kakulangan sa imbentaryo ng government arsenal. (Ulat ni Joy Cantos)</body>
<link>http://www.philstar.com/Article.aspx?articleId=217814&amp;publicationSubCategoryId=92</link>
</article>
<article>
<title>Infra projects ng AFP ipinahinto ni GMA</title>
<author>Ely Saludar</author>
<date>
<month>August</month>
<day>19</day>
<year>2003</year>
</date>
<body>Iniutos ni Pangulong Arroyo ang paghinto ng mga infrastructure projects sa AFP, ito ay sa gitna ng patuloy na paglutang ng mga anomalya sa militar. Inilabas ng Pangulo ang direktiba kay Defense Secretary Angelo Reyes upang itigil ang proyektong nakabinbin sa AFP maliban sa pagtatayo ng mga gusaling paaralan at kalsada sa mga barangay. Batay sa kautusan ng Pangulo, isasailalim sa pagbusisi ng binuong Task Force on AFP Procurement and Disbursement Procedures na pinamumunuan ni Defense Undersecretary Constancia de Guzman. Sa ngayon ay isinasailalim na sa masusing pagsisiyasat ang mga transaksiyon na kinasasangkutan ng AFP matapos akusahan ng mga miyembro ng Magdalo ang matataas na opisyal na sangkot sa ibat ibang katiwalian. (Ulat ni Ely Saludar)</body>
<link>http://www.philstar.com/Article.aspx?articleId=217816&amp;publicationSubCategoryId=92</link>
</article>
<article>
<title>'Jose Pidal' accounts i-freeze - Ping</title>
<author>Rudy Andal at Malou Rongalerios</author>
<date>
<month>August</month>
<day>20</day>
<year>2003</year>
</date>
<body>Hiniling kahapon ni Sen. Panfilo Lacson sa Anti-Money Laundering Council (AMLC) na magpalabas ito ng freeze order hinggil sa mga bank accounts ni Jose Pidal a.k.a. First Gentleman Mike Arroyo at ang Toh triad sa 8th floor ng LTA building sa Perea Sr., Legaspi Village, Makati City. Sinabi ni Sen. Lacson, nagpadala na siya ng request sa AMLC upang magpalabas ng freeze order laban sa mga bank accounts nina Pidal, Kelvin Tan, Victoria Toh at Thomas Toh Jr. kung saan nakadeposito ang mga questionable account umano ni Mike Arroyo mula sa kinalap nitong campaign funds na nakadeposito sa BPI bank, International Exchange Bank at Union Bank na pawang matatagpuan sa Perea st., Legaspi Village. Ayon kay Lacson, nakahanda ang kanyang mga impormante na humarap sa senate inquiry na isasagawa ng blue ribbon committee, ways and means at committee on constitutional amendments and revision of laws and codes, sa susunod na linggo kaugnay ng kanyang privilege speech laban sa money laundering activities ni Mr. Arroyo na tinagurian niyang &amp;quot;incredible hulk.&amp;quot; Aniya, alam na alam ng kanyang mga impormante ang transaksiyong nagaganap sa 8th floor ng LTA building at kaya lumapit ito sa kanya ay dahil hindi na nito masikmura ang ginagawa ni Mr. Pidal pero ayaw niyang lumapit sa korte dahil walang mangyayari laban sa First Gentleman. Napag-alaman naman ni Lacson na minsang mayroong naging miyembro ng senado sa pangalang Jose Maria Pidal Arroyo noong 1925 na lolo umano ni FG Arroyo at ito umano ang ginamit niyang alyas sa kanyang bank accounts. Wika pa ng senador, kahit hindi public official si FG Arroyo ay lumalabag pa rin ito sa Anti-Graft and Corrupt Practices Act o RA 3019 partikular sa section 4 and 5 dahil nasasakop nito pati ang kaanak ng mga public officials hanggang 2nd degree partikular si Mr. Arroyo na mister ni Pangulong Arroyo. Iginiit pa ni Lacson na hindi niya ginawa ang pagbubunyag na ito laban kay FG Arroyo dahil nais niyang &amp;quot;tabunan&amp;quot; ang committee report 237 (dating com report 66) na nagdidiin sa kanya sa money laundering, drug trafficking at kidnapping activities noong siya ay nasa PNP. Aniya, nakahanda siyang makipagdebate sa nasabing committee report kung saan ay may pending motion siya kaugnay sa pagkuwestiyon sa nilalaman ng report dahil sa pagiging kuwestiyunable ng mga witness nito na si Mary Ong alyas Rosebud at Ador Mawanay. Walang whitewash Siniguro naman kahapon ni Senate President Franklin Drilon na walang magaganap na whitewash sa isasagawang imbestigasyon ng senado kaugnay sa naging alegasyon ni Sen. Lacson sa umanoy money laundering activities ni Mr. Arroyo. Dapat anya itong maging transparent dahil ang nasasangkot ay hindi ordinaryong mamamayan kundi asawa ng presidente ng bansa. Ayon kay House Assistant Minority Leader Gilbert Remulla, dapat siguraduhin ng AMLC na hindi mababawasan ang nasabing bank accounts na diumanoy bahagi ng money laundering operations ni First Gentleman Mike Arroyo hanggat hindi pa nasisimulan ang imbestigasyon. Hindi aniya dapat balewalain ang mga naging pagbubunyag ni Lacson dahil napakalaking halaga ng salapi ang nasasangkot na posibleng ninakaw sa gobyerno. Kinuwestiyon din ni Remulla ang mga opisyal ng Union Bank-Perea branch at iba pang bangko dahil sa kabiguan ng mga ito na iulat sa AMLC ang mga bank transactions ni Jose Pidal na diumanoy fictitious name ni Mr. Arroyo. Sa ilalim ng Anti-Money Laundering Act of 2001 ay dapat iulat sa AMLC ang alinmang kahina-hinalang bank transactions kung saan ang halaga ng deposits ay hindi bababa sa P500,000.(Ulat nina Rudy Andal at Malou Rongalerios)</body>
<link>http://www.philstar.com/Article.aspx?articleId=217891&amp;publicationSubCategoryId=92</link>
</article>
<article>
<title>Commutations sa 15 sundalo sa Aquino-Galman posible</title>
<author>Grace dela Cruz</author>
<date>
<month>August</month>
<day>20</day>
<year>2003</year>
</date>
<body>Pag-aaralan pa ng Board of Pardons and Parole kung maaaring mabigyan ng commutation of sentence ang 15 sundalong sangkot sa Aquino-Galman double murder case. Ayon kay DOJ spokesperson Merceditas Gutierrez, hindi dahil sa napagsilbihan na ng mga Aviation Security Command (AVSECOM) soldiers ang kanilang prescribed period ng kanilang sentensiya ay agad nang mapapababa ang taon na kanilang ipagsisilbi pa sa bilangguan. Bukod dito, iginiit ng nasabing opisyal na nasa diskresyon ni Pangulong Arroyo kung pagbibigyan ang kahilingan ng mga ito na mabigyan sila ng executive clemency o di kayay conditional pardon. Sinabi ni Gutierrez na ang pagbibigay ng pardon o parole ay hindi isang karapatan ng mga bilanggo kundi isang pribilehiyo na ipinagkakaloob ng Pangulo sa mga ito. Magugunita na hinihiling ng mga nasabing mga sundalo na dapat ay mapagkalooban sila ng commutation of sentence matapos ang mahigit 20 taong pagkabilanggo bunsod sa nangyaring kamatayan ni Ninoy Aquino. Samantala, pag-aaralan din ng board kung ano ang magiging epekto ng paggagawad ng clemency sa mga nasabing bilanggo lalo na at itinuturing na isang national figure ang senador na napatay at sila ang mga itinuturong sangkot sa nangyaring krimen. (Ulat ni Grace dela Cruz)</body>
<link>http://www.philstar.com/Article.aspx?articleId=217905&amp;publicationSubCategoryId=92</link>
</article>
<article>
<title>Tinutugis na Magdalo leader sumuko</title>
<author>Joy Cantos</author>
<date>
<month>August</month>
<day>20</day>
<year>2003</year>
</date>
<body>Sumuko na ang isang Army captain habang isa pa nitong kasamahang junior officer ang nagpadala na rin ng surrender feeler na pawang kabilang sa tinutugis na lider sa bigong pag-aaklas ng Magdalo Group. Kinumpirma kahapon ni AFP Chief of Staff Gen. Narciso Abaya ang pagsuko ni Army Capt. Peter Iringan na boluntaryong nagtungo sa Fort Bonifacio para sumuko. Si Iringan ay miyembro ng Special Forces Regiment sa Fort Magsaysay, Nueva Ecija. Nasa kustodya siya ng Intelligence Security Group ng Phil. Army sa Fort Bonifacio. Samantala nagpadala na rin ng surrender feeler si Capt. John Andres na kabilang sa mga nagrebeldeng sundalo kasama ang may 100 pang junior officers at 200 enlisted personnel na naglunsad ng bigong pag-aaklas laban sa pamahalaan. Sinabi ni Andres sa kanyang abiso na susuko na siya matapos umanong manganak ang kanyang asawa. Nabatid na si Andres ay nakipagtalo pa sa mga kasamahan nito sa Magdalo sa kainitan na rin ng isinasagawang negosasyon ni Ambassador Roy Cimatu para himukin ang mga nag-aklas na sundalo na sumuko sa pamahalaan. Si Andres ay tumakas umano habang ibinibiyahe patungo sa headquarters ng Phil. Army. Kaugnay nito, itinanggi naman ni Major Glenn Paje, commander ng Scout Ranger Batallion ang akusasyon ni Capt. Milo Maestrecampo na inutusan siya ng una na hagisan ng granada ang mga mosque ng mga Muslim bilang ganti sa nangyaring serye ng pambobomba sa Davao City noong nakalipas na Abril at Mayo. (Ulat ni Joy Cantos)</body>
<link>http://www.philstar.com/Article.aspx?articleId=217908&amp;publicationSubCategoryId=92</link>
</article>
<article>
<title>'Lakay' paalis na 'Manang' parating</title>
<author>Angie dela Cruz</author>
<date>
<month>August</month>
<day>20</day>
<year>2003</year>
</date>
<body>Isa pang sama ng panahon ang nagbabanta sa Basco, Batanes hindi pa man umaalis ng bansa ang bagyong Lakay. Kahapon ganap na alas-10 ng umaga, si Lakay ay namataan ng PAG-ASA sa layong 160 kilometro kanluran hilagang kanluran ng Batanes taglay ang pinakamalakas na hanging 45 kilometro bawat oras malapit sa gitna. Namataan naman ng PAG-ASA ang isa pang namumuong sama ng panahon sa layong 360 kilometro silangan timog silangan ng Basco. Kapag naging ganap na bagyo ito ay tatawaging Manang. Inaasahang mananalasa ito sa nabanggit na lugar sa susunod na 12 oras. Ngayong umaga si Lakay ay inaasahang nasa layong 380 kilometro ng hilaga kanluran ng Basco, Batanes at nasa layong 640 hilagang kanluran ng Batanes sa Huwebes ng umaga. Nananatiling nakataas ang babala ng bagyo bilang isa sa buong Batanes group of islands. Ang mga lugar na ito ay patuloy na makakaranas ng paminsan-minsang pag-uulan at ang baybayin nito ay maalon. Ang bagyong Lakay at si Manang ay patuloy na naapektuhan ng monsoon rains (habagat) kaya ang ibat ibang panig ng bansa partikular ang Metro Manila ay patuloy na makakaranas ng pag-ulan. (Ulat ni Angie dela Cruz)</body>
<link>http://www.philstar.com/Article.aspx?articleId=217917&amp;publicationSubCategoryId=92</link>
</article>
<article>
<title>Dual citizenship aprub na</title>
<author>Rudy Andal</author>
<date>
<month>August</month>
<day>20</day>
<year>2003</year>
</date>
<body>Inaprubahan ng bicameral committee ng Kongreso at Senado ang dual citizenship act na inaasahang mabibiyayaan ang milyun-milyong Pilipino na napilitang maging citizen ng ibang bansa. Ayon kay Senate President Franklin Drilon, inaasahang pipirmahan na ang batas anumang araw sa susunod na linggo ni Pangulong Arroyo upang pagtibayin ito. Layunin nito na ibalik ang citizenship ng mga Pinoy, na nauna nang naging citizen ng mga bansang kanilang tinitirhan, dahil na rin sa usaping ekonomiya. Pinagsama ang Senate Bill No. 2130 na inisponsoran ni Drilon at ang House Bill No. 4720 na itinaguyod naman ni Speaker Jose de Venecia. Inaasahang babalik sa Pilipinas ang mga residente upang mamuhunan sa bansa o kung hindi man ay permanenteng manuluyan dito. Sinabi ni Drilon na halos 89 bansa ang may dual o multiple citizenships, kabilang na ang mga nasyonalistang bansa ng Israel at Cuba. (Ulat ni Rudy Andal)</body>
<link>http://www.philstar.com/Article.aspx?articleId=217921&amp;publicationSubCategoryId=92</link>
</article>
<article>
<title>Walang 'Jose Pidal' account</title>
<author>Lilia Tolentino</author>
<date>
<month>August</month>
<day>21</day>
<year>2003</year>
</date>
<body>Nagpalabas ang Bank of the Philippine Islands (BPI) ng certification na nagsasabing walang deposito si First Gentleman Mike Arroyo sa ilalim ng pangalang Jose Pidal sa sangay nito sa Perea street, Legaspi Village, Makati City at ang naturang branch ay apat na taon nang sarado. Napag-alaman din na walang taong nagngangalang Jose Pidal matapos i-check sa National Statistics Office. Ang pahayag na ito ng BPI ay nagpabulaan sa alegasyon ni Senador Panfilo Lacson na mayroon umanong deposito roon ang isang Jose Pidal na nagkakahalaga ng milyun-milyong piso. Ang BPI ay isa lang sa mga bangkong tinukoy ni Lacson na pinaglagakan ni FG. Kasama rito ang International Exchange Bank at Union Bank. Dahil dito, tinawag ni dating ISAFP chief Victor Corpus na peke ang mga ebidensiya ni Sen. Lacson at duwag ang senador. &amp;quot;Alam kasi niya (Lacson) na ang mga hawak niyang umanoy mga ebidensiya ay hindi pang korte kundi pang media,&amp;quot; wika ni Corpus. Ikinalugod naman ng First Gentleman ang sertipikasyong ito ng bangko at muli nitong hinamon si Lacson na magpalabas ng orihinal na dokumento na nagpapatunay na mayroon ngang Jose Pidal account. Sinabi ni Arroyo na ang orihinal na dokumentong ito ay kailangan din sa iniharap na kahilingan ni Lacson sa Anti-Monery Laundering Council (AMLC) na i-freeze ang bank accounts ni Pidal. Sinabi rin ni Mr. Arroyo na hindi niya alam na ang kanyang lola sa ina ay Maria Pidal at ang pangalan ng kanyang lolo ay Jose Maria Pidal Arroyo. &amp;quot;I was not aware that my great-grandmothers maiden name was Pidal, and I only knew my grandfathers name as Jose Maria Arroyo. Upon the death of my grandfather, the family had moved from Iloilo to Negros, which is why we grew up not knowing our relatives in Iloilo. How many of us would know the maiden name of our great-grandmother? I didnt until i had it checked,&amp;quot; ani Arroyo. Gayunman, sinabi nitong kung mayroon man siyang kamag-anak o ninuno na may apelyidong Pidal, hindi ito sapat na batayan na may kaugnayan siya sa deposito ni Jose Pidal. Handa si Mr. Arroyo na harapin si Lacson sa sandaling umpisahan ang imbestigasyon ng Senado para sagutin ang akusasyon. (Ulat ni Lilia Tolentino)</body>
<link>http://www.philstar.com/Article.aspx?articleId=218017&amp;publicationSubCategoryId=92</link>
</article>
<article>
<title>P1M magtuturo kay Jose Pidal</title>
<author>Malou Rongalerios</author>
<date>
<month>August</month>
<day>21</day>
<year>2003</year>
</date>
<body>Magbibigay ng P1 milyong pabuya ang minority group ng Mababang Kapulungan ng Kongreso sa sinumang makapagtuturo sa kontrobersiyal na si Jose Pidal. Ayon kay House Minority Leader Carlos Padilla, simula kahapon ay naglaan ng P100,000 reward ang kanilang grupo at dadagdagan ang halaga ng P100,000 hanggang umabot ito sa P1 milyon. Sinabi ng mambabatas na ang pabuya ay kukunin nila sa pondo ng minority group. Makukuha ang reward ng sinumang makapagtuturo kay Pidal sa opisina ng minority leader sa Batasang Pambansa complex, Diliman, QC. Si Pidal na may address na 8th flr. LTA bldg., 118 Perea st., Legaspi village, Makati City ang siyang may-ari umano ng P167-milyong account sa Union Bank. Ani Padilla, kung hindi lulutang si Pidal ay lalabas na totoo ang mga inihayag ni Lacson na fictitious lamang ang nasabing pangalan bagaman at may milyun-milyong ari-arian sa bangko. (Ulat ni Malou Rongalerios)</body>
<link>http://www.philstar.com/Article.aspx?articleId=218026&amp;publicationSubCategoryId=92</link>
</article>
<article>
<title>Vicky Toh daming alam sa 'Pidal'</title>
<author></author>
<date>
<month>August</month>
<day>21</day>
<year>2003</year>
</date>
<body>Inamin ng abogado ni Victoria &amp;quot;Vicky&amp;quot; Toh na malalim ang nalalaman ng kanyang kliyente sa mga business at financial transactions ni First Gentleman Mike Arroyo sa kanyang ginagawa sa kanyang opisina sa LRTA building sa Makati City. Sa panayam ng Frontpage noong Martes, kinumpirma ni Atty. Gelacio Mamaril na alam ni Vicky Toh ang mga negosyo at pananalapi ni Mike Arroyo na kanyang pinagsisilbihan bilang accountant. Sa ibang panayam, sinabi ni Mamaril na si Vicky ay ang chief financial officer ng LTA Inc., isa sa mga korporasyong pag-aari ng pamilya Arroyo. Sinabi pa ni Mamaril na matagal nang empleyado si Vicky ni Mike na nagsimula noong 1980s. Si Mamaril ang tumatayo ring abugado ni Thomas Toh Jr., ang kapatid ni Vicky na nadadawit din sa money laundering activities ni Mr. Arroyo batay sa naging privilege speech ni Sen. Panfilo Lacson. Batay sa mga bank statements na nakalap ni Lacson as of July 30, 2003, si Jose Pidal ay may P36.6 million sa Union Bank; Victoria Toh, P19.3M; Thomas Toh, P7.5M at Kelvin Tan, P21.1M.</body>
<link>http://www.philstar.com/Article.aspx?articleId=218034&amp;publicationSubCategoryId=92</link>
</article>
<article>
<title>Wala kaming relasyon - Vicky</title>
<author>Ely Saludar</author>
<date>
<month>August</month>
<day>21</day>
<year>2003</year>
</date>
<body>Pinabulaanan ni Vicky Toh na higit pa sa magkaibigan ang relasyon nila ni First Gentleman Mike Arroyo. Sa kanyang pahayag na inere sa television mula sa Canada, sinabi nito na naging bastos at malisyoso si Sen. Ping Lacson sa pagbibigay kulay sa larawang kuha nila ni Mr. Arroyo. Maging si Pangulong Arroyo ay hindi rin apektado sa mga nalathalang litrato ng First Gentleman kasama ang secretary at accountant nito na si Vicky na binibigyan ng malisya. Ayon kay Presidential Spokesman Ignacio Bunye, hindi nakitaan ng anumang negatibong reaksiyon ang Pangulo sa nasabing litrato. Ito ay taliwas sa napabalita na ikinainis ng Presidente ang pagkakalathala ng nabanggit na mga larawan sa mga pahayagan. Samantala, hindi makumpirma ni Bunye kung personal na kakilala ng Pangulo si Vicky na ngayon ay tila pinalilitaw na karelasyon ng Unang Ginoo. (Ulat ni Ely Saludar)</body>
<link>http://www.philstar.com/Article.aspx?articleId=218039&amp;publicationSubCategoryId=92</link>
</article>
<article>
<title>'JP' handang lumantad</title>
<author>Lilia Tolentino</author>
<date>
<month>August</month>
<day>21</day>
<year>2003</year>
</date>
<body>Lalabas sa tamang panahon si Jose Pidal para patunayang siya ang may lagda sa kinuwestiyong tseke ni Senador Panfilo Lacson na sinasabi nitong katulad ng lagda ni First Gentleman Mike Arroyo. Ayon sa kampo ng First Gentleman, handang patunayan ng mga abogado ng pamilyang Toh at Pidal na pag-aari nina Jose Pidal at Vicky Toh ang mga deposito sa bangkong kinuwestiyon ni Sen. Lacson at hindi sila &amp;quot;dummy&amp;quot; ni Mr. Arroyo. Ipaiilalim na sa pagsusuri ng National Bureau of Investigation (NBI) at PNP Crime Laboratory ang lagda nina First Gentleman at Jose Pidal para patotohanang hindi sila iisang tao. Pero sa analysis ni Manuel Roxas na kilala bilang isang document expert at naging supervising document examiner ng NBI bago ito magretiro, naghayag ito na ang mga pirmang ipinagmamalaki ni Sen. Lacson na pirma umano ng First Gentleman ay puwersado. &amp;quot;Ang pagkakasulat ng upper J ay pwersado, ginagaya ang pagkakasulat ng Jose ni Arroyo,&amp;quot; wika ni Roxas. (Ulat ni Lilia Tolentino)</body>
<link>http://www.philstar.com/Article.aspx?articleId=218044&amp;publicationSubCategoryId=92</link>
</article>
<article>
<title>Sundalong pumunta sa Oakwood nadenggoy</title>
<author>Malou Rongalerios</author>
<date>
<month>August</month>
<day>21</day>
<year>2003</year>
</date>
<body>Nabunyag kahapon sa isinagawang pagdinig ng House committee on national defense na nilinlang umano ng kanilang opisyal ang ilang sundalong sumali sa Oakwood mutiny. Sa testimonya ni Sgt. Manuelito Dagdag ng Charlie Company ng Phil. Army na nakabase sa Montalban, Rizal, sinabi nito na sumunod lamang sila sa utos ng kanilang commander na si 1st Lt. Sonny Sarmiento. Wala umano silang ideya na pupunta sila sa Oakwood at magsasagawa ng kudeta. Pinaniwala umano sila na mayroong operasyon dahil dalawang araw bago ang mutiny ay sinabi sa kanila ng kanilang commanding officer na maghanda dahil sa kanilang napipintong dalawang araw na strike operation sa pagitan ng Pitong Bocaue at Wawa, Bulacan. Nagdala pa umano sila ng ng mga kaldero para sa operasyon. Ayon kay Dagdag, ginising sila ng alas-2 ng madaling araw upang maghanda sa operasyon noong Hulyo 27 kung saan dalawang mini-bus ang kanilang sinakyan. Isang red armband umano ang ipinasuot sa bawat sundalo habang tumatakbo na ang mini-bus. Nasorpresa na lamang umano sila nang dalhin sa Glorietta kung saan isinagawa ang mutiny. (Ulat ni Malou Rongalerios)</body>
<link>http://www.philstar.com/Article.aspx?articleId=218047&amp;publicationSubCategoryId=92</link>
</article>
<article>
<title>UN office sa Iraq binomba: 2 Pinoy patay</title>
<author>Ellen Fernando</author>
<date>
<month>August</month>
<day>21</day>
<year>2003</year>
</date>
<body>Dalawang Pilipino at 5 pang mga opisyal ng United Nations (UN) kabilang ang isang special envoy ang nasawi matapos atakihin ng isang suicide bomber ang headquarters nito sa Baghdad, Iraq. Sa report na nakarating sa Department of Foreign Affairs, kinilala ang dalawang nasawing Pilipino na sina Ranillo Buenaventura, tubong Malolos, Bulacan at Marilyn Manuel. Kabilang din sa nasawi sina Sergio Vieira de Mello, special envoy ng UN sa Iraq; Rick Hooper ng United States; Jean-Selim Kanaan ng Egypt; Fiona Watson ng United Kingdom at UNICEF coordinator Christopher Klein-Beekman ng Canada. Si de Mello ang sinasabing pinaka-target sa naganap na bombing. Nabatid sa report na umaabot sa 17 katao ang nasawi, 86 ang naospital at 22 ang sugatan. (Ulat ni Ellen Fernando)</body>
<link>http://www.philstar.com/Article.aspx?articleId=218050&amp;publicationSubCategoryId=92</link>
</article>
<article>
<title>Pangakong kasal di tinupad,prosecutor inihabla</title>
<author>Ludy Bermudo</author>
<date>
<month>August</month>
<day>21</day>
<year>2003</year>
</date>
<body>Nahaharap sa kasong breach of promise to marry ang isang prosecutor ng Department of Justice (DOJ) makaraang personal na maghain ng reklamo ang live-in partner nito na inanakan ng dalawa sa pangakong pakakasalan subalit nagpakasal sa iba. Sa reklamo ni Judy Domingo Danao sa tanggapan ni Chief State Prosecutor Jovencito Zuno, pinangakuan lamang siya ni DOJ State Prosecutor Federico Serra ng kasal na lingid sa kanyang kaalaman ay nagpakasal ito sa ibang babae. Nakasaad sa complaint na kamakailan lamang nadiskubre ni Danao na kaya ayaw na siyang pakasalan ni Serra dahil lihim itong naikasal sa isang Atty. Gina Bessa at nagkaanak na rin ng isa. (Ulat ni Ludy Bermudo)</body>
<link>http://www.philstar.com/Article.aspx?articleId=218052&amp;publicationSubCategoryId=92</link>
</article>
<article>
<title>Ping kumasa sa hamon ni Mike</title>
<author>Rudy Andal</author>
<date>
<month>August</month>
<day>22</day>
<year>2003</year>
</date>
<body>Iginiit kahapon ni Senator Panfilo Lacson na huwag mag-alala si First Gentleman Mike Arroyo sa kahilingan nito dahil gagawin din niya na sampahan ng kaso ito sa korte sa darating na panahon. Sinabi ni Sen. Lacson, hindi personal na pakikipaglaban ang ginawa niyang pagbubunyag sa money laundering activities ni Mr. Arroyo kundi ito ay pakikidigma laban sa corruption. Wika ni Lacson, hindi dapat mainip ang First Gentleman sa kahilingan nitong sampahan siya ng kaso sa korte dahil hiniling na niya sa Anti-Money Laundering Council (AMLC) at Bureau of Internal Revenue (BIR) upang imbestigahan ang nasabing money laundering activity ng Unang Ginoo at mga kaibigan nitong sina Victoria Toh, Thomas Toh, Jr. at Kelvin Tan. Idinagdag pa ni Lacson na hindi niya ginamit ang kanyang parliamentary immunity sa Senado upang siraan si Mr. Arroyo kundi nais lamang niyang labanan ang corruption. &amp;quot;The circumstances revealed how Mr. Arroyo and his favored friends have conspired against me, are secondary to the true and primary intent of the 2 simple but courageous employees and they only want corrupt practices of Mr. Arroyo exposed and stopped,&amp;quot; wika ng senador. Ipinaliwanag pa ni Lacson, nang siya ay siraan nina dating ISAFP chief Victor Corpus, columnist Ramon Tulfo at Mary Ong ay kinasuhan niya ang mga ito sa korte at hindi niya ginamit ang kanyang parliamentary immunity para maipagtanggol ang kanyang sarili sa mga akusasyon ng mga ito. (Ulat ni Rudy Andal)</body>
<link>http://www.philstar.com/Article.aspx?articleId=218133&amp;publicationSubCategoryId=92</link>
</article>
<article>
<title>Lacson pinagbabayad ng $3M danyos ng US court</title>
<author></author>
<date>
<month>August</month>
<day>22</day>
<year>2003</year>
</date>
<body>Pinagbabayad ng isang korte sa Estados Unidos ng halagang $3 milyon si Sen. Panfilo Lacson bilang danyos sa civil case na isinampa laban sa kanya ng Fil-American trader na si Ms. Blanquita Pelaez, ng California, USA kaugnay sa demandang isinampa nito laban sa dating hepe ng PNP kaugnay sa nabigong bentahan sa posas. Nabatid na pinagtibay ni Superior Court of California Judge James Richman sa kanyang August 19 order ang desisyon ng korte nitong Enero na nag-aatas kay Lacson na magbayad ng nabanggit na halaga. At para patunayan ni Pelaez na may kakayahan si Lacson na bayaran siya ng kabuuang utang na $3 milyon ay nagsumite ito ng mga dokumento na nagsasaad na may mga pera umano si Lacson sa US. Kabilang na rito ang aniya'y $456,000 deposito ng mag-asawang Sen. Lacson at Alicia de Perio sa sangay ng Bank of America sa California, bukod pa sa kabuuang $444,299 kung saan 5 beses umanong nagdeposito si Lacson noong kainitan ng impeachment trial kay dating Pangulong Estrada. Sinabi pa ni Pelaez na naganap ang paglalagay ng senador ng pera sa nasabing deposito sa pagitan ng Nobyembre 13 hanggang Dis. 26, 2000. Bukod sa nasabing pera, may sarili rin umanong bank account ang senador sa isa pang sangay ng Bank of America sa Chula Vista, California sa kabuuang balanseng $285,133 noong buwan ng Oktubre. Dito umano kinuha ng mag-asawa ang perang ibinayad para sa isang bahay sa #2305 Sea Island Place sa Chula Vista noong 1996 at naibenta noong July 13, 1999. Ayon pa sa mga abogado ni Pelaez, pag-aari rin umano ng pamilya Lacson ang Orient Light Freight International, Inc. LLC sa Panorama City, California na itinatag noong March 2001. Nitong April 2001, ang naturang kumpanya ay may account balance na $200,000. Hiniling ni Pelaez sa US court na buksan lahat ang mga bank account ng mag-asawang Lacson sa Amerika bilang katunayan na may kakayahan ang senador na magbayad ng kanyang pagkakautang.</body>
<link>http://www.philstar.com/Article.aspx?articleId=218139&amp;publicationSubCategoryId=92</link>
</article>
<article>
<title>Ping walang modo</title>
<author></author>
<date>
<month>August</month>
<day>22</day>
<year>2003</year>
</date>
<body>Tahasang ipinamukha ng negosyanteng si Vicky Toh na katulad ni Senador Panfilo Lacson ang isang taong balasubas, walang pinag-aralan at hindi dapat igalang bilang mambabatas matapos idawit ang pribadong indibidwal sa pamumulitika nito. &amp;quot;I can only say to Sen. Lacson is that youre not an officer and a gentleman. Youre invading our privacy, we are legitimate business people,&amp;quot; giit ni Toh. Ayon kay Toh, propesyunal at hindi personal ang relasyon niya kay First Gentleman Mike Arroyo kaya walang katotohanan ang paratang ni Lacson na may anak sila ng naturang opisyal. Inihayag kahapon ni Toh na malamang kapatid ni Lacson na si Cristina Diaz, empleyado ng Union Bank, ang siyang nagbigay ng mga maling impormasyon sa mambabatas na nagdadawit sa kanilang bank account sa katauhan ni First Gentleman Arroyo. Inamin pa ni Toh na pag-aari nilang magkapatid at bayaw na sina Thomas Toh at Kelvin Tan ang ginamit na bank account ni Lacson sa kanyang expose upang hindi na maging isyu pa ang naturang salapi. Sinabi ni Toh, hindi dapat ipagtaka kung bakit mayroon silang milyong pisong nakadeposito sa bangko dahil pawang lumber importation at iba pang wood products ang negosyo nilang tatlo. Pinag-aaralan din ng mga abogado ng pamilya Toh at Tan kung anong kaso ang maaaring isampa laban kay Lacson kabilang ang ilang kasamahan at kaanak nito na nanghimasok sa kanilang pribadong buhay.</body>
<link>http://www.philstar.com/Article.aspx?articleId=218147&amp;publicationSubCategoryId=92</link>
</article>
<article>
<title>Agosto 21 aprub na nat'l holiday</title>
<author>Malou Rongalerios</author>
<date>
<month>August</month>
<day>22</day>
<year>2003</year>
</date>
<body>Kasabay na rin sa paggunita ng ika-20 anibersaryo ng kamatayan ni dating Sen. Benigno &amp;quot;Ninoy&amp;quot; Aquino Jr., inaprubahan ng House committee on revision of laws ang panukalang ideklarang national holiday ang Agosto 21. Layunin ng House bill no. 6240 na ipinanukala ni Batanes Rep. Florencio Abad na gawing &amp;quot;Ninoy Aquino Day&amp;quot; at non-working holiday sa buong bansa ang Agosto 21. Noong nakalipas na buwan ay naglabas ng Proclamation No. 420 si Pangulong Arroyo na nagdedeklara sa Agosto 22 bilang special non-working holiday kaugnay na rin sa anibersaryo ng asasinasyon ni Ninoy. Sa naturang proklamasyon, ang Aug. 21 ay idineklarang regular working day at ang lahat ng selebrasyon ay dapat gawin sa araw na ito. (Ulat ni Malou Rongalerios)</body>
<link>http://www.philstar.com/Article.aspx?articleId=218153&amp;publicationSubCategoryId=92</link>
</article>
<article>
<title>Trillanes kakasuhan sa pagsabing arogante si GMA</title>
<author>Joy Cantos</author>
<date>
<month>August</month>
<day>22</day>
<year>2003</year>
</date>
<body>Tiniyak kahapon ni Armed Forces of the Philippines Judge Advocate General (JAG) Brig. Gen. Mariano Sarmiento na pananagutin ng AFP si Navy Ltsg. Antonio Trillanes sa ginawa ntong pang-iinsulto at lantarang pambabastos kay Pangulong Arroyo. Ayon kay Sarmiento, dapat parusahan si Trillanes upang hindi na ito pamarisan pa ng iba pang mga opisyal at tauhan ng AFP sa pagpapakita ng kawalang galang sa Commander-in-Chief ng lantaran nitong sabihing arogante ang Pangulo sa pagdinig ng Feliciano Commission kamakailan. Nilinaw ni Sarmento na si Trillanes ay walang ligtas sa kaparusahan ng batas matapos nitong labagin ang Item No. 63, disrespect towards the president; Item No. 96, conduct unbecoming of an officer and a gentleman at Item No. 97 disorder made neglect to the prejudicial of good order and discipline, na napapaloob sa Articles of War at may katapat na parusang pagkakasibak sa serbisyo at pagtatanggal ng mga benepisyo sa AFP. (Ulat ni Joy Cantos)</body>
<link>http://www.philstar.com/Article.aspx?articleId=218159&amp;publicationSubCategoryId=92</link>
</article>
<article>
<title>PMA pinabubuwag</title>
<author>Malou Rongalerios</author>
<date>
<month>August</month>
<day>22</day>
<year>2003</year>
</date>
<body>Upang hindi na maulit ang ginawang pagkukudeta ng mga susunod pang magtatapos sa Phil. Military Academy (PMA), ipinanukala kahapon ng House committee on national defense na buwagin na lamang ang nasabing eskuwelahan at magtayo ng ibat ibang paaralan para sa militar na kabibilangan ng naval academy, army academy at air force academy. Ayon kay Surigao del Sur Rep. Prospero Pichay, isasama rin sa ihahaing panukalang batas ang probisyon kung saan hindi papayagang maging opisyal ng AFP ang isang sundalo kung hindi ito nagtapos sa alinman sa naval academy, air force o army. Ayon kay Pichay, masyado umanong bilib ang mga nagsisipagtapos sa PMA na sila lamang ang may karapatan na magpatakbo ng AFP. (Ulat ni Malou Rongalerios)</body>
<link>http://www.philstar.com/Article.aspx?articleId=218162&amp;publicationSubCategoryId=92</link>
</article>
<article>
<title>Pirmang 'Jose Pidal' peke -PNP</title>
<author>Joy Cantos</author>
<date>
<month>August</month>
<day>23</day>
<year>2003</year>
</date>
<body>Kinumpirma kahapon ng Philippine National Police (PNP) Crime Laboratory na peke at hindi pirma ni First Gentleman Mike Arroyo ang ipinakita ni Senador Panfilo Lacson na specimen signature kaugnay ng &amp;quot;Jose Pidal&amp;quot; account sa kanyang privilege speech sa Senado kamakailan. Sa isang dokumentong sinertipikahan ni Dr. Melly Sorra, chief examiner ng Questioned Documents Division (QDD) ng PNP-Crime Laboratory, sinabi nito na hindi iisang tao ang pumirma sa pangalang Jose Pidal at Atty. Jose Miguel Arroyo. Batay sa dokumento, pitong magkakaibang stroke o sunghay ang pagkakaiba ng umanoy pirma ni Pidal sa pirma rin umano ni Mr. Arroyo. &amp;quot;There are no less than seven points of divergence or clear dissimilarities between the alleged Jose Pidal signature and purported or alleged signature of Atty. Jose Miguel Arroyo,&amp;quot; anang findings ng QDD. Ayon kay Sorra, magkaiba ang sunghay sa mga pangalang Jose at Pidal at maging sa umanoy pirma ni Ginoong Arroyo na isinumite ni Lacson. Kabilang na rito ang pagkakaiba sa haba at taas ng letrang J at ng letrang O. Tiniyak din ni Sorra na tatayo sa anumang korte at sasang-ayunan maging ng Federal Bureau of Investigation at ng Scotland Yard ang kanilang pagsusuri sa mga pirma nina Pidal at Arroyo. Sinabi ng PNP-Crime Lab na malinaw umano na peke ito at hindi ang First Gentleman ang may gawa kundi mga taong tinaguriang may &amp;quot;Golden Hands&amp;quot; na posibleng kinasabwat ng senador. Hinala pa nito, posible umanong pinagawa lamang ni Lacson sa Recto ang mga ipinakita nitong pirma nina Pidal at Arroyo. Kaugnay nito, nagpalabas din ng mga statement ang legal counsel ng First Gentleman na si Atty. Patricia Bunye hinggil sa findings ng PNP-Crime Lab. Sinabi ni Bunye na mapapatunayan sa naturang findings na lahat ng mga ibinulgar ni Lacson laban sa kanilang kliyente ay walang katotohanan at pawang mga pagbibintang lamang. &amp;quot;Thus we can dismiss as utterly false and malicious, the insinuation made by Senator Lacson that Atty. Arroyo and the &amp;quot;Jose Pidal&amp;quot; mentioned in his privilege speech are one and the same person,&amp;quot; ani Bunye sa kanyang statement. Muling hinamon ng kampo ng First Gentleman ang senador na magprisinta ng mas matitibay na ebidensiya at magsampa na lamang ng kaukulang kaso sa korte. Matatandaan sa privilege speech ni Lacson noong Agosto 18 na pinamagatang &amp;quot;The Incredible Hulk&amp;quot; ay ibinulgar nito ang multi-million na bank account na minimintine umano ni Mr. Arroyo na nakapasok sa secret bank account ni Pidal. Matapos ang naturang speech, agad na ipinasailalim ng kampo ni Arroyo ang lagda ni Pidal upang maikumpara ito sa lagda ng First Gentleman. (Ulat ni Joy Cantos)</body>
<link>http://www.philstar.com/Article.aspx?articleId=218265&amp;publicationSubCategoryId=92</link>
</article>
<article>
<title>May 2 bomba pa ako sa'yo Mike -Ping</title>
<author>Rudy Andal</author>
<date>
<month>August</month>
<day>23</day>
<year>2003</year>
</date>
<body>Malusutan man ni First Gentleman Mike Arroyo ang pirma na nakalagay sa Jose Pidal account, tiniyak ni Senator Panfilo Lacson na mahihirapan na ang kampo ng una na tibagin ang dalawa pang ebidensiya na hawak ng huli. Ikinatuwa ni Sen. Lacson na unti-unti nang sinasagot ni Atty. Arroyo at ng mga alipores nito ang ibang detalye ng kanyang expose noong Lunes, pero naniniwala siyang hindi kayang maipaliwanag ng kampo ng First Gentleman kung bakit ang address ni Jose Pidal ay nasa 8th floor ng LTA building sa Perea st., Legaspi village, Makati City at si Ronald Gin ng Morgan Stanley ang financial advisor nito sa Estados Unidos. &amp;quot;What are they afraid of? Are they afraid of the truth that Mr. Jose Miguel Arroyo and Jose Pidal are one and the same person?&amp;quot; sabi ni Lacson. Binigyang-diin pa ng senador na mahihirapan na umano ang gobyerno na doktorin ang record ni Jose Pidal ngayong lumabas na sa publiko na walang rekord ang taong ito sa National Statistics Office (NSO) na siyang repository ng birth certificates ng lahat ng nabubuhay sa Pilipiunas. Sinabi pa ng senador na tiyak na mahihirapan umano si Mr. Arroyo na magpaliwanag sa oras na gisahin na ito ng Senate blue ribbon committee. (Ulat ni Rudy Andal)</body>
<link>http://www.philstar.com/Article.aspx?articleId=218272&amp;publicationSubCategoryId=92</link>
</article>
<article>
<title>Walang dagdag sahod,benepisyo sa teachers</title>
<author>Edwin Balasa</author>
<date>
<month>August</month>
<day>23</day>
<year>2003</year>
</date>
<body>Inamin ng Department of Education na kailangan panatilihin ng mga titser na mahigpit ang kanilang sinturon dahil walang magaganap na pagtaas sa kanilang sahod at mananatiling utang ang mga benepisyo nila matapos bawasan ng Department of Budget and Management (DBM) ang pondo ng ahensiya. Ayon sa DepEd, kinaltasan ng P4 bilyon ng DBM ang kanilang proposed budget para sa isang taon, sa halip na ibigay ang hinihingi nilang karagdagang P14 bilyon sa proposed budget na isinumite nito sa Kongreso para sa isang taon. Sa kasalukuyan, ang budget ng DepEd ay P106.48 bilyon, mas mataas ng P1 bilyon sa naaprubahang pondo nito noong 2002. Kung hindi na babawasan pa ng Kongreso ang proposed P110 bilyon tataas lamang ito ng P4 bilyon ngayong taon. Ang DepEd ay mayroong pinakamalaking budget subalit 90 porsiyento nito ay napupunta sa sahod ng mga empleyado at 10 porsiyento na lamang ang natitira para sa mga proyekto at programa. Kahit na ang DepEd ang may pinakamalaking pondo, hindi nito magawang taasan ang sahod ng mga empleyado nito at hindi pa rin naibibigay ang mga benepisyo tulad ng P300 incremental pay. Ang ibinawas ng DBM ang siya sanang pambayad sa mga benepisyo ng mga empleyado. Huling naitaas ang sahod ng mga guro noong 2001 kung saan ginawang P9,935 ang suweldo ng Teacher 1 o ang pinakamababang level ng pagka-guro. (Ulat ni Edwin Balasa)</body>
<link>http://www.philstar.com/Article.aspx?articleId=218279&amp;publicationSubCategoryId=92</link>
</article>
<article>
<title>Pinay na iniulat na namatay sa Iraq bombing,buhay pala</title>
<author>Ellen Fernando</author>
<date>
<month>August</month>
<day>23</day>
<year>2003</year>
</date>
<body>Buhay pa ang isang Filipina na iniulat na kabilang sa nasawi sa pambobomba sa United Nations (UN) headquarters sa Baghdad, Iraq noong Martes ng gabi. Nagulantang at halos walang pagsidlan ng galak ang mga kaanak ni Marilyn Manuel matapos makatanggap ng isang tawag mula sa embahada ng Pilipinas sa Baghdad na nagsasabing buhay ang nabanggit na Pinay. Kasalukuyang naka-confine sa isang military hospital sa labas ng Baghdad si Manuel, gayunman ay hindi pa batid ang kapinsalaang natamo nito buhat sa pagsabog. Nilinaw ni Foreign Affairs acting secretary Franklin Ebdalin na ang naunang balita sa pagkamatay ni Manuel ay nagmula sa UN Security office. Ayon kay Ebdalin, posibleng ang naunang balita kay Manuel ay nagmula sa kabiguan ng UN report na maisama si Manuel sa bilang ng mga dayuhang tauhan ng nasabing tanggapan. Si Manuel ang tumatayong sekretarya ni UN special envoy Sergio Vieiro de Mello, isa sa 8 top officials ng UN na namatay sa insidente. Samantala ay sinabi naman ni Grace Escalante, Philippine Charge d Affaires sa Baghdad na naipagbigay alam na sa anak ni Manuel sa New York na kinilalang si Vladimir, ang kalagayan nito. Isa pang Pinoy, si Ranillo Buenaventura ang iniulat na namatay. (Ulat ni Ellen Fernando)</body>
<link>http://www.philstar.com/Article.aspx?articleId=218284&amp;publicationSubCategoryId=92</link>
</article>
<article>
<title>Umalma sa lifestyle check Customs officials sabay-sabay nag-resign</title>
<author>Butch Quejada/Lilia Tolentino</author>
<date>
<month>August</month>
<day>23</day>
<year>2003</year>
</date>
<body>Nagsumite ng courtesy resignation ang limang opisyal ng Bureau of Customs sa pangunguna ni Customs Commissioner Antonio Bernardo bilang protesta sa sinasabi nilang hindi makatarungang publisidad na ginagawa ng Palasyo sa hinihinalang mga empleyado dito na sangkot umano sa pagpapayaman sa puwesto. Bukod kay Bernardo, nagbitiw dina sina deputy commissioners George Jereos, Gil Valera, Ray Allas at Alexander Arevalo. Ang mass resignation ay ginawa nina Bernardo bilang simpatiya sa mga nagreklamong opisyal at tauhan ng kawanihan na ipinaiilalim sila sa trial by publicity ng transparency group sa kaagad ay paglalathala ng kanilang pangalan sa mga milyonaryong kawani ng gobyerno gayong maliit lang ang kanilang sahod sa bureau. Inireklamo nila na hindi pa naririnig ang kanilang depensa kung may batayan nga ang akusasyon ng transparency group at hindi pa naman sila nasasampahan ng kaso. Hindi naman tinanggap ni Pangulong Arroyo ang pagbibitiw na inihain ni Bernardo at apat nitong mga deputy. Ayon kay Presidential Spokesman Ignacio Bunye, makikipagpulong ang Pangulo kay Bernardo at sa iba pang matataas na opisyal ng BoC sa sandaling dumating ang Presidente mula sa kanyang pagbisita sa Baguio city. Sinabi rin ni Bunye na tiniyak ng Pangulo sa mga nagtatampong opisyal ng Customs na bibigyan niya ng pagkakataon ang lahat ng napublikang mga opisyal at tauhan ng BoC na maipagtanggol ang sarili kaugnay ng lifestyle check na ginagawa ng transparency group ng Pangulo. (Ulat nina Butch Quejada/Lilia Tolentino)</body>
<link>http://www.philstar.com/Article.aspx?articleId=218290&amp;publicationSubCategoryId=92</link>
</article>
<article>
<title>5,000 bgy. pasok sa sindikato ng droga</title>
<author>Anna Sanchez</author>
<date>
<month>August</month>
<day>23</day>
<year>2003</year>
</date>
<body>Aabot sa 5,000 sa may 42,000 barangay sa buong bansa ang napasok na ng sindikato ng iligal na droga. Ito ang malungkot na inihayag sa pulong ng First Street Children NGOs Business Sector-Entertainment Artist Campaign Against Illegal Drugs na ginanap sa Quezon City. Dahilan dito, nanawagan ang mga NGOs at business groups sa mga mambabatas na sa halip na magbatuhan ng mga akusasyon laban sa isat isa at sa halip na mamulitika ay lutasin ang problema sa ilegal na droga na anila ay nakaaapekto sa mga kabataan partikular sa mga street children na walang mga magulang na gumagabay at parating laman ng lansangan. Dapat rin anyang magbalangkas ng panukalang batas na magbabawal sa produksyon at pagbebenta ng aromatic rugby. Lumilitaw na mayroon namang mga rugby products na ibinebenta na hindi naman aromatic. Walang government data hinggil sa eksaktong bilang ng street children na gumagamit ng rugby. (Ulat ni Anna Sanchez)</body>
<link>http://www.philstar.com/Article.aspx?articleId=218294&amp;publicationSubCategoryId=92</link>
</article>
<article>
<title>Sindikato sa Bangko Sentral ibinulgar</title>
<author>Lilia Tolentino</author>
<date>
<month>August</month>
<day>24</day>
<year>2003</year>
</date>
<body>Kung totohanan ang kanilang kampanya laban sa mga katiwalian ay dapat ding imbestigahan ng gobyernong Arroyo ang sinasabing grupo ng maimpluwensiyang opisyales ng Bangko Sentral ng Pilipinas (BSP) na umanoy nanggigipit sa mga naluluging bangko tulad ng savings and loan associations at rural banks. Sa kanilang sulat sa Malaca&amp;ntilde;ang, sinabi ng concerned BSP employees na saksi sila sa manipulasyon ng ilang matataas na opisyales ng bangko para gipitin ang maliliit at papalubog na mga bangko, na karamihan ay SLAs at rural banks, upang ipagbili ang mga ito sa kanilang contact buyers. &amp;quot;Malalim pero garapalan ang modus operandi ng sindikato sa mga ahensiya. Ang mga kaanib nitoy nag-aanyong nagmamalasakit sa kapakanan ng depositors pero ang katotohanan ay ito ang kanilang pamamaraan upang ipitin ang mga maliliit at naghihingalong rural banks at SLAs,&amp;quot; mariing bintang ng mga kawani sa kanilang isang pahinang pahayag na may petsang Agosto 20, 2003. Sa kanilang sulat sa Palasyo, hinamon pa ng mga kawani ng BSP ang gobyernong Arroyo na halungkatin nito ang mga rekord ng pagpapasara ng mga bangko, lalo na ang SLAs at rural banks, upang umanoy malantad sa publiko ang maraming multo na siyang magbubuking sa kasalukuyang raket ng sindikato. Tatlong matataas na opisyales umano ng BSP ang nangunguna sa raket ng sindikato na ang modus operandi ay kotongan ang mga naluluging bangko upang ang mga itoy hindi masara, o kayay sila ang nagmamaniobra sa bentahan ng mga papalubog na bangko kapalit ng anilay malaking komisyon. &amp;quot;Kung sino ang tatlong ito ay siya naming nais imbestigahan ng Malaca&amp;ntilde;ang bago tuluyang masira ang kumpiyansa ng mga mangangalakal at maliliit na bangkero sa administrasyong Arroyo,&amp;quot; pagtatapos nila. Matatandaang nagbaba ng hatol ang Court of Appeals nitong unang linggo ng Agosto na sumususog sa naunang desisyon ng Ombudsman para sa suspension ng tatlong BSP officials na may kinalaman sa pagsara ng Urban Bank, pero binago naman ng naturang korte ang pag-absuwelto ng anti-graft probers kay BSP Governor Rafael Buenaventura nang ipag-utos nito na isama ang gobernador ng BSP sa suspension order.(Ulat ni Lilia Tolentino)</body>
<link>http://www.philstar.com/Article.aspx?articleId=218388&amp;publicationSubCategoryId=92</link>
</article>
<article>
<title>PMA hindi bubuwagin - GMA</title>
<author>Lilia Tolentino</author>
<date>
<month>August</month>
<day>24</day>
<year>2003</year>
</date>
<body>Tiniyak ni Pangulong Arroyo sa mga kadete ng Philippine Military Academy na hindi niya bubuwagin ang akademya dahil mayroon siyang respeto sa mga PMAers bilang tagapangalaga ng sambayanan. Ang pagbuwag sa PMA ay iminungkahi kasunod ng bigong kudeta ng junior officers noong Hulyo 27. Ilang sektor ang nanawagan sa pagbuwag ng PMA sa paniniwalang ang mga kadeteng nagtapos dito ay nahubog sa layaw, &amp;quot;lost dreamers,&amp;quot; at ang kulturang &amp;quot;mistah&amp;quot; ay siyang pinagmumulan ng kanilang pagtatakip sa hindi kanais-nais na aktibidad at katapatan sa maling patakaran. Nakaukit na rin umano sa mga kadete na kapag nagtapos ka sa PMA ay kaya mo nang patakbuhin ang AFP. Sa kanyang talumpati sa hapunang handog niya sa mga kadete ng PMA at mga sundalo, hiniling rin ng Pangulo sa mga kadete na burahin ang paniniwala na isa siyang aroganteng Presidente. Sinabi ng Pangulo na maaaring nagiging dominante siya at ma-argumento kug minsan, subalit bahagi lang ito ng kanyang kahinaan, pangamba at mga agam-agam. Sinabi ng Pangulo na nakipagkita siya sa mga kadete sa PMA para magkaroon ng pakikipag-usap na puso sa puso at para rin mawala sa kanilang isipan na isa siyang aroganteng Presidente. Ang Pangulo ay inakusahan ni Trillanes na arogante dahil pinagalitan daw siya nito at tinalakan nang makausap niya ito sa Malaca&amp;ntilde;ang isang linggo bago naganap ang insidente sa Oakwood matapos niyang ihayag ang karaingan ng mga sundalo. (Ulat ni Lilia Tolentino)</body>
<link>http://www.philstar.com/Article.aspx?articleId=218397&amp;publicationSubCategoryId=92</link>
</article>
<article>
<title>Kelvin Tan di pasok sa construction at lumber ng mga Toh -Ping</title>
<author>Rudy Andal</author>
<date>
<month>August</month>
<day>24</day>
<year>2003</year>
</date>
<body>Lalo pang naging kaduda-duda ang pinagmumulan ng yaman ni Kelvin Tan, isa sa mga itinuturong dummy ni First Gentleman Mike Arroyo sa kanyang money laundering operation, matapos na mapag-alaman na ni hindi siya incorporator ng dalawang kumpanya ng construction at lumber supply na pag-aari ng pamilya Toh. Si Tan ay bayaw ni Victoria &amp;quot;Vicky&amp;quot; Toh at ng kapatid na si Thomas Jr., na pawang itinuro ni opposition Senator Panfilo Lacson bilang mga kasabwat umano ni Ginoong Arroyo sa money-laundering. Mayroon umano itong P21.1 million sa Union Bank-Perea branch at P20 million sa International Exchange Bank-Perea branch. Ayon sa dokumentong nakuha sa Securities and Exchange Commission (SEC), si Tan ay walang posisyon sa Anton Construction Supply Inc. at Catmon Sales International Corp., ang dalawang kompanya na pag-aari ng mga Toh na siya umanong pinagkunan ng milyong salapi na idineposito sa Union Bank at International Exchange Bank sa Perea st., Legaspi village, Makati City. Base sa rehistrasyon ng SEC, ang Anton Construction Supply Inc., ay inirehistro noong Nobyembre 1980, ang hardware ay mayroong capital stock na P900,000 at paid up capital na P125,000. Ayon pa rin sa dokumento, si Victoria ay mayroong 250 shares samantalang ang kapatid na si Thomas ay 500 ang shares. Hawak naman ng magkapatid na Toh ang majority stock na 2,500 shares bawat isa sa Catmon Sales International Corp. na inirehistro noong Mayo 6, 2001 sa SEC at may capital stock na P5 million at paid-up capita na P312,000. Binigyan ng importansiya ni Senator Lacson si Tan sa kanyang privilege speech noong Lunes dahil ito umano ay nag-isyu ng P20 million na tsekeng pay-to-cash sa tatlong okasyon at dalawang araw lamang ang pagitan noong Disyembre 2002. Sa dokumentong nakuha ng kampo ni Lacson na noong Dis. 4, 2002, nag-isyu si Tan ng P2 million tsekeng pay-to-cash; at P10 million at P8 million tsekeng pay-to-cash noong Dis. 5, 2002. Ang tseke ng International Exchange Bank na inilabas ni Tan ay nasa account no. 041-02-0-001720, na binuksan sa Perea-Legaspi branch. (Ulat ni Rudy Andal)</body>
<link>http://www.philstar.com/Article.aspx?articleId=218403&amp;publicationSubCategoryId=92</link>
</article>
<article>
<title>'Trabaho lang walang personalan' PNP</title>
<author>Angie dela Cruz</author>
<date>
<month>August</month>
<day>24</day>
<year>2003</year>
</date>
<body>Ipinagdiinan kahapon ng Philippine National Police (PNP) Crime Laboratory na walang sinumang tao o grupo ang nag-impluwensiya sa kanila hinggil sa inilabas na pagsusuri sa magkakaibang pirma nina &amp;quot;Jose Pidal&amp;quot; at First Gentleman Mike Arroyo. Ayon kay PNP crime lab chief Supt. Restituto Mosqueda, ginawa lang nila ang kanilang trabaho bilang tagasuri ng mga kuwestiyunableng dokumento batay na rin sa kahilingan ng mga abugado ni Ginoong Arroyo. &amp;quot;Trabaho lang, walang personalan. Ayon sa pagsusuri ng mga eksperto, hindi si First Gentleman Mike Arroyo ang pirma ni Jose Pidal sa mga dokumentong ipinakita ni Senador Panfilo Lacson sa kanyang privilege speech,&amp;quot; pahayag ni Mosqueda. Ayon pa kay Mosqueda, alam ni Lacson bilang dating PNP chief, na ang mga pagsusuring ginagawa ng kanilang tanggapan ay gumagamit ng mga siyentipikong pamamaraan upang tiyakin na walang bahid ng pag-aalinlangan ang ilalabas nilang resulta. Nilinaw din ni Mosqueda na pawang mga career officials at matagal na sa kanilang tanggapan ang mga nagsasagawa ng pagsusuri. Hindi rin anya sila political o presidential appointee. Nakatitiyak din anya sila na bukod sa korte, sasang-ayunan din ng Federal Bureau of Investigation ng Amerika at Scotland Yard ng Britanya ang kanilang ginawang pagsusuri sa mga lagda dahil pareho lamang ang mga pamamaraan na ginagawa nila. Gayunman, pabor din sila sa mungkahi ng kampo ni Sen. Lacson na ipasuri sa isang independent body at dalubhasang tagasuri sa ibang bansa ang mga lagda para mapawi ang mga hinalang lutong makaw ang resulta na ginawa ng crime lab. (Ulat ni Angie dela Cruz)</body>
<link>http://www.philstar.com/Article.aspx?articleId=218408&amp;publicationSubCategoryId=92</link>
</article>
<article>
<title>Oil depot sa Pandacan bantay-sarado,pasasabugin daw ng rebel soldiers</title>
<author>Gemma Amargo</author>
<date>
<month>August</month>
<day>24</day>
<year>2003</year>
</date>
<body>Nagdulot ng tensyon kahapon sa mga residente ng Pandacan ang pagdagsa ng karagdagang 300 pulis-Maynila sa bisinidad at sa mga kalyeng patungo sa Pandacan oil depot kasunod ng pagkalat ng balitang pasasabugin ito ng mga rebeldeng sundalo. Sinabi ni Western Police District-Police Station 10 chief, Supt. Ramon de Jesus na bunga ito nang paghahanda sa anumang kaganapan matapos matanggap ang intelligence report na pasasabugin ang nasabing imbakan ng langis na kinalalagyan ng tatlong higanteng oil companies na Shell, Petron at Caltex. Kamakalawa pa aniya ng gabi ay iniutos na ni WPD District Director Gen. Pedro Bulaong ang pagpapakalat ng mga nasabing pulis upang magbantay sa nasabing vital installations. Kaugnay nito, nakataas pa rin sa heightened alert sa Maynila bunsod na rin ng iba pang ulat na hindi matatapos ang buwan ng Agosto, taong kasalukuyan ay sasambulat ang malaking kaguluhan o panibagong kudeta upang patalsikin si Pangulong Arroyo. Lalong lumaki ang hinala ng mga awtoridad na may posibilidad na maganap ang panibagong kudeta lalot hindi pa lumalantad si Sen. Gregorio Honasan, na pinagbibintangang utak. (Ulat ni Gemma Amargo)</body>
<link>http://www.philstar.com/Article.aspx?articleId=218414&amp;publicationSubCategoryId=92</link>
</article>
<article>
<title>Quality technicians sa emmission testing ng LTO giit</title>
<author>Angie dela Cruz</author>
<date>
<month>August</month>
<day>24</day>
<year>2003</year>
</date>
<body>Iginiit kahapon ng transport groups sa Department of Transportation and Communications (DOTC) na magtalaga ng mga certified technicians sa lahat ng Motor Vehicles Inspection Section ng Land Transportation Office (LTO-MVIS). Ayon kay Efren de Luna, pangulo ng Philippine Confederation Drivers Organization-Alliance of Concerned Transport Organization (PCDO-ACTO) at Medardo Roda, pangulo ng Pinagkaisang Samahan ng mga Tsuper at Operators Nationwide (PISTON), kailangang mapangasiwaan ng mga high-grade technicians and smoke emission testing sa rehistro ng mga sasakyan upang mabigyan ng mahusay na serbisyo ang publiko at maiwasan ang korapsiyon. Naniniwala ang naturang transport groups na maiibsan ang korapsyon sa LTO-MVIS hindi man tuluyang maglaho kung aaksyonan ng DOTC ang kanilang kahilingan. &amp;quot;Meron diyang mga bus, bagong rehistro yan pero dahil may nagaganap na anomalya sa emission testing, mausok pa ring nakakabiyahe yan sa kalye,&amp;quot; ayon sa isang motorista. Binigyang-diin pa ni de Luna na kaisa ang kanilang mga grupo sa kampanya ng pamahalaan laban sa mauusok na sasakyan sa ilalim ng Clean Air Act of 1999. Hiniling din ng transport groups sa DOTC na ibalik sa PETC ang emission testing ng mga pampasaherong sasakyan dahil sila ay may mga Technical Educational Skills Development Authority (TESDA) certified technicians at kumpletong pasilidad. Nais din ng naturang mga grupo na mapangasiwaan ng PETCs ang emission testing sa mga mauusok na sasakyan na nahuhuli sa mga lansangan dahil sila ang accredited ng DOTC at LTO na magsagawa ng smoke test sa mga sasakyan. Ang transport groups at Philippine Emission Testing Operators Assn. (PETCOA) officials sa pangunguna ng pangulo nilang si Tony Halili ay takdang magkapit-bisig na layuning maalis ang polusyon sa hangin na nagmumula sa mauusok na sasakyan. (Ulat ni Angie dela Cruz)</body>
<link>http://www.philstar.com/Article.aspx?articleId=218418&amp;publicationSubCategoryId=92</link>
</article>
<article>
<title>Kongreso 2 beses napasok ng baliw</title>
<author>Malou Rongalerios</author>
<date>
<month>August</month>
<day>24</day>
<year>2003</year>
</date>
<body>Hiniling kahapon ng ilang mambabatas sa liderato ng Kongreso na ipag-utos sa House Internal Security Group (ISG) at PNP-Special Action Force (SAF) na ayusin at lalo pang higpitan ang pagbabatay sa Batasan Complex na dalawang beses na nalusutan ng isang baliw na lalaki na nais maging sundalo ni Sen. Panfilo Lacson. Nagtataka si Ilocos Norte Rep. Imee Marcos kung paano pang nakakalusot sa loob mismo ng Batasan Complex ang isang baliw na lalaki na nagbasag pa ng bintana nitong nakaraang Martes. Kinumpirma ng ilang guwardiya na kasapi ng ISG at SAF na nakapasok sa loob ng Batasan Complex ang isang mental patient na nagngangalang Michael Ruelo sa pamamagitan lamang nang pagtalon sa bakod. Ayon sa isang SAF personnel na tumangging magpabanggit ng pangalan, nahuli nila si Ruelo at pinalabas sa main gate nang makita itong gumagala sa Batasan grounds. Sinabi pa ng impormante na nakapasok muli si Ruelo na posible aniyang dumaan sa isang hukay na gawa ng mga asong kalye sa likurang gate ng Batasan Complex. Binasag ni Ruelo ang isang salamin sa ground floor ng main building ng Kamara kung saan ito dumaan kaya siya nasugatan at nagkaroon ng mga patak ng dugo sa sahig. Nang muling mahuli ng mga miyembro ng SAF, ibinigay nila ang mental patient sa CPD-Station 6 para imbestigahan. Inamin umano ni Ruelo na nais niyang maging sundalo ni Lacson na naging guest of honor sa flag-ceremony noong Lunes kaya pinilit niyang makapasok sa Batasan Complex. Ayon kay Marcos, kung isang mental patient na katulad ni Ruelo ay nakakapasok sa loob ng Kamara lalo na kung walang pasok ay dapat magpatupad ng mas mahigpit na seguridad ang SAF at ISG. (Ulat ni Malou Rongalerios)</body>
<link>http://www.philstar.com/Article.aspx?articleId=218421&amp;publicationSubCategoryId=92</link>
</article>
<article>
<title>Testigo ididiin si Mike A.</title>
<author>Rudy Andal at Ely Saludar</author>
<date>
<month>August</month>
<day>25</day>
<year>2003</year>
</date>
<body>Isa sa dalawang testigo na nasa protective custody ngayon ni opposition Sen. Panfilo Lacson ay makakapagpatunay na si First Gentleman Mike Arroyo at Jose Pidal ay iisang tao kahit ilang beses pa itong itanggi ng Malaca&amp;ntilde;ang. Ito ang tahasang inihayag ni Lacson sa isang pulong balitaan kung saan ibinulgar na isa sa mga testigo ay nakita mismo si Ginoong Jose Miguel &amp;quot;Mike&amp;quot; Arroyo na pumipirma ng tseke bilang Jose Pidal. &amp;quot;Ang testigo ay hindi dalawa kundi isang talamtapakan lamang ang layo nito nang makita niya ang First Gentleman na lumalagda sa tseke ng Jose Pidal. The witness was the one who withdraws and deposits money on the Jose Pidal account,&amp;quot; ani Sen. Lacson. Ayon sa Senador ang pananahimik ni Incredible Hulk sa harap ng lumalaking kontrobersya hinggil sa Jose Pidal account ay isang indikasyon na ang Unang Ginoo ay nalilito kung paano niya sasagutin ang mga tanong sa nakatakdang pagdinig sa Senado. &amp;quot;Have you noticed any outrage from Mr. Jose Miguel Arroyo everytime he is asked if he is Jose Pidal? There is none. Wala lang, talagang makapal si Jose Pidal,&amp;quot; pahayag ni Lacson matapos na imbitahang guest of honor at speaker ng mga opisyal ng local chapter ng Fraternal Order of Eagles sa General Santos City. Maging ang dalawang tagapagsalita umano ni First Gentleman ay patuloy na umiiwas na sagutin ang tanong kung bakit ginamit ni Jose Pidal ang 8th Floor LTA Building sa 118 Perea St., Legaspi Village, Makati City. Ang nasabing address ay ang lugar kung saan matatagpuan ang tanggapan ng First Gentleman at ang nasabing gusali ay pag-aari umano ng kanyang pamilya. &amp;quot;Its too much of coincidence that Mr. Arroyo and Jose Pidal have the same address in Makati and even have the same financial adviser in the US-based Morgan Stanley, which is one of the biggest investment houses in the world,&amp;quot; dagdag ng Senador. Nagtataka rin ang Senador kung bakit nagpadala ng pitong &amp;quot;verified standard specimen signatures&amp;quot; sa Philippine National Police si Ginoong Arroyo samantalang ang kuwestyon lamang ay ang lagda sa identification card ng Kaibigan ni Gloria Macapagal-Arroyo (KGMA). Hindi rin maintindihan kung bakit kailangan namang gamitin ng PNP-Crime Laboratory Group ang pitong pirma ni First Gentleman, na iba naman umano sa pirma niya sa KGMA card na ginawang basehan para sa pirma ni Jose Pidal. Upang malinawan ng husto ang nabanggit na lagda ay nakatakda namang humingi ng tulong ang Senador sa mga batikan ngunit independent na ahensya o mula sa mga dayuhang graphologists mula sa Estados Unidos, Japan at Canada upang sila ang magsagawa ng pagsusuri sa lagda. Samantala, sinabi ni Lacson na umaasa siya sa pahayag ni Senate President Franklin Drilon na magkakaroon ng patas at walang kinikilingang imbestigasyon sa Senado hinggil sa mga tagong salapi ni Ginoong Arroyo. Kaugnay nito, tinanggap ng Malaca&amp;ntilde;ang ang hamon na ipasuri sa pribadong institusyon ang pirma ni G. Arroyo. Ayon kay Atty. Patricia Bunye-Roxas, tagapagsalita ng Unang Ginoo, handa ito sa pangalawang opinyon matapos na pagdudahan ang resulta ng pagsusuri ng PNP Crime Laboratory. Samantala, mariing pinabulaanan ni Atty. Bunye na kumuha ng 10 PR firms si Ginoong Arroyo upang patayin ang balita sa Jose Pidal. Aniya, sa kanya lamang dumadaan ang lahat ng isyu para sa media at hindi sa anumang PR firm. (Ulat nina Rudy Andal at Ely Saludar)</body>
<link>http://www.philstar.com/Article.aspx?articleId=218514&amp;publicationSubCategoryId=92</link>
</article>
<article>
<title>Bagong sistema sa license center ng LTO</title>
<author>Edwin Balasa</author>
<date>
<month>August</month>
<day>25</day>
<year>2003</year>
</date>
<body>Mababawasan na ang mga papasa na walang alam sa pagkuha ng driverss license makaraang ipatupad ang computerized drivers test sa lahat ng sangay ng Land Transportation Office sa buong bansa. Lahat ng licensing center at Division Office ng LTO ay nalagyan na ng Automated Drivers Licence Examination System (ADLES) upang matiyak na ang may mga alam lamang sa pagmamaneho ang makakapasa. Ang ADLES ay isang sistema na bahagi ng LTO-Information Technology Project na pinatutupad ng Stradom Corporation. Kapag natapos ang pagkuha ng pagsusulit ay ilalagay ang answer sheet sa isang scanner na babasahin ng Optical Mark Reader Software at agad na malalaman ang resulta nito. Ayon sa LTO, para sa kukuha ng non-professional drivers license ay 40 katanungan ang ibibigay at kailangang 30 ang maitama ng aplikante sa multiple choice exam. Sa professional license, kailangang makakuha ng 45 na tamang sagot mula sa 60 katanungan. Labing-walo naman sa 25 katanungan ang kailangang makuha para sa mga kumukuha ng conductors permit. Ang babagsak sa pagsusulit ay maaaring kumuha muli ng exam matapos ang isang buwan mula ng ito ay bumagsak. (Ulat ni Edwin Balasa)</body>
<link>http://www.philstar.com/Article.aspx?articleId=218528&amp;publicationSubCategoryId=92</link>
</article>
<article>
<title>Kaso ni Toh sa bangko inabsuwelto ng SC</title>
<author>Grace dela Cruz</author>
<date>
<month>August</month>
<day>25</day>
<year>2003</year>
</date>
<body>Inabsuwelto ng Korte Suprema ang kaso na multi-milyong pisong pagkakautang sa isang bangko ng kontrobersyal na Chinese businesswoman at umanoy mistress ni First Gentleman Mike Arroyo na si Vicky Tan Toh. Ito ay matapos na katigan ng Mataas na Tribunal ang petition for review ni Toh at asawa nitong si Luis kaugnay sa kasong isinampa ng Solidbank Corporation laban sa nasabing mag-asawa at kumpanyang First Business Paper Corporation (FBPC) na kinakatawan ng mga ito. Batay sa 21-pahinang desisyon ng Supreme Court Second Division, tuluyang pinawalang-sala ng korte ang nabanggit na financial confidant at accountant ng Unang Ginoo sa pagkakautang nito na P10,539,758.68 na may karagdagang 12 porsyento kada taon na umaabot sa kabuuang P45 milyon. Sa halip ay ipinasabalikat na lamang ng korte sa iba pang opisyal ng kumpanya na kinabibilangan ng mag-asawang sina Kenneth Ng Li at Ma. Victoria Ng Li ang pagbabayad sa naturang halaga. Kasabay nito, pinawalang-bisa ng Mataas na Hukuman ang ipinalabas na desisyon ng Court of Appeals noong Hulyo 2,2002 na nagbabasura lamang sa isinampang motion for reconsideration ni Vicky Toh matapos na magdesisyon ang Pasig City RTC Branch 161 matapos mapatunayang nagkasala ang naturang mag-asawa at iba pang opisyal ng nabanggit na kumpanya sa Solidbank. (Ulat ni Grace dela Cruz)</body>
<link>http://www.philstar.com/Article.aspx?articleId=218530&amp;publicationSubCategoryId=92</link>
</article>
<article>
<title>Lacson nakaambang siyasatin sa US bank account</title>
<author>Malou Rongalerios</author>
<date>
<month>August</month>
<day>25</day>
<year>2003</year>
</date>
<body>Hiniling ni Rep. Monico Puentevella sa Anti-Money Laundering Council (AMLC) na magsagawa ng imbestigasyon kaugnay sa umanoy itinatagong kayaman ni Senador Panfilo Lacson sa loob at labas ng bansa. Sinabi ng mambabatas, isa sa mga gumawa ng Anti-Money Laundering Law na susulatan niya ang konsehong nakasabe sa France upang magsagawa ng imbestigasyon kaugnay sa umanoy mahigit sa dalawang milyong dolyar na pera ni Lacson sa Amerika noong hepe pa ito ng Philippine National Police. Aniya, dapat nang magsagawa ng malawakang pagsisiyasat ang AMLC matapos na ilabas ng mga awtoridad sa Estados Unidos ang mga nakatagong kayamanan umano ni Lacson sa Amerika. &amp;quot;Karapatan ng mga taumbayan na alamin ang katotohanan sa buhay ng ating mga pinuno, hindi natin papayagan na ang mga may kapangyarihan na harangin ang anumang imbestigasyon,&amp;quot; pananaw pa ni Puentebella. Hiniling din ng chairman ng House Committee on Sports sa Department of Justice na simulan na ang pagsisiyasat batay sa mga katibayang nakalap ng tatlong komite sa Senado kaugnay sa mga umanoy ilegal na gawain ni Lacson. Aniya, batay sa dokumentong ibinigay n g US Attorney General sa Pilipinas, lumalabas na hindi kayang magkaroon ni Lacson ng malaking kayamanan noong hepe pa ito ng PNP. Ang pagbibigay sa Pilipinas ng nasabing dokumento ay batay sa napagkasunduan sa RP-US Mutual Legal Assistance treaty na pinirmahan noong Marso at Abril 2001. Binanggit sa nasabing dokumento ang mahigit sa $2 milyong pera at ari-arian ni Lacson at ng asawa nitong si Alicia sa Amerika. Samantala, himanon ni House Dep. Speaker for Visayas Raul Gonzales si Lacson na magbitiw na sa puwesto bilang kasapi ng Kongreso matapos na mabulgar ang mga nakatagong kayamanan nito sa US. Hiniling ni Gonzales sa kinatawan ng AMLC sa Pilipinas na simulan na ang imbestigasyon kaugnay sa P45 milyong kayamanan ni Lacson sa US na hindi napasama sa kanyang deklarasyon ng statement of assets and liabilities. (Ulat ni Malou Rongalerios)</body>
<link>http://www.philstar.com/Article.aspx?articleId=218537&amp;publicationSubCategoryId=92</link>
</article>
<article>
<title>Mga bala't pampasabog, planted  Trillanes</title>
<author>Joy Cantos</author>
<date>
<month>August</month>
<day>25</day>
<year>2003</year>
</date>
<body>&amp;quot;Itinanim lang ang mga nakumpiskang bala at pampasabog sa lupain ko.&amp;quot; Ito ang inihayag ni Lt. Sr. Grade Antonio Trillanes sa pamamagitan ng kanyang abogado na si Atty. Argee Guevarra. Walang katotohanan ang ulat dahil sa ang mga nasamsam na mga pampasabog at ilang war materials ay pawang itinanim lamang umano ng mga operatiba ni NCRPO chief, Dep. Dir. Gen. Reynaldo Velasco sa lupaing pag-aari ng kanyang kliyente sa Lot 3, Block 2, Gloria V Subd., Santan St. Brgy Talipapa, Novaliches, Q.C. (Ulat ni Joy Cantos)</body>
<link>http://www.philstar.com/Article.aspx?articleId=218542&amp;publicationSubCategoryId=92</link>
</article>
<article>
<title>Kasuhan si Trillanes - GMA</title>
<author>Lilia Tolentino</author>
<date>
<month>August</month>
<day>26</day>
<year>2003</year>
</date>
<body>Ipinag-utos kahapon ni Pangulong Arroyo na sampahan ng kaso si Navy Lt. Senior Grade Antonio Trillanes kaugnay nang nadiskubreng mga bala at pampasabog sa lupang pag-aari umano nito sa Novaliches, Quezon City. Sa kanyang direktiba, inatasan ng Pangulo ang mga awtoridad na isampa na ang kaso laban kay Trillanes para bigyang pagkakataon itong maharap ang mga testigo at ebidensiya laban sa kanya. Bagamat pinabulaanan ni Argee Guevarra, abogado ni Trillanes, na pag-aari nito ang lugar kung saan nadiskubre ang mga pampasabog at ammunition at gawa-gawa lang umano ng mga awtoridad, sinabi ng Pangulo na hindi gagawa ng &amp;quot;character assassination&amp;quot; sa media ang mga awtoridad. &amp;quot;We will not speculate on evidence but we will deliver this at once at the doorstep of judicial scrutiny. Charges will be filed automatically and immediately when there is a suspected violation of law. The court is the only proper forum to deal with these matters,&amp;quot; anang Presidente. Kasabay nito, muling tinuya at hinamon ng Pangulo si Senador Gringo Honasan na inihalal siya ng mamamayan bilang senador hindi para makipaglaro ng taguan sa mga awtoridad. &amp;quot;Naghihintay na sa kanya ang Senado at tumataas na ang imbak na mga papeles sa kanyang mesa na hindi naaaksiyunan. His claim to innocence will not be helped by infantile games and excuses,&amp;quot; anang Pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=218648&amp;publicationSubCategoryId=92</link>
</article>
<article>
<title>30 mutineers na 'naloko' sa kudeta pinalaya</title>
<author>Lilia Tolentino</author>
<date>
<month>August</month>
<day>26</day>
<year>2003</year>
</date>
<body>Isang buwan matapos ang mutiny, inutos ni Pangulong Arroyo na pakawalan ang 30 nakadetineng opisyal at tauhan ng militar na niloko at tinakot para lumahok sa nabigong kudeta noong Hulyo 27 sa Oakwood hotel. Ayon sa Pangulo, inirekomenda ng Chief of Staff at Judge Advocate General ang pag-aatras na ng kasong rebelyon sa 28 sundalo ng Navy at Marines, at 2 mula sa Army. Sinabi ng Pangulo na lumabas na ang katotohanan na marami sa mga sundalong sumama sa Oakwood ay niloko kundi man binantaan ng kanilang mga nakatataas na opisyal para sumama sa nabigong kudeta. Sinabi ng Pangulo na sasampahan na ng kaso sa korte ang mga sundalo at opisyal na hindi makakasama sa inirekomendang palayain na. Tiniyak ng Pangulong ipaiilalim sa makatarungang proseso ang pagbibigay hustisya sa mga kabataang opisyal at sundalong nagsipag-alsa sa Oakwood. (Ulat ni Lilia Tolentino)</body>
<link>http://www.philstar.com/Article.aspx?articleId=218664&amp;publicationSubCategoryId=92</link>
</article>
<article>
<title>Witness sa 'JP' messenger ni Mike</title>
<author>Rudy Andal</author>
<date>
<month>August</month>
<day>26</day>
<year>2003</year>
</date>
<body>Lumantad na sa media ang sinasabing star witness ni Sen. Panfilo Lacson na magpapatunay na si First Gentleman Mike Arroyo at Jose Pidal na nagmamay-ari ng mga milyong bank accounts ay iisang tao. Buong tapang na humarap sa news conference kahapon si Eugenio Mahusay Jr., na sinasabing katulad ni Clarissa Ocampo sa impeachment ni dating Pangulong Estrada, ay halos &amp;quot;isang talampakan&amp;quot; din ang layo ng pumirma sa tseke si FG Arroyo bilang si Jose Pidal. Ibinunyag ni Mahusay na matagal na siyang naglilingkod sa Unang Ginoo bilang messenger mula pa noong 1996 sa 8th floor ng LTA building, Legaspi Village, Makati City. Senador pa lamang si Pangulong Arroyo ng magsimula siyang magtrabaho at noong 1997 ay ninong at ninang ang mag-asawa sa kanyang kasal. Inamin ni Mahusay na sumama ang loob niya sa Unang Ginoo dahil pinagbintangan siyang nagnakaw ng cellphone at pera mula sa nasabing kumpanya. Aniya, siya ang pinagkakatiwalaan ni Mr. Arroyo na magdeposito at magwithdraw ng pera mula sa Union Bank-Perea branch kung saan ang pinakamababang transaksiyon ay P500,000. Iginiit nitong nakahanda siyang humarap sa sandaling ipatawag ng senate blue ribbon committee upang patunayan ang ginawang pagbubunyag ni Lacson kaugnay sa money laundering activity ng Ginoong Arroyo. Bagamat may banta sa kanyang buhay ay handa pa rin siyang isiwalat ang katotohanan at kaya umano ito nagkaroon ng lakas ng loob na ibunyag ang kanyang nalalaman ay dahil hindi na umano niya masikmura ang ginagawa ni FG Arroyo. Bukod kay Mahusay ay mayroon pang dalawang testigo ang haharap sa imbestigasyon ng Senado. Gayunman, maaring matagalan bago mapaharap si Mahusay sa komite dahil ayaw pumayag ni Sen. Joker Arroyo na idaan sa opisina ni Lacson ang subpoena. (Ulat ni Rudy Andal)</body>
<link>http://www.philstar.com/Article.aspx?articleId=218665&amp;publicationSubCategoryId=92</link>
</article>
<article>
<title>Navy golf course pinagigiba,tatayuan ng pabahay ng mga sundalo</title>
<author>Lilia Tolentino</author>
<date>
<month>August</month>
<day>26</day>
<year>2003</year>
</date>
<body>Pinabubuwag ni Pangulong Arroyo kina AFP Chief of Staff Gen. Narciso Abaya at Navy Flag-Officer-in-Command Ernesto de Leon ang Navy golf course para gawin na ang mga itong proyekto ng pabahay para sa mga opisyal ng Philippine Navy at sundalong militar. Ang direktiba ay kasabay ng paggawad ng medal of valor sa 13 sundalo na nagpakita ng kabayanihan. Sinabi ng Pangulo na ang mga sundalo ang siyang naging inspirasyon ng pamahalaan sa proklamasyon ng mga lupain ng pamahalaan para pagtayuan ng pabahay sa 75,000 mga sundalo. Sila rin anya ang naging inspirasyon niya sa pagpapatupad ng mga reporma sa sistema ng pamimili ng kagamitan para sa mga sundalo. Bilang commander-in-chief, inatasan ng Pangulo ang AFP Board of Generals na ang mga pinarangalan ng medal of valor ang siyang bigyang prayoridad sa promosyon. Tatanggap din sila ng buwanang P20,000. Ikinagalak ng Pangulo ang ayudang kaloob ng pribadong sektor sa mga tinanghal na bayani sa pagkakaloob sa kanila ng discount sa medisina, libreng tiket sa barko at eroplano, libreng medical at dental sa mga ospital ng pamahalaan, at bibigyang prayoridad sa trabaho ang mga anak at kabiyak ng mga tumanggap ng medal of valor kung kuwalipikado ang mga ito sa puwesto. &amp;quot;The Land Bank and GSIS shall ensure that if these awardees should apply for loans up to P500,000 their papers should be processed immediately,&amp;quot; dagdag pa ng Pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=218676&amp;publicationSubCategoryId=92</link>
</article>
<article>
<title>Kung totoong may testigo,magdemanda ka na Ping - Mike</title>
<author></author>
<date>
<month>August</month>
<day>26</day>
<year>2003</year>
</date>
<body>Hinamon ni First Gentleman Mike Arroyo si Senador Panfilo Lacson na itigil na nito ang drama sa Senado at ihain na sa korte ang mga alegasyon matapos nitong ipangalandakan ang kanyang testigo laban sa kanya. Sa ginanap na Kapihan sa Maynila Hotel kahapon ng umaga, sinabi ni Atorni Patricia Bunye, tagapagsalita ni Ginoong Arroyo na tigilan na ng senador ang ginagawang pagsasa-nobela ng kanyang walang katibayang alegasyon laban sa kanyang kliyente. Aniya, minamanipula ni Lacson ang kaisipan ng taumbayan sa pamamagitan ng pagbibigay ng maling pahayag samantalang bahag naman ang buntot nito dahil nagtatago sa kapangyarihang ibinigay ng Kongreso, ang parliamentary immunity. Ipinagkibit-balikat din nina Bunye at Atorni Jose Nathan Tenefrancia ang umanoy testigo ni Lacson. Anila, hindi puwedeng ikumpara ng kampo ni Lacson ang testigo nila sa ginawang pagtestigo ni Clarissa Ocampo sa impeachment trial ni dating Pangulong Estrada. May kredibilidad, walang bahid at independiyente anya si Ocampo, samantalang wala naman masasandalang karakter ang testigo ni Lacson.</body>
<link>http://www.philstar.com/Article.aspx?articleId=218678&amp;publicationSubCategoryId=92</link>
</article>
<article>
<title>De Castro,GMA nanguna sa Pulse Asia</title>
<author>Ely Saludar</author>
<date>
<month>August</month>
<day>26</day>
<year>2003</year>
</date>
<body>Muling nanguna si Senador Noli de Castro at pumangalawa si Pangulong Arroyo sa mga ibobotong presidente sa pinakahuling survey ng Pulse Asia. Batay sa resulta ng Pulse Asia survey na inilabas ng Palasyo, nakakuha si de Castro ng 26 porsiyento samantalang ang Pangulo ay 21 porsyento. Nalaglag sa ikatlong puwesto si dating Education Secretary Raul Roco, 16%; pang-apat si Senador Panfilo Lacson, 11%. Pang-lima si Fernando Poe Jr., pang-anim si Sen. Juan Flavier, pampito si Sen. Ramon Magsaysay, at magkakasama sa pang-walo sina dating Ambassador Danding Cojuangco, Sen. Gregorio Honasan at Sen. Aquilino Pimentel na nakakuha ng tig-2 porsiyento. (Ulat ni Ely Saludar)</body>
<link>http://www.philstar.com/Article.aspx?articleId=218686&amp;publicationSubCategoryId=92</link>
</article>
<article>
<title>Presyo ng gasolina,LPG tumaas na naman</title>
<author>Edwin Balasa</author>
<date>
<month>August</month>
<day>26</day>
<year>2003</year>
</date>
<body>Nagtaas kahapon ng presyo ang Petron Corp. at Total Petroleum ng 40 sentimo kada litro sa gasolina at diesel, at 50 sentimo sa bawat kilo sa presyo ng LPG (liquified petroleum gas) ang kanilang idadagdag. Susunod ring magtataas ang Caltex at Shell pero pinag-aaralan pa kung kailan. Isinisi ni Virgilio Rulvivar, spokesman ng Petron, ang pagtaas ng presyo ng produktong petrolyo sa patuloy na pagtaas ng presyo nito sa world market. Binanggit nito na tumaas ng average na $3 dolyar ang presyo ng langis sa pandaigdigang pamilihan mula noong Hunyo hanggang ngayong buwan at patuloy rin na bumubulusok ang piso kontra dolyar. Nagbanta pa ang mga kumpanya ng langis na hindi pa ito ang huling pagtataas na magaganap. (Ulat ni Edwin Balasa)</body>
<link>http://www.philstar.com/Article.aspx?articleId=218687&amp;publicationSubCategoryId=92</link>
</article>
<article>
<title>Sikat na anti-corrupt official sa HK kinuha ni GMA</title>
<author>Ely Saludar</author>
<date>
<month>August</month>
<day>26</day>
<year>2003</year>
</date>
<body>Magsisilbing consultant ni Pangulong Arroyo ang isang kilalang anti-corruption official sa Hong Kong. Sa panayam sa Malaca&amp;ntilde;ang matapos na makipagpulong sa Pangulo, sinabi ni Tony Kwok na boluntaryong consultant ang papel nito sa Pilipinas upang ibahagi ang karanasan nito sa paglaban sa malawakang katiwalian sa Hong Kong na ngayon ay naresolba na. Iginiit din ni Kwok na hindi maaaring ikatwiran ng mga opisyal at kawani ng gobyerno ang maliit na sahod kung kaya nasasangkot sa katiwalian. Si Kwok ay nagtungo sa Pilipinas matapos na imbitahan ni Finance Secretary Jose Isidro Camacho upang tumulong sa kampanya ng Pangulo laban sa katiwalian. Ayon pa kay Kwok, pinayuhan siya ng Pangulo na maging madalas ang pagtungo sa Pilipinas upang marami itong maibigay na tips laban sa graft and corruption. Napapanahon ang pagtungo ni Kwok sa bansa sa gitna ng lifestyle check na ipinatutupad sa mga opisyal ng gobyerno. (Ulat ni Ely Saludar)</body>
<link>http://www.philstar.com/Article.aspx?articleId=218689&amp;publicationSubCategoryId=92</link>
</article>
<article>
<title>Witness ko dinukot! - Ping</title>
<author>Rudy Andal,Ely Saludar,Joy Cantos at Lilia Tolentino</author>
<date>
<month>August</month>
<day>27</day>
<year>2003</year>
</date>
<body>Dinukot umano ng Malaca&amp;ntilde;ang ang star witness na si Eugenio &amp;quot;Udong&amp;quot; Mahusay Jr. para piliting bumaligtad sa kanyang naunang testimonya laban kay First Gentleman Mike Arroyo. Ito ang paniwala ni Senator Panfilo Lacson na hindi isang rescue operation ang nangyari kahapon sa Tagaytay City, Cavite kundi sapilitang kinuha ang kanyang witness upang hindi na ito makapagsalita sa gagawing imbestigasyon ng senado ukol sa Jose Pidal account. Hawak na ngayon ng gobyerno si Udong, ang ipinagmamalaking testigo ni Sen. Lacson na nakakita kay Mr. Arroyo nang lumagda bilang Jose Pidal. Sa ulat, si Udong ay kinuha umano ng kanyang kapatid na si PO2 Joseph Mahusay sa Room 203 ng Milestone Hotel sa Tagaytay kahapon ng umaga kung saan siya ay itinatago ng kampo ni Sen. Lacson. Itoy matapos humingi ng tulong si Udong sa kanyang nakatatandang kapatid na si Ferdinand na sunduin na siya dahil gusto na niyang makita ang kanyang asawat anak. Kinontak naman ni Ferdinand ang kanyang ninong na si Housing Secretary Mike Defensor at nagpasama sa pagkuha kay Udong. Mula Tagaytay ay dinala si Udong sa PNPA Academy sa Camp Casta&amp;ntilde;eda Silang, Cavite at sa harap ng media ay nilinaw nito na umalis siya sa poder ni Lacson dahil gusto niyang makita ang kanyang pamilya na dalawang buwan nawalay sa kanya. &amp;quot;Sorry Ninang Gloria,&amp;quot; ang tanging binitiwang salita ni Udong at iniwasang banggitin ang kanyang Ninong Mike dahil pinigilan na siyang magbigay pa ng mga karagdagang statement sa media sa payo na rin ng abogado. Hindi pa tuwirang binabawi ni Udong ang naunang inilabas nitong sinumpaang salaysay laban kay Mr. Arroyo. Pero mariing pinabulaanan nina Defensor at PO2 Mahusay na kanilang dinukot ang star witness ni Lacson. Hindi anya sila gumamit ng puwersa at hindi rin ginamit ang military o police personnel. Wala rin umanong kinalaman ang Malaca&amp;ntilde;ang sa pagsagip sa witness at itoy sariling hakbang ni Defensor. Pinagamit ng Malaca&amp;ntilde;ang ang dalawang presidential chopper nito para sunduin si Udong mula sa Cavite patungo sa Maynila. Handa ring pagkalooban ng pamahalaan si Udong at pamilya nito ng kaukulang proteksyon kung hihingin ang tulong ng gobyerno. (Ulat nina Rudy Andal,Ely Saludar,Joy Cantos at Lilia Tolentino)</body>
<link>http://www.philstar.com/Article.aspx?articleId=218763&amp;publicationSubCategoryId=92</link>
</article>
<article>
<title>'Hindi ako nawawala' - LTA employee</title>
<author></author>
<date>
<month>August</month>
<day>27</day>
<year>2003</year>
</date>
<body>Kinondena kahapon ng mga empleyado ni First Gentleman Mike Arroyo si Senador Panfilo Lacson sa naging pahayag nito na marami pa siyang hawak na testigo na kasalukuyang empleyado pa rin ni Mr. Arroyo. Ayon kay Rommel Javier, secretary ni Ginoong Arroyo, walang katotohanan ang pahayag ni Lacson na siya ay nawawala matapos umanong mabunyag na siya ang isa pa sa mga testigo ng senador. &amp;quot;Hindi po ako nawawala. Dito pa rin po ako nagtatrabaho sa LTA bilang secretary ni Ginoong Arroyo,&amp;quot; ani Javier. Pinasinungalingan din ni Javier na nagbibigay siya kay Lacson ng mga dokumento dahil hindi pa niya ito nakikilala ng personal. &amp;quot;Hindi ko pa po nakikita o nakikilala si Senador Lacson ng personal,&amp;quot; dagdag ni Javier. Bukod kay Javier, kinondena rin ng ibang empleyado ng LTA ang pahayag ni Lito Banayo, spokesman ni Sen. Lacson, na pinilit sila ni Mr. Arroyo na magpahayag ng suporta para dito. &amp;quot;Hindi po kami pinilit o tinakot. Kusang loob po kaming nagpapahayag na ang mga akusasyon laban kay Ginoong Arroyo ay pawang kasinungalingan,&amp;quot; ani Javier. Labis din nilang ikinatuwa ang balitang si Eugenio &amp;quot;Udong&amp;quot; Mahusay ay nasa pangangalaga ng kanyang pamilya. &amp;quot;Kilala namin si Udong. Alam namin na napilitan lamang siyang magsabi ng mga bagay laban kay Ginoong Arroyo. Sana ay maayos na lahat ito at sabihin ni Udong ang buong katotohanan,&amp;quot; sabi pa ni Javier kasama ang iba pang empleyado ng LTA.</body>
<link>http://www.philstar.com/Article.aspx?articleId=218779&amp;publicationSubCategoryId=92</link>
</article>
<article>
<title>Pidal inquiry sisimulan na</title>
<author>Rudy Andal</author>
<date>
<month>August</month>
<day>27</day>
<year>2003</year>
</date>
<body>Itinakda ni Sen. Joker Arroyo ang simula ng imbestigasyon ng senate blue ribbon committee kaugnay sa expose ni Sen. Panfilo Lacson laban sa umanoy money laundering activity ni First Gentleman Mike Arroyo gamit ang alyas na Jose Pidal sa darating na Martes. Sinabi ni Sen. Arroyo, chairman ng blue ribbon, pinadalhan na ng subpoena ang 13 witness ni Sen. Lacson na binanggit nito sa kanyang privilege speech. Hindi kasama sa ibinigay na mga pangalan ni Lacson ang sinasabing star witness na si Eugenio Mahusay Jr. Hindi ibinigay ni Lacson ang address ni Mahusay dahil nais ni Lacson na sa kanyang tanggapan idaan ang subpoena. Hindi rin kabilang sa unang ipapatawag ng komite si FG Arroyo. Ito ang kauna-unahang pagkakataon na 122 charges ang didinggin ng komite sa kasaysayan nito at aabot naman sa 24 panauhin ang tatanungin ng 22 senador at 15 testigo din ang isasalang sa interpellation ng mga mambabatas sa sandaling magsimula ang pagdinig sa Martes. (Ulat ni Rudy Andal)</body>
<link>http://www.philstar.com/Article.aspx?articleId=218780&amp;publicationSubCategoryId=92</link>
</article>
<article>
<title>Mahusay sabit sa perjury</title>
<author>Ludy Bermudo</author>
<date>
<month>August</month>
<day>27</day>
<year>2003</year>
</date>
<body>Nagbanta na ang gobyerno laban sa sinasabing star witness na si Eugenio &amp;quot;Udong&amp;quot; Mahusay na kakasuhan ito ng perjury sakaling mapatunayang pirmado niya at hindi pinuwersa sa paglalantad ng kanyang salaysay sa affidavit na hawak ni Senador Panfilo Lacson kaugnay sa kontrobersiyal na Jose Pidal account. Inamin ni Justice Secretary Simeon Datumanong kahapon na kailangan munang suriin ang aspeto sa likod ng recantation o pagbaligtad ni Mahusay kahapon matapos mapaulat na nagpasundo ito sa kapatid na pulis at kay Housing Czar Mike Defensor sa isang apartelle sa Tagaytay City, Cavite. Naniniwala si Datumanong na mas credible umano si Mahusay ngayong malaya na itong makapagsasalita dahil hindi na ito hawak ni Lacson. (Ulat ni Ludy Bermudo)</body>
<link>http://www.philstar.com/Article.aspx?articleId=218792&amp;publicationSubCategoryId=92</link>
</article>
<article>
<title>Sentasiyadong mga Pinoy sa abroad sa Pinas ikukulong</title>
<author>Malou Rongalerios</author>
<date>
<month>August</month>
<day>27</day>
<year>2003</year>
</date>
<body>Inaprubahan na kahapon ng House committee on justice at foreign affairs ang panukalang batas na magiging daan upang sa Pilipinas na lamang ikulong ang mga Pilipino na nasentensiyahan sa ibang bansa. Ayon sa mga awtor ng panukala. mas masisiguro ang rehabilitasyon ng mga Pinoy convicts at madadalaw pa sila ng kanilang mga pamilya kung dito na lamang sa bansa nila pagbabayaran ang kanilang mga kasalanan. Sinabi ni Negros Occidental Rep. Apolinario Lozada, isa sa mga may-akda, lalagda ng kasunduan ang Pilipinas sa ibang bansa katulad ng Hong Kong at Thailand upang mailipat na sa ating bansa ang mga Pilipino na naparusahan doon. Magkakaroon din aniya ng treaties ang Pilipinas sa ibang bansa kung saan maraming mga manggagawang Pilipino. (Ulat ni Malou Rongalerios)</body>
<link>http://www.philstar.com/Article.aspx?articleId=218793&amp;publicationSubCategoryId=92</link>
</article>
<article>
<title>Mars pinakamalapit sa Earth gayong gabi</title>
<author>Edwin Balasa</author>
<date>
<month>August</month>
<day>27</day>
<year>2003</year>
</date>
<body>Matapos ang mahigit 50,000 taon ay muling makikita mula sa mundo ang pinakamalaking wangis ng planetang Mars ngayong gabi. Ayon kay Dr. Bernardo Soriano, hepe ng Atmospheric, Geophysical and Space Science branch ng Philippine Atmospheric, Geophysical and Astronomical Services Administration (PAGASA), lalapit ng hanggang 55.7 milyong kilometro ang Mars sa mundo dakong alas-8 ngayong gabi. &amp;quot;This means that Mars will become more visible to us. Observers will be able to enjoy the sight until the early morning of Thursday,&amp;quot; pahayag ni Soriano. Nakahanda na rin ang PAGASA upang itala ang magiging pangyayari sa history na nagaganap lamang matapos ang 59,619 taon. Magaganap ang documentation ng natatanging insidente sa PAGASA Observatory sa UP Diliman, Quezon City. Naganap ang pinakahuling katulad na insidente noong September 12, 5737 B.C. at muli itong magaganap sa August 28, 2287. Ang layo ng Mars sa Earth ay naglalaro sa 56 milyon kilometro na pinakamalapit at 100 milyong km na pinakamalayo. (Ulat ni Edwin Balasa)</body>
<link>http://www.philstar.com/Article.aspx?articleId=218801&amp;publicationSubCategoryId=92</link>
</article>
<article>
<title>Mister ko dinukot ni Ping</title>
<author>Ely Saludar</author>
<date>
<month>August</month>
<day>28</day>
<year>2003</year>
</date>
<body>&amp;quot;Si Senador Lacson ang kumidnap sa aking asawa!&amp;quot; Ito ang ibinunyag kahapon ni Julie Ann Mahusay, asawa ni Eugenio alyas Udong, matapos makausap ang kabiyak na nagsasabing kinidnap ang kanyang asawa ng grupo ni Lacson at nakatakda sanang &amp;quot;sunduin&amp;quot; ng grupo ng mambabatas upang ilipat sa ibang safehouse at tuluyan nang likidahin. Sinabi ni Mrs. Mahusay na malakas ang kutob ng kanyang asawa na nakatakda na siyang likidahin ng grupo ni Lacson at ibintang ang pangyayari kay Mr. Arroyo. Ayon kay Julie Ann, kung talagang ililipat lamang siya ng safehouse at boluntaryo ang pagpunta niya kay Sen. Lacson, hindi dapat siya kakabahan nang matindi ng malaman ang naturang instructions. Ayon pa kay Mrs. Mahusay, nakatitiyak ang kanyang pamilya na ipapapatay si Eugenio matapos itong gamitin ni Lacson bilang saksi sa akusasyon laban kay First Gentleman Mike Arroyo. &amp;quot;Nakatakda nang pabulaanan ni Udong ang kanyang statement na ginawa ng grupo ni Lacson kaya minabuti namin na bawiin siya kaagad at mailigtas ang kanyang buhay sa tunay na kapahamakan,&amp;quot; ayon kay PO2 Jojo Mahusay. Nitong Martes, nabawi ng pamilya Mahusay si Udong sa isang rescue sa Milestone Hotel, Tagaytay City matapos itong mawala ng mahigit dalawang buwan. Ayon kay Housing Sec. Michael Defensor, ninong din ni Udong, nawalan ng kontak ang pamilya Mahusay kay Udong noong Lunes, pero nakagawa ito ng paraan na makapagpadala ng text messages at makatawag upang mabawi siya mula sa kampo ni Lacson. &amp;quot;Nalansi lamang namin sila kasi akala nila, kami ang taong susundo kay Udong na inutusan ni Lacson. Hindi alam ng armadong guwardiya ni Udong na kamag-anak kami,&amp;quot; paliwanag ni Jojo. Mahigit limang armadong lalaki ang nagbabantay kay Eugenio, isa bilang look-out ilang kanto mula sa pintuan ng Milestone Hotel, apat ang nasa lobby at isa ang nagbabantay sa loob ng room 203. (Ulat ni Ely Saludar)</body>
<link>http://www.philstar.com/Article.aspx?articleId=218884&amp;publicationSubCategoryId=92</link>
</article>
<article>
<title>Ombudsman pinakikilos sa US dollar ni Ping</title>
<author>Malou Rongalerios/Rudy Andal</author>
<date>
<month>August</month>
<day>28</day>
<year>2003</year>
</date>
<body>Inaamag na umano sa tanggapan ng Ombudsman ang kasong kriminal na isinampa kaban kay Senador Panfilo Lacson kaugnay sa umanoy multi-milyong kayamanan ng senador sa Amerika. Ito ang ibinulgar kahapon ni House Deputy Speaker Raul Gonzales matapos na hiniling nito sa isang sulat kay Ombudsman Simeon Marcelo kung bakit walang ginawang aksiyon ang tanggapan kaugnay sa kasong nakahain dalawang taon na ang nakakaraan. Ang kahilingan ni Gonzales ay sinuportahan ni Bacolod Rep. Monica Puentevella na humiling naman sa Anti-Money Laundering Council (AMLC) na imbestigahan ang mga umanoy kasalukuyang kayamanan ni Lacson at ang kanyang asawa sa loob at labas ng Pilipinas. Ang ulat tungkol sa US bank account ni Lacson ay nakapaloob sa ulat ng US Attorney Generals Office. Nakasaad sa opsiyal na dokumento ang detalyadong impormasyon hinggil sa anim na US bank acocunts ng mag-asawa na may total deposits na $1.1 milyon mula 1996 hanggang 2001. Ang dokumento na isinumite ng US govt sa Pilipinas batay na rin sa napagkasunduang RP-US Mutual Assistance treaty, ay ginaw anina commisisoner miles Ehrlich, assistant US Attorney, Northern district at California; US Attorney David Shapiro at Criminal Division Chief Douglas Wilson. Kinukumpirma ng mga naturang dokumento na mayroong nakadepositong pera ang mag-asawang Lacson sa Amerika noong ito pa at matapos ang termino ni Lacson bilang hepe ng PNP. Hiniling ni Gonzales kay Lacson na magpakalalaki at aminin at ipaliwanag kung paano niya nakuha ang mga nasabing malaking halaga ng salapi. Hinamon naman kahapon ni Lacson ang dalawang kongresista na kung mabibigo sila na patunayan ang kanilang akusasyon na mayroon siyang dollar account sa US ay dapat handa din silang magbitiw bilang mambabatas. Wika ng senador, hindi siya magtatagal ng kahit isang minuto sa Senado kapag napatunayan nina Reps. Gonzales at Puentebella na mayroon siyang dollar account sa US. (Ulat nina Malou Rongalerios/Rudy Andal)</body>
<link>http://www.philstar.com/Article.aspx?articleId=218900&amp;publicationSubCategoryId=92</link>
</article>
<article>
<title>Libel isinampa ni Mike A. vs Lacson</title>
<author>Gemma Amargo/Ely Saludar</author>
<date>
<month>August</month>
<day>28</day>
<year>2003</year>
</date>
<body>Nagsampa kahapon ng 10 counts ng kasong libelo si First Gentleman Mike Arroyo sa Manila Prosecutors Office laban kina Sen. Panfilo Lacson, Cavite Congressman Gilbert Remulla at spokesman ng Partido ng Masang Pilipino na si Lito Banayo. Si Atty. Jesus Sison ang kumatawan sa First Gentleman sa pagsasampa ng kaso. Hinamon ni FG Arroyo na magkita na lamang sila ni Lacson sa korte kung saan ito ang &amp;quot;proper forum&amp;quot; kung saan dapat patunayan ang kanyang mga akusasyon na umanoy walang basehan at puro kasinungalingan lamang. Kabilang sa sasagutin ni Mr. Arroyo ang umanoy algeasyong magkalaguyo sila ng kanyang sekretarya na si Vicky Toh at ang tungkol sa Jose Pidal account. Maghaharap din ng bukod na kasong civil sa korte ang abogado ni Arroyo. (Ulat nina Gemma Amargo/Ely Saludar)</body>
<link>http://www.philstar.com/Article.aspx?articleId=218901&amp;publicationSubCategoryId=92</link>
</article>
<article>
<title>Pinoy tabloids kikilalanin sa Buwan ng Wika</title>
<author>Malou Rongalerios</author>
<date>
<month>August</month>
<day>28</day>
<year>2003</year>
</date>
<body>Hiniling kahapon ni Ilocos Norte Rep. Imee Marcos na papurihan ng pamahalaan ang naiambag ng mga Pinoy tabloids sa pagpapayabong ng wikang pambansa. Ayon kay Marcos, napapanahon na upang kilalanin ng gobyerno ang malaking kontribusyon ng mga tabloids na binabasa araw-araw ng mas nakararaming mamamayan. &amp;quot;Malakas at mabisang sandata laban sa pagsasamantala at pang-aapi ang paggamit ng wikang pambansa. Maaasahan ang pagkakaisa ng sambayanang Pilipino lalo na kung ang lengguwaheng ginagamit ay naiintindihan ng nakararami,&amp;quot; ani Marcos sa kanyang privilege speech. Kabilang sa mga pinangalanang tabloids ni Marcos ang Pilipino Star Ngayon at PM na nagbibigay ng kontribusyon sa pagpapalawak ng wikang pambansa. &amp;quot;Ito ang mga diyaryong laging kasama ng taumbayan. Madali nilang maintindihan ang salitang Pinoy,&amp;quot; ani Marcos. Mas makikita aniyang dala-dala ng mga driver, pasahero, tindera sa palengke, manggagawa, magsasaka, estudyante at mga pangkaraniwang tao ang tabloids. Kapuna-puna din aniya na mas naging &amp;quot;aware&amp;quot; na ngayon ang mga mamamayan tungkol sa ibat ibang isyu sa lipunan dahil sa Pinoy tabloids. Hiniling din ni Marcos na papurihan ang mga istasyon ng radyo at telebisyon na patuloy na gumagamit ng sariling wika upang maipaabot sa nakikinig ang ibat ibang kontrobersiya at balita. (Ulat ni Malou Rongalerios)</body>
<link>http://www.philstar.com/Article.aspx?articleId=218913&amp;publicationSubCategoryId=92</link>
</article>
<article>
<title>Destabilisasyon kinumpirma; GMA tiwalang walang maghuhudas sa AFP</title>
<author>Ely Saludar</author>
<date>
<month>August</month>
<day>28</day>
<year>2003</year>
</date>
<body>Kinumpirma ng Malaca&amp;ntilde;ang ang panibagong tangkang destabilisasyon o guluhin ang kasalukuyang administrasyon. Ito ay kaugnay ng biglaang pagpapakalat ng mahigit sa 1,500 sundalo at pulis sa Edsa shrine. Ayon kay Presidential Spokesman Ignacio Bunye, tiniyak nito na hindi magtatagumpay ang anumang panggugulo at planong pagpapabagsak sa administrasyon. Kasabay nito, kumpiyansa si Pangulong Arroyo na walang maghuhudas sa AFP sa gitna ng mga ibinabatong akusasyon laban kay First Gentleman Arroyo hinggil sa umanoy katiwalian. Ayon kay Bunye, nananatiling tiwala ang Pangulo sa AFP kahit na may mga nasangkot sa Makati mutiny. Binalewala rin ng Malaca&amp;ntilde;ang ang pagkakapit-bisig ng oposisyon sa panawagang bumaba na ang Pangulo sa tungkulin. Iginiit ni Bunye na naresolba na ng Korte Suprema ang legalidad sa pagkakaupo ng Pangulo sa tungkulin kung kaya hindi na dapat aniyang buhayin ang isyu. (Ulat ni Ely Saludar)</body>
<link>http://www.philstar.com/Article.aspx?articleId=218914&amp;publicationSubCategoryId=92</link>
</article>
<article>
<title>Sen. Honasan lumantad na</title>
<author>Rudy Andal at Grace dela Cruz</author>
<date>
<month>August</month>
<day>28</day>
<year>2003</year>
</date>
<body>Matapos ang 29 na araw na hindi pagpapakita sa publiko ay lumantad na kahapon si Senador Gregorio &amp;quot;Gringo&amp;quot; Honasan at nagsumite ng kanyang counter-affidavit sa isinagawang preliminary investigation sa Department of Justice (DoJ) kaugnay ng kasong kudeta. Kasama ni Honasan na nagtungo sa DoJ sina Senators Aquilino Pimentel at Tito Sotto ganap na alas-2:30 ng hapon upang matiyak din ang kaligtasan nito. Matapos magsumite ng kanyang mosyon ay nagtungo ito sa Senado kung saan sa kanyang privilege speech, lubos siyang nagpapasalamat sa lahat ng sektor na nakaintindi sa kanyang kalagayan matapos siyang akusahan na mayroong kinalaman sa ginawang pag-aaklas ng mga young officers ng AFP noong Hulyo 27. Wika pa nito, wala siyang balak na muling magbalik sa &amp;quot;underground&amp;quot; basta igagalang ng nasa gobyerno ang tunay na hustisya para maipagtanggol niya ang kanyang sarili. Nagsumite din si Honasan ng kanyang motion to clarify jurisdiction upang matiyak na dinidinig ang kanyang kasong coup de etat sa tamang korte. Nakasaad sa motion ni Honasan na ang tanggapan ng Ombudsman ang siyang dapat at may karapatan na magsagawa ng imbestigasyon hinggil sa nasabing kaso. Itinanggi din nito ang kanyang motion na ginagawa ng kanilang kampo ang lahat ng paraan upang ma-delay ang pagdinig sa kasong kudeta na kinakaharap ng nasabing senador. Bunga ng nasabing motion, binigyan ng hanggang September 1 ng panel of prosecution sa pamumuno ni State Prosecutor Leo Dacera si Criminal Investigation and Detection Group of chief General Eduardo Matillano upang magsumite ng kanyang opposition hinggil sa nasabing motion. Tiniyak naman ni Dacera na magpapalabas agad ng resolution ang panel hinggil sa motion ng kampo ni Honasan. Kasama ni Honasan na kinasuhan sina Col. Virgilio Briones; Romeo Lazo; Ernesto Makahiya; George Duldulao at Capt. Turingan. (Ulat nina Rudy Andal at Grace dela Cruz)</body>
<link>http://www.philstar.com/Article.aspx?articleId=218921&amp;publicationSubCategoryId=92</link>
</article>
<article>
<title>Ebdane, Lina inabsuwelto sa Al-Ghozi escape</title>
<author>Ely Saludar</author>
<date>
<month>August</month>
<day>28</day>
<year>2003</year>
</date>
<body>Lusot sina PNP Chief Director General Hermogenes Ebdane at DILG Secretary Joey Lina kaugnay ng kontrobersiyal na pagkakatakas ng teroristang si Fathur Rhoman Al-Ghozi. Sa isinumiteng report sa Pangulo ng 3-man commission na pinamunuan ni dating Justice Secretary Sedfrey Ordonez, sinabi nito na walang sabwatan o no collusion sa panig ng mga opisyal ng PNP hinggil sa pagkakatakas ni Al-Ghozi at dalawa pang miyembro ng kilabot na Abu Sayyaf na sina Abdulmukin Edris at Meras Abante. Ayon kay Ordonez, lumitaw sa imbestigasyon ng komisyon na nagkaroon lamang ng kapabayaan sa pagkakatakas ni Al-Ghozi. Bukod dito ay lubhang palpak ang disenyo ng bilangguan dahil malayang nakalabas ng kulungan sina Al-Ghozi at nakapagpalit pa ng damit. Samantala, tanging pinakakasuhan lamang ng komisyon dahil sa kapabayaan ay ang ilang opisyal at tauhan ng Intelligence Group (IG) ng PNP na kinabibilangan nina P/Supt. Guillermo Danipog; P/Supt. Carlito Natanauan; P/Supt. Reuben Galban, P/Insp. James Dime; SPO3 Ruperto Principe Jr.; SPO3 Buenegardon Campo at PO1 Ronal Palmares. Pinasasampahan din ng kasong kriminal sina Cusain Ramos alyas Abi Ali, Mark Gumbahale alyas Abu Tagalog, Amor Lilagan dahil sa pagtulong sa pagkatas ng tatlong terorista. Kabilang din sa rekomendasyon ng komisyon na bigatan ng Kongreso ang pataw na parusa sa mga nagpapabayang opisyal sa mga bilanggong nakatakas at ang detention centers sa loob ng Camp Crame ay marapat na pagsamahin sa iisang lugar at baguhin ang disenyo nito. Kasabay nito, sinisi rin ng Ordonez Commission ang ilang tauhan ng IG dahil hindi agad naitimbre sa iba pang matataas na opisyal at sa Malaca&amp;ntilde;ang ang pagtakas ni Al-Ghozi na dapat ay maaring agad na naaksiyunan ng mga awtoridad. (Ulat ni Ely Saludar)</body>
<link>http://www.philstar.com/Article.aspx?articleId=218922&amp;publicationSubCategoryId=92</link>
</article>
<article>
<title>Snap election hirit ni Sen. Oreta</title>
<author>Rudy Andal</author>
<date>
<month>August</month>
<day>29</day>
<year>2003</year>
</date>
<body>Hinamon kahapon ni Senator Tessie Aquino Oreta si Pangulong Arroyo na mas makakabuti na magpatawag na lamang ito ng &amp;quot;snap election&amp;quot; bago sumapit ang 2004 elections upang maiayos ng susunod na mahahalal na pangulo ang bansa. Sabi ni Sen. Oreta, ito ang mas mainam na magiging hakbang ni Pangulong Arroyo kung talagang nais nitong mapabuti ang kalagayan ng bansa kaysa hintayin pa ang May 2004 elections lalo ngayong bagsak na ang pagtitiwala ng taumbayan at mga negosyante sa kasalukuyang pamahalaan. Aniya, ganito din ang ginawa ni yumaong Pangulong Marcos noong 1986 na ikinagulat ng kanyang mga alipores dahil sa matinding panawagan ng taumbayan na magkaroon ng maagang halalan kung saan ay lumahok ang kanyang hipag na si dating Pangulong Cory Aquino. Wika pa ni Oreta, mapapatunayan ng taumbayan na talagang walang halong pamumulitika ang ginagawa ng Pangulo na pananatili sa Malaca&amp;ntilde;ang kung panghahawakan pa rin nito ang kanyang December 30 promise na hindi na ito lalahok sa eleksiyon. Idinagdag pa ng lady solon na imumungkahi niya ito sa sandaling magpulong ang United Opposition para hilingin kay Pangulong Arroyo na magpatawag na lamang ito ng snap election para na rin sa ikabubuti ng usaping pampulitika at pang-ekonomiya ng bansa. (Ulat ni Rudy Andal)</body>
<link>http://www.philstar.com/Article.aspx?articleId=219002&amp;publicationSubCategoryId=92</link>
</article>
<article>
<title>'Snap' hindi solusyon, sagot ni Sen. Drilon</title>
<author>Rudy Andal</author>
<date>
<month>August</month>
<day>29</day>
<year>2003</year>
</date>
<body>Inihayag naman kahapon ni Senate President Franklin Drilon na hindi ang pagkakaroon ng &amp;quot;snap election&amp;quot; ang solusyon sa kinakaharap na suliranin ng bansa bagkus ay mas angkop na magpatawag ng mini-political summit si Pangulong Arroyo upang pag-usapan ang problema ng bansa. Sinabi ni Sen. Drilon, sa pamamagitan ng mini-political summit kung saan ay dadaluhan ng ibat ibang political leaders ay mapag-uusapan ang ibat ibang aspetong nagiging sanhi ng suliranin ng bansa. &amp;quot;There could be sharing of ideas so that we can really unite our people and those who are really interested in upholding the constitution regardless of our political differences can work together to stabilize the situation without asking anyone to give up any political activitiy geared towards 2004,&amp;quot; wika ni Drilon. Ipinaliwanag naman nina Senators Ramon Magsaysay Jr. at Robert Barbers na ilang buwan na lamang ang kailangang hintayin para sa May 2004 kaya hindi na kailangan na magkaroon ng &amp;quot;snap presidential elections.&amp;quot; Makabubuti rin kung ititigil muna ang pamumulitika sa halip ay magkaisa ang lahat ng sektor at makiisa ang oposisyon sa Arroyo administration para magkatulong na lutasin ang mga problemang kinakaharap ng bansa sa pulitika at ekonomiya. (Ulat ni Rudy Andal)</body>
<link>http://www.philstar.com/Article.aspx?articleId=219018&amp;publicationSubCategoryId=92</link>
</article>
<article>
<title>Termino tatapusin ko! - GMA</title>
<author>Lilia Tolentino/Ely Saludar</author>
<date>
<month>August</month>
<day>29</day>
<year>2003</year>
</date>
<body>Tiniyak ng Malaca&amp;ntilde;ang na matatapos ni Pangulong Arroyo ang panahon ng kanyang panunungkulan sa Hunyo 2004 sa kabila ng panawagan ng mga miyembro ng oposisyon na magbitiw na siya sa tungkulin dahil sa umanoy pagkabigo ng administrasyong malunasan ang mga problema ng bansa. Sa isang pahayag, sinabi ni Pangulong Arroyo na mabibigo ang sinumang magtatangkang gumawa ng lihis sa batas para maisulong ang kanilang layunin dahil ganap ang suporta sa kanya ng militar at pulisya. Sinabi pa ng Pangulo na mayroong nagaganap na sabwatan para wasakin ang pundasyon ng sistemang demokratiko. Ang mga gumagawa anya ng ganitong mga tangka ay ang mga walang kasiyahang pulitiko. Minaliit din ng Palasyo ang panawagan ng United Opposition at Peoples Movement Against Poverty (PMAP) na bumaba na si Pangulong Arroyo sa puwesto. Iginiit ni Presidential Spokesman Ignacio Bunye na malawak ang suporta ng taumbayan para sa Pangulo. Inihalimbawa ng Malaca&amp;ntilde;ang ang mga nakaraang survey sa Pulse Asia at SWS na nakakuha ang Pangulo ng mataas na rating. Ayon pa kay Bunye, walang basehan ang mga panawagang snap elections dahil wala namang bakanteng puwesto sa Malaca&amp;ntilde;ang. Kinontra rin ng Malaca&amp;ntilde;ang ang pagtataya ng mga kritiko na hanggang Disyembre na lamang aabutin ang termino ng Pangulo. Hindi anya magtatagumpay ang mga destabilisasyon upang pabagsakin ang gobyerno. (Ulat nina Lilia Tolentino/Ely Saludar)</body>
<link>http://www.philstar.com/Article.aspx?articleId=219019&amp;publicationSubCategoryId=92</link>
</article>
<article>
<title>Sen. Loi, 2 anak tinuluyan sa rebelyon</title>
<author>Grace dela Cruz</author>
<date>
<month>August</month>
<day>29</day>
<year>2003</year>
</date>
<body>Hindi pinaligtas ng PNP-Criminal Investigation and Detection Group (CIDG) si Senadora Luisa &amp;quot;Loi&amp;quot; Ejercito matapos na tuluyan na itong sampahan din ng kasong rebelyon kasama ang dalawa pa nitong anak na sina Jude at Jackie Ejercito, at apat katao pa sa Department of Justice (DOJ). Ang nasabing kaso ay inihain ng CIDG, Napolcom at PNP noon pang Agosto laban sa mag-iinang Estrada bunsod na rin sa umanoy mga sasakyang ipinagamit ng mga ito sa mga nag-aklas na sundalo noong July 27 sa Oakwood hotel, Makati tulad ng blue Mazda, gray Mitsubishi L-300 van at puting Besta van. Nakasaad sa complaint na mayroong matitibay na ebidensiya na magpapatunay na sangkot din ang mag-iinang Estrada sa tangkang pagpapabagsak sa Arroyo government. Kasama rin sa sinampahan ng kaso sina Presentacion Ejercito, Genoveva dela Fuente, Ceferino Pelayo at Philipp Hao. Kasalukuyan pang isinasailalim sa evaluation ang nasabing kaso para sa pagpapalabas ng rekomendasyon. (Ulat ni Grace dela Cruz)</body>
<link>http://www.philstar.com/Article.aspx?articleId=219030&amp;publicationSubCategoryId=92</link>
</article>
<article>
<title>Pagdukot kay Udong sisiyasatin</title>
<author>Malou Rongalerios</author>
<date>
<month>August</month>
<day>29</day>
<year>2003</year>
</date>
<body>Nais ng 18 mambabatas na ipatawag ng House committee on civil, political and human rights si &amp;quot;corruption case&amp;quot; star witness Eugenio &amp;quot;Udong&amp;quot; Mahusay Jr. upang mabigyang linaw ang sinasabing pagdukot dito ng Malaca&amp;ntilde;ang. Sa House resolution 1297 na inihain ng grupo ng oposisyon sa Kamara, sinabi ng mga mambabatas na ang pagdukot kay Mahusay ay maituturing na desperadong hakbang ng gobyerno upang mabitin ang senate inquiry kaugnay sa Jose Pidal account na diumanoy pag-aari ni First Gentleman Mike Arroyo. Maituturing aniyang obstruction of justice at pagharang sa mahalagang criminal evidence ng senate inquiry ang ginawang pagdukot kay Mahusay. Naniniwala ang mga solon na pera ng gobyerno ang ginamit sa pagkuha kay Mahusay sa pinagtataguan nitong safehouse sa Cavite kung saan gumamit pa ang Palasyo ng dalawang helicopter. Maliwanag anila na handang gumamit ng dahas at brutal na paraan ang administrasyong Arroyo upang mapigilan lamang na lumabas ang katotohanan kaugnay sa Pidal money laundering case. Idinagdag naman ni Maguindanao Rep. Didagen Dilangalen na dapat magpasa ng batas ang Kongreso upang hindi na maulit ang pangyayari kung saan umabuso umano ang Malaca&amp;ntilde;ang upang mapigilan ang isang legislative inquiry. Posibleng ipatawag din si Housing Sec. Mike Defensor sa isasagawang imbestigasyon ng komite upang ipaliwanag nito ang sinasabing pagdukot kay Mahusay. (Ulat ni Malou Rongalerios)</body>
<link>http://www.philstar.com/Article.aspx?articleId=219031&amp;publicationSubCategoryId=92</link>
</article>
<article>
<title>Money laundering vs Nani luminaw</title>
<author>Ludy Bermudo</author>
<date>
<month>August</month>
<day>29</day>
<year>2003</year>
</date>
<body>Tuluyan nang sumabit si dating Justice Secretary Hernando Perez makaraang luminaw ang pagkakasangkot nito sa money laundering activities na nag-ugat sa pagtanggap umano nito ng $2 milyon mula kay dating Manila 6th District Rep. Mark Jimenez. Nabatid na ang nasabing halaga ay inilagay umano ng dating solon sa IMPSA deal. Ang paglilinaw ay nagmula sa Swiss government na nagsabing natutumbok na nila mula sa nakalap na paper trail sa 16 na bangko na pinaglagakan ng mga taong kakilala ni Perez sa bansang Switzerland. Idinawit din ng Swiss govt ang maybahay ni Perez na si Rosario Salvador Perez, bayaw na si Arceo at ang negosyanteng si Ernest de Leon Escaler bilang mga personalidad na naglagak ng milyong dolyar na pera umano ni Perez sa EFG Private bank sa Geneva at Guernsy branch sa nasabing bansa noong 2001. Pawang magkakasunod na idineposito ang mga salaping dolyar doon at kaduda-dudang na-withdraw din agad. Dahil sa nasabing mga paglilinaw ay maaari ng isulong ang kasong money laundering laban kay Perez. (Ulat ni Ludy Bermudo)</body>
<link>http://www.philstar.com/Article.aspx?articleId=219041&amp;publicationSubCategoryId=92</link>
</article>
<article>
<title>Ex-DAR sec.sabit sa destabilisasyon</title>
<author>Rudy Andal</author>
<date>
<month>August</month>
<day>29</day>
<year>2003</year>
</date>
<body>Idinawit sa tangkang pagpapabagsak sa gobyerno ang Agrarian Reform secretary ni dating Pangulong Estrada na si Horacio Morales. Sa ginanap na pagdinig ng Senate committee of the whole, inilantad ni National Security Adviser Roilo Golez ang pangalan ni Morales bilang lider ng mamumuno sa isang kilos-protesta para sa destabilisasyon sa Arroyo government. Si Morales umano ang nagpapakilos ng mga sibilyan at itinalagang mamahala sa 2,000 supporters na nag-organisa sa Ortigas na nagsimula pa noong Martes ng gabi. Kasama rin umano sa plano ang pagpasok sa vital installations ng gobyerno. Sinita naman ni Senate President Franklin Drilon si Golez dahil sa ginawa nitong paglalantad sa komite ng pangalanan ni Morales batay lamang sa isang intelligence report. Pinagsabihan ni Sen. Drilon si Golez na maging dahan-dahan sa akusasyon nito sa sinuman lalo na kung walang matibay itong ebidensiyang pinanghahawakan laban kay Morales. Pinanindigan naman ni Golez na mayroon silang sapat na pinanghahawakang ebidensiya na pamumunuan ni Morales ang isang malawakang protesta para sa destabilisasyon sa Arroyo government kaya nagkaroon ng deployment ng mga awtoridad sa Edsa shrine. Handa anya nilang ibigay sa komite ang detalye ng kanilang intelligence report sa isang executive session. (Ulat ni Rudy Andal)w</body>
<link>http://www.philstar.com/Article.aspx?articleId=219043&amp;publicationSubCategoryId=92</link>
</article>
<article>
<title>Jail term sa kasong libel igsian</title>
<author>Malou Rongalerios</author>
<date>
<month>August</month>
<day>29</day>
<year>2003</year>
</date>
<body>&amp;quot;Hindi dapat mabilanggo ang isang mamamahayag na gumagawa lamang ng kanyang trabaho.&amp;quot; Ito ang sinabi kahapon ni Ilocos Norte Rep. Imee Marcos kasabay ang pagsusulong ng isang panukala na tanggalin ang jail term sa kasong libel. Ayon kay Marcos, kakaunting bansa na lamang sa buong mundo ang nagtuturing sa libel bilang kasong kriminal kung saan ang isang nagkasala ay nabibilanggo. Dapat na anyang amyendahan ng Kongreso ang Revised Penal Code at pagmultahin na lamang ang isang journalist na mapapatunayang nagkasala ng libelo. Sa panukala ni Marcos, nais rin nitong tanggalin ang requirement na kailangan pang magpiyansa ang isang inakusahan ng libel. Marami na aniyang mga mamamahayag ang nakulong dahil sa kabiguang maglagak ng piyansa. Bagaman totoo aniya na mayroon ding maituturing na &amp;quot;real bad eggs&amp;quot; sa media profession, wala namang mamamahayag ang dapat makulong dahil lamang sa pagsusulat ng isang istorya. Nais din ni Marcos na tanggalin sa Revised Penal Code ang probisyon kung saan maaaring magdemanda ang isang complaint sa kasong libel kahit na saang panig ng bansa. Maituturing anyang harassment sa mga mamamahayag ang nasabing probisyon. Mas pabor si Marcos na taasan na lamang ang multa sa mga journalists na magkakasala ng libel pero hindi na umano sila dapat pang ibilanggo. (Ulat ni Malou Rongalerios)</body>
<link>http://www.philstar.com/Article.aspx?articleId=219048&amp;publicationSubCategoryId=92</link>
</article>
<article>
<title>Sec.Reyes sibak na !</title>
<author>Lilia Tolentino at Joy Cantos</author>
<date>
<month>August</month>
<day>30</day>
<year>2003</year>
</date>
<body>Bunsod ng matinding pressure at upang hindi na maapektuhan ang buong departamento at Armed Forces of the Philippines (AFP) ay nagbitiw kahapon bilang Secretary of National Defense si Angelo Reyes. Mabigat ang loob na tinanggap ni Pangulong Arroyo ang resignation ni Reyes at inihayag na hindi magtatalaga ng officer-in-charge sa Defense at mismong ang Pangulo ang concurrent chief habang naghahanap pa ang Malaca&amp;ntilde;ang ng kapalit ni Reyes. Ayon kay Presidential Spokesman Ignacio Bunye, itinuturing ng Pangulo si Reyes na isang maginoo at nananatili ang mataas niyang pagpapahalaga sa kanyang kakayahan bilang miyembro ng Gabinete. Magugunitang sinabi ng Pangulo noon na hindi niya sisibakin sa puwesto si Reyes base sa kahilingan ng mga nagrebeldeng sundalo sa Oakwood Hotel noong Hulyo 27. Sinabi rin noon ng Pangulo sa isang open forum sa Manila Overseas Press Club na hindi siya padadala sa mga panawagan sa pagbibitiw ni Reyes na ang layon ay papanghinain ang kanyang liderato at ang kanyang pamahalaan. Sa kanyang letter of resignation, pinasalamatan ni Reyes ang Pangulo sa tiwala nito sa kanya at patuloy niyang susuportahan ang gobyerno. &amp;quot;At this time, there exists a well-organized, well-funded effort by certain forces to bring down our democracy through massive disinformation and political agitation. Today, I wish that notwithstanding the baseless of all the charges hurled against me, I have decided to resign my position as Secretary of National Defense,&amp;quot; pahayag ni Reyes. Sinabi ni Reyes na maruming laro sa pulitika ang nagbunsod sa kanya para pinal na magdesisyong magbitiw sa puwesto. Karamihan umano ng maruming laro sa pulitika ay kagagawan ng ilang grupong kalaban ng administrasyon at siya ang pangunahing target dahil nais ng mga itong wasakin at pahinain ang AFP na isang malaking banta hindi lamang sa administrasyong Arroyo kundi maging sa pananatili ng demokratikong institusyon. Upang mahinto ang nasabing mga pag-atake ay minabuti na lamang niyang umalis sa puwesto upang bigyan ng pagkakataon si Pangulong Arroyo na harapin ang mga problema sa bansa. Nanawagan rin si Reyes sa sambayanang Pilipino na tulungan ang gobyernong Arroyo upang hindi magtagumpay ang mga grupong ibig itong ibagsak. Si Reyes ay nagsilbi sa pamahalaan sa loob ng 39 taon mula ng magtapos ito sa Phil. Military Academy (PMA) Class 1966. Siya ang AFP chief noong panahon ni dating Pangulong Estrada at pagsiklab ng EDSA Dos ay naluklok bilang Defense chief ni Pangulong Arroyo. Bagaman tinanggap ng Pangulo ang inihaing pagbibitiw ni Reyes, matunog naman ang balitang ibibigay sa kanya ang posisyon sa Department of Public Works and Highways (DPWH). Kabilang sa pinagpipilian para pumalit kay Reyes sina dating AFP chief of staff at ngayoy Postmaster General Diomedio Villanueva, DOTC Sec. Leandro Mendoza at Undersecretary Feliciano Gacis Jr. (Ulat nina Lilia Tolentino at Joy Cantos)</body>
<link>http://www.philstar.com/Article.aspx?articleId=219128&amp;publicationSubCategoryId=92</link>
</article>
<article>
<title>Snap election binasura ng oposisyon</title>
<author>Malou Rongalerios</author>
<date>
<month>August</month>
<day>30</day>
<year>2003</year>
</date>
<body>Bagaman at maraming miyembro ng oposisyon ang hindi kuntento sa kasalukuyang administrasyon, hindi naman sila sumusuporta sa panawagan ni opposition Sen. Tessie Aquino-Oreta na magsagawa ng snap election. Maagang binasura ng mga kinatawan sa Kamara de Representante ang panawagan ni Sen. Oreta na magdaos ng isang snap election bago pa man ang nakatakdang halalan sa susunod na taon. Ang panawagan anya ni Oreta ay sarili lamang niyang opinyon at hindi ito sentimyento ng iba pang miyembro ng oposisyon. Ayon kina Biliran Rep. Gerry Espina at Rep. Prospero Pichay, bukod sa kalokohan at wala sa panahon ang panawagan ni Sen. Oreta, walang constitutional at legal na basehan ang snap election at hindi rin ito praktikal. Ang dapat anya ay hintayin na lamang ang eleksiyon sa halip na mag-ingay sa pangarap na agarang halalan. (Ulat ni Malou Rongalerios)</body>
<link>http://www.philstar.com/Article.aspx?articleId=219138&amp;publicationSubCategoryId=92</link>
</article>
<article>
<title>Opposition senators payag sa political summit</title>
<author>Rudy Andal</author>
<date>
<month>August</month>
<day>30</day>
<year>2003</year>
</date>
<body>Tinanggap ng mga miyembro ng oposisyon sa Senado ang pagpapatawag ng mini-political summit ng Malaca&amp;ntilde;ang upang lutasin ang problema ng bansa partikular ang kalagayang pampulitika at pang-ekonomiya. Sinabi ni Senate President Franklin Drilon, pumayag sina Senate Minority Leader Vicente Sotto III at Sen. Tessie Aquino-Oreta sa pagkakaroon ng mini-political summit na ipapatawag ng Malaca&amp;ntilde;ang sa susunod na linggo. Ayon kay Drilon, lubhang kailangan ang political summit sa gitna ng suliraning kinakaharap ng bansa bago ito tuluyang lumubha at makaapekto sa ating ekonomiya. Wika pa ni Drilon, iminungkahi niya ang political summit upang pag-usapan ng mga lider mula sa ibat ibang partido pulitikal ang kalagayan ng bansa at upang maresolbahan ang mga ito. Aniya, hindi hangarin ng political summit na ito na kumbinsihin ang mga oposisyon na suportahan si Pangulong Arroyo kundi magtulungan upang hanapan ng agarang solusyon ang kinakaharap nating suliranin. Ipinaliwanag pa ni Drilon, hindi ang pagpapatawag ng &amp;quot;snap election&amp;quot; na naging panawagan ni Oreta ang sagot sa mga suliraning pampulitika ng bansa dahil ilang buwan na lamang ay idaraos na ang susunod na eleksiyon. Gayunman, iginiit ni Oreta na kung sakaling hindi magtagumpay ang political summit ay dapat pakinggan na nito ang panawagang &amp;quot;snap election.&amp;quot; Wika pa ni Oreta, ang pagpapatawag ng mas maagang presidential elections ang nakikita niyang solusyon upang mapigilan ang panibagong people power matapos mawalan na ng tiwala ang taumbayan sa kasalukuyang administrasyon. (Ulat ni Rudy Andal)</body>
<link>http://www.philstar.com/Article.aspx?articleId=219145&amp;publicationSubCategoryId=92</link>
</article>
<article>
<title>GMA nag-sorry kay Acsa</title>
<author>Lilia Tolentino</author>
<date>
<month>August</month>
<day>30</day>
<year>2003</year>
</date>
<body>Humingi ng paumanhin si Pangulong Arroyo kay Land Bank cashier Acsa Ramirez dahil sa pagkakasangkot sa kanya sa ibinulgar niyang P205 milyong tax scam sa sangay ng bangko sa Binangonan matapos pawalang saysay ng Sandiganbayan ang kasong isinampa sa kanya ng National Bureau of Investigation (NBI), isang taon na ang nakakaraan. Ang paghingi ng sorry ay personal na ginawa ng Pangulo kay Acsa nang ipatawag niya ito sa Malaca&amp;ntilde;ang kahapon. Ang paumanhin anya ay bunga ng epekto ng karanasang dinanas ni Acsa na sa halip pasalamatan sa pagbibigay impormasyon sa tax scam, itinuro ito bilang isa sa mga suspek sa kaso. Bunsod ng hinanakit at kabiglaanan sa pagkakadawit ng pangalan sa anomalya, nalaglag ang dinadalang sanggol sa sinapupunan ni Acsa na dapat sanay pantatlo nilang anak ng kanyang asawa. Ikinalugod naman ni Acsa ang paghingi ng paumanhin ng Pangulo at naiyak pa ito ng yakapin siya ng Presidente. Wala na rin umanong dapat alalahanin pa si NBI Director Reynaldo Wycoco at nauunawaan niyang gumaganap lang ito ng tungkulin. Hindi rin naman siya nagalit kaya hindi niya kailangang magpatawad. (Ulat ni Lilia Tolentino)</body>
<link>http://www.philstar.com/Article.aspx?articleId=219152&amp;publicationSubCategoryId=92</link>
</article>
<article>
<title>Excise tax at dual citizenships,batas na</title>
<author>Ely Saludar</author>
<date>
<month>August</month>
<day>30</day>
<year>2003</year>
</date>
<body>Pormal nang isinabatas kahapon ni Pangulong Arroyo ang Automotive Excise Tax at Dual Citizenship Act. Ang lagdaan ng dalawang bagong batas ay isinagawa sa Palasyo at dinaluhan nina House Speaker Jose de Venecia, Senate President Franklin Drilon at maging sa oposisyon na sina Senators Vicente Sotto at Aquilino Pimentel. Sa kanyang pahayag, sinabi ng Pangulo na ang Dual Citizenship Act ay kakambal ng Absentee Voting Law na bahagi ng electoral reforms. Ayon sa Panguo, inaasahang mas marami pang Pinoy sa ibayong dagat ang makakabahagi sa absentee voting. Samantala, ang Automobile Excise Tax ay panlaban sa smuggling ng mga mamahaling sasakyan sa bansa bukod pa sa paglaban sa tax evasion. Inaasahang kikita ang gobyerno ng P213.3 million sa koleksiyon ng buwis sa pagpapatupad ng bagong batas. (Ulat ni Ely Saludar)</body>
<link>http://www.philstar.com/Article.aspx?articleId=219161&amp;publicationSubCategoryId=92</link>
</article>
<article>
<title>Cardinal Sin pinadideport,hindi lehitimong Pinoy</title>
<author>Gemma Amargo</author>
<date>
<month>August</month>
<day>30</day>
<year>2003</year>
</date>
<body>Nagharap kahapon ng petition for deportation sa Manila Regional Trial Court (MRTC) ang apo ni Chino Roces laban kay Manila Archbishop Jaime Cardinal Sin dahil hindi umano isang lehitimong Pilipino ang cardinal. Base sa 2-pahinang petition ni Dr. Ramon Roces Arevalo, isang dating mamamahayag at may akda ng librong &amp;quot;The Cardinal Sins of the Church: The Ecclesiasticism of the Cash&amp;quot;, lumalabas na pinagtataksilan umano ni Sin ang mga Pilipino dahil nanumpa siya sa gobyerno ng Vatican at representative lamang ito ng Roma sa Pilipinas kaya hindi ito nararapat na makialam sa pulitika ng bansa. Lubha rin umanong nakaapekto sa ating kultura, ekonomiya at araw-araw na pamumuhay ng mga Pilipino ang pakikialam umano ni Sin na hindi naman lehitimong Pilipino. Nakasaad din sa kanyang librong isinulat ang umanoy maanomalyang pamamalakad ng simbahang Katoliko sa bansa kaya nararapat lamang umanong ideport na ito pabalik sa Vatican. Magugunita na nagharap ng unang petisyon sa Bureau of Immigration and Deportation (BID) si Arevalo noong Dis. 22, 2000 subalit wala umanong nangyari kaya nagsampa ito ng bukod na kaso sa RTC. Mayroon din itong nakabinbing kahalintulad na kaso sa Supreme Court, Court of Appeals at iba pang tribunal agency subalit hanggang sa kasalukuyan ay wala pa ring desisyon. (Ulat ni Gemma Amargo)</body>
<link>http://www.philstar.com/Article.aspx?articleId=219165&amp;publicationSubCategoryId=92</link>
</article>
<article>
<title>Kilala ako ni Lacson!</title>
<author>Ely Saludar</author>
<date>
<month>August</month>
<day>31</day>
<year>2003</year>
</date>
<body>Alam na sa simula pa lamang ni Senador Panfilo Lacson na hindi si First Gentleman Mike Arroyo ang Jose Pidal subalit hindi niya ito sinabi sa publiko upang sirain ang pamilya ni Pangulong Arroyo. Sa isang pahayag, sinabi ng taong umamin na sa kanya ang Jose Pidal account, na nagulat na lamang siya ng ibulgar ni Lacson sa kanyang privilege speech na si Ginoong Arroyo ang may-ari ng nasabing account. &amp;quot;Binuksan ko ang naturang account sa Union Bank at Bank of the Philippine Islands noon pang 1997, gumamit ako ng ibang pangalan upang itago ko ang tunay kong pagkatao bilang panangga laban sa mga kidnapper at ibang criminal,&amp;quot; ayon pa kay Pidal, isang negosyante. Aniya, alam ni Lacson kung sino ako ngunit nananatili niyang itinatago sa publiko ang katotohanan upang maghasik ng kasinungalingan at siraan ang Unang Pamilya. &amp;quot;Lahat nang ito ay maipapaliwanag sa Martes,&amp;quot; pahayag pa ng negosyante hinggil sa inaasahang pagdalo nito sa isasagawang pagdinig ng Senado kaugnay sa isyu. Ang naging pahayag ni Pidal kaugnay sa mga bank account nito ay tumutugma sa naging pahayag ng tagapagsalita ng Unang Ginoo na si Atorni Patricia Bunye-Roxas, Ayon kay Bunye-Roxas, iisa lang ang pakay ng pagkakalat umano ng kasinungalingan ni Lacson, ang maitaguyod ng mambabatas ang kanyang pulitikal na ambisyon kahit na makasira ng mga inosenteng tao. &amp;quot;Hanggang ngayon, nagugulat pa rin ako kung bakit wala pa ring isinasampang kaso si Senator Lacson laban kay Atorni Arroyo,&amp;quot; pahayag pa ni Bunye-Roxas. Samantala, hindi interesado ang Malaca&amp;ntilde;ang sa paglutang ng negosyante na nagpakilalang siya si Jose Pidal. Sinabi ni Presidential Spokesman Ignacio Bunye na naninindigan ang Palasyo na huwag pakialaman ang isyung ito na ibinabato laban sa First Gentleman. Gayunman, inamin ni Bunye na mahigpit na susubaybayan ng Palasyo ang idadaos na pagdinig ng senate blue ribbon committee sa isyu ng Jose Pidal. Ayon kay Bunye, lahat naman daw ng sektor ay naghihintay sa imbestigasyon ng Senado kaugnay ng alegasyon ni Lacson laban kay Mr. Arroyo. (Ulat ni Ely Saludar)</body>
<link>http://www.philstar.com/Article.aspx?articleId=219260&amp;publicationSubCategoryId=92</link>
</article>
<article>
<title>Lumantad na Pidal fall guy - Ping</title>
<author>Rudy Andal</author>
<date>
<month>August</month>
<day>31</day>
<year>2003</year>
</date>
<body>Ipinahayag kahapon ni Senador Panfilo Lacson na isang &amp;quot;fall guy&amp;quot; lamang ang taong nagpakilala na siya si &amp;quot;Jose Pidal&amp;quot; upang pagtakpan ang isyu ng kurakutan na kinakaharap ngayon ni First Gentleman Mike Arroyo. &amp;quot;Baka lalo silang malubog sa ginagawa nilang iyan. Hindi naman tanga ang mga Pilipino. After almost two weeks saka lamang lalabas ang isang tao para akuin na siya si Jose Pidal. Nakakaduda naman yun,&amp;quot; wika ni Lacson. Tiniyak pa ng senador na kapag isinalang na sa imbestigasyon ng Senate blue ribbon committee ni Senador Joker Arroyo ang nagpakilalang Jose Pidal, tatadtarin nila ito ng mga katanungan na may kinalaman sa mga binuksan nitong account sa Union Bank, BPI at sa joint account nito kay Victoria Toh. &amp;quot;Baka tanungin ko siya kung ilang bank accounts ang binuksan ni Jose Pidal, hindi siya makasagot,&amp;quot; sabi ni Lacson Sa isang interview ni Arnold Clavio ng GMA-7, isang lalaki ang umamin na siya ang gumagamit ng alyas na Jose Pidal kung saan ipinakita pa nito sa reporter kung paano siya pumirma sa ganitong pangalan. Bagamat ayaw pang sabihin ng nagpakilalang Jose Pidal ang tunay niyang pangalan, lumabas sa report na ito ay ang kapatid ni Atty. Arroyo na si Ignacio. Nakatakda ring ipatawag ng komite si Clavio para magbigay linaw sa pagkakakilanlan ni Pidal. (Ulat ni Rudy Andal)</body>
<link>http://www.philstar.com/Article.aspx?articleId=219267&amp;publicationSubCategoryId=92</link>
</article>
<article>
<title>RPN-9 pasasabugin ng galamay ni Lacson</title>
<author>Joy Cantos</author>
<date>
<month>August</month>
<day>31</day>
<year>2003</year>
</date>
<body>May balak umano ang mga galamay ni Sen. Panfilo Lacson na pasabugin ang transmission tower ng RPN-9, itoy makaraang hindi umano pagbigyan ng pamunuan ng naturang himpilan ang request ng senador na ipatigil ang pagpapalabas sa &amp;quot;Kit Mateo Story&amp;quot; kung saan inamin ng yumaong Kit Mateo ang mga umanoy krimen ng senador noong hepe pa ito ng PNP. Sa isang press statement na ipinadala sa PNP, kinondena ni Ramon &amp;quot;Mon&amp;quot; Tulfo ang umanoy pananakot na ginagawa ng kampo ni Lacson sa kanya at sa iba pang tao upang mapatigil lamang ang kanyang programang pinamagatang &amp;quot;Sumbong ni Mon Tulfo sa taumbayan ukol kay Ping Lacson.&amp;quot; Sa naturang programang ipinalabas sa RPN 9, isinadula ang umanoy utos ni Lacson kay Sgt. Jose Viernes na itulak sa helicopter ang dalawang katao kabilang na ang 8-anyos na bata, habang ito ay nasa himpapawid. Ang mga biktima sa nasabing pagsasadula ay mga kapatid at pamangkin ng pinaslang na si Joey de Leon, lider ng kilabot na Red Scorpion Group. &amp;quot;Kasuhan mo na lang ako sa korte, hindi ako susuko sa isyu at lalong hindi ako nagpapabayad,&amp;quot; pahayag pa ng host ng programang &amp;quot;Isumbong Mo Kay Tulfo&amp;quot; sa RPN 9 kaugnay ng umanoy pakana ni Lacson na ipatigil ang pagpapalabas sa kanyang programa. Tahasang inakusahan ni Tulfo ang kampo ni Lacson na ginawa umano ang lahat ng paraan, legal at illegal upang hindi matuloy ang pagsasahimpapawid ng kanyang programa sa Channel 9, bagaman nabigo ang mga ito. Kabilang umano sa mga hakbang na ginawa ng kampo ni Lacson ay ang pagliham kay RPN 9 Chairman at Chief Executive Officer Serge Remonde upang hilingin sa huli na huwag ituloy ang pagpapalabas sa kanyang programa. &amp;quot;Saludo ako kay Chairman Remonde, hindi siya bumigay sa anumang pagtatangka ni Lacson na patayin ang istorya,&amp;quot; paghanga pa ni Tulfo sa big boss ng RPN 9. Kaugnay nito, hiniling ng RPN 9 sa PNP na maglagay ng mga tauhan sa kanilang tore upang bantayan ang anumang pagtatangkang pagpapasabog. (Ulat ni Joy Cantos)</body>
<link>http://www.philstar.com/Article.aspx?articleId=219274&amp;publicationSubCategoryId=92</link>
</article>
<article>
<title>DPWH hindi tatanggapin ni Reyes</title>
<author>Joy Cantos</author>
<date>
<month>August</month>
<day>31</day>
<year>2003</year>
</date>
<body>Hindi tatanggapin ng nagbitiw na si dating Defense Secretary Angelo Reyes ag posisyon bilang susunod na kalihim ng Department of Public Works and Highways (DPWH) sakaling ialok ito sa kanya ni Pangulong Arroyo. &amp;quot;If its offered, I will not accept kasi wala pa ako dun kini-critize na ako,&amp;quot; ani Reyes sa isang ambush interview habang abalang nag-iimpake ito ng kanyang mga kagamitan sa tulong ng kanyang mga staff sa Defense department kahapon. Sinabi ni Reyes na sa kasalukuyan ay wala pa siyang plano kung ano ang kanyang mga susunod na hakbang. Hindi umano totoo ang napaulat sa pahayagan na siya na ang napili ni Pangulong Arroyo para sa DPWH. Ayon pa sa dating Defense chief, nakahinga na siya ng maluwag matapos magbitiw sa loob ng mahigit 39 taong serbisyo sa gobyerno kung saan ay pag-uukulan muna niya ng panahon ang kanyang pamilya. &amp;quot;I feel very good, relax and enjoy my first day. This is my first time since I was 17 years old without any responsibility. I had dinner with my entire family and its a very rare occasion at least I had a very nice sleep,&amp;quot; sabi pa ni Reyes. Sinabi ng Malaca&amp;ntilde;ang na ang pagbaba sa puwesto ni Reyes ay maituturing na isang pagsasakripisyo dahil ito ay kusa at hindi pinilit na umalis sa tungkulin. Ayon kay Reyes, binakante na niya ang kanyang trabaho na naging tampulan ng mga pagbatikos ng kanyang mga kritiko at ng grupong ibig wasakin ang AFP. Kaugnay nito, tuloy pa rin ang pag-iimbestiga sa alegasyon ng Magdalo group kay Reyes at ito ay ipinauubaya na sa Presidential Anti-Graft Commission (PAGC). (Ulat ni Joy Cantos)</body>
<link>http://www.philstar.com/Article.aspx?articleId=219280&amp;publicationSubCategoryId=92</link>
</article>
<article>
<title>Lina bigo sa jueteng; mayors, governors pinag-initan</title>
<author>Anna Sanchez</author>
<date>
<month>August</month>
<day>31</day>
<year>2003</year>
</date>
<body>Natapos na ang deadline na itinakda ni Interior and Local Government Sec. Jose Lina para mapuksa ang illegal na sugal sa bansa partikular ang jueteng, subalit sa halip na magbitiw sa tungkulin ay ipinasa naman ni Lina ang nasabing problema sa mga alkalde at gobernador sa bansa. Sinabi ni Lina na kabilang sa tungkulin ng mga naturang opisyal ang pagsugpo sa jueteng sa kani-kanilang mga nasasakupan bilang mga halal na opisyal ng bansa. Ang DILG aniya ay walang kapangyarihan sa mga nasabing opisyal dahilan sa umookopa ang mga ito ng elective posts. Hinamon din ni Lina ang mga residente ng mga lugar kung saan talamak ang jueteng na pababain na lamang sa puwesto ang kanilang mga alkalde at gobernador sa pamamagitan ng recall elections upang sa gayon ay mapilitan ang mga namumuno sa kanilang mga lugar. Magugunitang nagbanta si Lina na magbibitiw sa puwesto kapag hindi pa rin nasawata ang jueteng. Pero ipinaliwanag nitong mayroong dapat na kondisyon para siya umalis sa kanyang puwesto. (Ulat ni Anna Sanchez)</body>
<link>http://www.philstar.com/Article.aspx?articleId=219285&amp;publicationSubCategoryId=92</link>
</article>
<article>
<title>Taguig, Muntilupa mayors tutol makaboto ang mga taga-iskwater</title>
<author>Lordeth Bonilla/Ludy Bermudo</author>
<date>
<month>August</month>
<day>31</day>
<year>2003</year>
</date>
<body>Sa kabila ng pahayag ng karamihan sa Metro Mayor na nakahanda silang magwelga upang suportahan ang karapatan ng mga iskwater sa kanilang lugar para makapagparehistro sa darating na halalan at makaboto ay taliwas naman ang pananaw dito nina Muntinlupa at Taguig City Mayors na sina Sigfried Tinga at Jaime Fresnedi. Naniniwala ang dalawang alkalde na isang pamamaraan lamang ng Comelec ang pagbabawal sa mga bagong saltang squatters sa kalunsuran na makapagparehistro upang higit na mapagtagumpayan ang screening ng mga magsisiboto sa isang taon. Maliwanag ang sinasaad sa reglamento ng Comelec na mga bagong salta lamang at residenteng wala pang anim na buwang naninirahan sa lungsod ang pinagbabawalan na makapagparehistro. Masyado aniyang pinalaki ng ilang mga mayor ang issue at pinalitaw na sinisikil ng Comelec ang karapatan ng mga squatters na makaboto. &amp;quot;Lahat ay tinatrato ng pantay-pantay ng Comelec, kahit na sino ka pa at kahit na hindi ka squatter kung hindi mo mapapatunayan na nanirahan ka na ng anim na buwan sa lungsod ay hindi ka papayagan. Trabaho lang,&amp;quot; sabi ni Fresnedi. Ayon naman kay Tinga, isang mabisang pamamaraan din ito upang mahadlangan ang mga professional squatters na gawing legal ang kanilang pamamalagi sa lungsod kung saan ang mga benipisyo na ukol sa mga lehitimong residente ay puwede pang maagaw, bukod pa sa paggamit sa kanila bilang instrumento ng pandaraya. Sa halip na isiksik ng mga bagong saltang squatters ang kanilang sarili sa lungsod ay maaari na lamang silang bumalik sa kani-kanilang mga lalawigan at doon magparehistro. (Ulat nina Lordeth Bonilla/Ludy Bermudo)</body>
<link>http://www.philstar.com/Article.aspx?articleId=219290&amp;publicationSubCategoryId=92</link>
</article>
</data>