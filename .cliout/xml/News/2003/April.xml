<?xml version="1.0" encoding="ISO-8859-1" ?>
<data>
<article>
<title>100 death squad ni Saddam todas sa US troops</title>
<author>Ellen Fernando</author>
<date>
<month>April</month>
<day>01</day>
<year>2003</year>
</date>
<body>Sa ika-12 araw na giyera sa Iraq, muling umiskor kahapon ang US allied forces matapos na mapatay ang may 100 kasapi ng Death Squad ni Iraqi President Saddam Hussein sa pagpapatuloy ng sagupaan sa pagitan ng US at Iraqi troops sa lungsod ng Najaf. Ayon sa Central Command, ang 100 paramilitary fighters ng Iraq ay napatay ng US 82nd Air Borne Brigade at Marine Commandos na nakakalat sa Shiite, Holy City ng Najaf kasunod ng pagkaaresto ng may mahigit sa 100 miyembro ng Iraqi Republican Guard. Sa report, may 15 Iraqi troops rin ang napatay sa Euphrates at nakubkob ng US troops ang bayan ng Afak, Hajil at Budayr sa rehiyon kasabay ng pinakamatinding air strikes sa Baghdad. Isang Iraqi general at isang senior officer ang naaresto ng US troops sa pakikipagsagupaan sa katimugang bahagi ng Basra. Sunud-sunod na binomba ng US war planes at long-range bombers ng Tomahawk missile ang presidential palace na tirahan ng anak ni Pres. Hussein na si Qusay, headquarters ng Republican Guard, Information Ministry building, press center at communication centers at facilities sa Baghdad. Sinundan din ng matinding pagpapakawala ng bomba ng B-1, B-2 at B-52 bombers ang Baghdad na nagresulta ng matinding sunog na tumagal sa 30 minuto. Kaugnay nito, sinabi ng Pentagon na kumikilos na patungo sa Euphrates Valley sa Najaf ang may 20,000 miyembro ng 3rd Infantry Division na magsisilbing suporta sa 7th Cavalry at US Marine Commandos na nakaposisyon, may ilang kilometro ang layo sa Baghdad. Matapos ang ilang araw ay agad na susunod ang karagdagang 5,000 sundalong Kano. Sinabi ni US Commander General Tommy Franks na ilang linggo lamang ay bubuhos na ang 120,000 US troops sa Iraq at sasamahan ang naunang 90,000 sundalo sa paligid ng Baghdad. Nakadiskubre kahapon ang US forces na nasa katimugang bahagi ng Basra ng nuclear, biological at chemical weapons gear. Nakakumpiska rin ang US forces ng mga nakaimbak na ibat ibang uri ng baril at may 150,000 bala ng machine gun sa Basra. Nakakuha rin ng ibat ibang kagamitan gaya ng Geiger counter, nerve gas simulators at chemicals sa isang gusali doon. Samantala, sinabi ni Iraqi Dep. Prime Minister Tariq Aziz na may 4,000 volunteers ang tutungong Baghdad at nakahandang magbuwis ng buhay para magsagawa ng suicide bombings laban sa US troops kasunod ng pagbibigay parangal kahapon ni Pres. Hussein sa isang sundalong suicide bomber na pumatay sa apat na Kano noong Sabado.(Ulat ni Ellen Fernando)</body>
<link>http://www.philstar.com/Article.aspx?articleId=201101&amp;publicationSubCategoryId=92</link>
</article>
<article>
<title>Doktor na nakadiskubre ng SARS patay sa SARS</title>
<author>Jhay Mejias</author>
<date>
<month>April</month>
<day>01</day>
<year>2003</year>
</date>
<body>Namatay na ang doktor na nakatuklas ng Severe Acute Respiratory Syndrome (SARS) makaraang mahawahan ito ng kanyang pasyente noon lamang Biyernes ng gabi sa Hanoi, Vietnam. Ayon kay Marilu Lingad, assistant public information officer ng World Health Organization (WHO), namatay na si Dr. Carlo Urbani, isang eksperto sa communicable disease at kauna-unahang dalubhasa ng WHO na nakatuklas ng SARS, isang buwan makaraang magamot nito ang isang American businessman sa ospital ng Hanoi na mayroong SARS. Sinabi ni Lingad na si Urbani ay namatay noong Marso 29 matapos sa mahawaan ng killer pneumonia mula sa nasabing pasyenteng Kano. Ayon sa WHO, dahil sa malaking tulong ni Urbani sa samahan sa kanyang mabilis na pagkadiskubre sa SARS ay agarang naalerto ang buong mundo. Anila, marami sa mga bagong kaso ng nasabing sakit ay mabilis na natukoy bago pa man nakahawa ito sa lahat ng mga hospital staff. Sa kasalukuyan ay wala pa ring nadidiskubre ang WHO na gamot para dito. Samantala, inabisuhan na ni Health Secretary Manuel Dayrit ang publiko na ang pneumonoccal at influenza vaccines ay hindi gamot para sugpuin ang virus ng SARS. Sinabi ni Dayrit na walang pag-aaral na isinagawa ang mga dalubhasa na kayang kontrolin ng pneumonoccal at influenza vaccines ang pagkalat ng mikrobyo ng SARS kapag nagkaroon ang isang tao. Dahil dito, iminungkahi ni Dayrit na ang mainam na paraan para mapigilan ang pagkapit ng virus ay palakasin ang immune system ng isang tao. Mapapalakas ang katawan sa pamamagitan ng pag-inom ng mga bitamina, pag-ehersisyo ng regular at pagtigil sa paninigarilyo. Sa ngayon, kumalat na ang SARS hindi lamang sa Hong Kong, China, Singapore at Canada kundi apektado na rin ang United Kingdom, Germany, France, Finland at Ireland. (Ulat ni Jhay Mejias)</body>
<link>http://www.philstar.com/Article.aspx?articleId=201109&amp;publicationSubCategoryId=92</link>
</article>
<article>
<title>Palpak na pilotong Kano binanatan ng Briton</title>
<author></author>
<date>
<month>April</month>
<day>01</day>
<year>2003</year>
</date>
<body>Dahil sa matinding galit, binatikos ng isang nakaligtas na sundalong Briton ang isang pilotong Amerikano matapos na magkamali na paulanan ng bomba ang kanyang sinasakyang armoured vehicle sanhi ng pagkamatay ng kasamahang Briton at pagkasugat ng tatlo pang sundalo noong Biyernes. Ayon kay Lance Corporal Steven Gerrard, 33, matinding galit ang kanyang naramdaman sa pilotong Kano na may kagagawan sa pagpapaulan ng bomba sa dalawang British armoured vehicle habang sakay ang piloto ng isang US A-10 tankbuster plane sa lungsod ng Basra habang kasagsagan ng sagupaan sa pagitan ng Iraqi troops. Sinabi naman na isa itong friendly fire matapos na mag-mintis umano ang pinakawalang bomba ng naturang piloto kaya tumama sa kapanalig na dalawang armoured vehicle kung saan nakasakay si Gerrard at apat na kasamahang sundalong Briton. Si Gerrard kasama si Lt. Alex MacEwen ay iniuwi na sa Britanya noong Linggo matapos na malapatan ng lunas ang tinamong sugat mula sa shrapnel at pagkasunog sa katawan habang ang dalawa pang kasamahan ay kasalukuyang nasa intensive care unit ng isang hospital. &amp;quot;Youve got an A-10 with advanced technology and he cant use a thermal sight to identify whether a tank is a friend or foe. Its ridiculous,&amp;quot; ani Gerrard. (AFP)</body>
<link>http://www.philstar.com/Article.aspx?articleId=201116&amp;publicationSubCategoryId=92</link>
</article>
<article>
<title>Erap, naka-inom nang pumirma ng 'Jose'</title>
<author>Malou Escudero</author>
<date>
<month>April</month>
<day>01</day>
<year>2003</year>
</date>
<body>Dahil sa dami ng ginagamit na alyas, pag-inom ng alak at pagtulog ng madaling-araw, maraming dokumentong napirmahan si dating Pangulong Estrada na ang gamit na pangalan ay &amp;quot;Jose&amp;quot; sa halip na Joseph. Ito ang sinabi kahapon ni Chief Special Prosecutor Dennis Villa-Ignacio matapos dalhin sa Sandiganbayan Special Division ang 22 dokumento na nagpapakita ng mga pirma ni Estrada na Jose ang pangalan. Naniniwala si Villa-Ignacio na nagkaroon na ng pagkalito ang dating pangulo kung ang ipipirma ay Velarde o Estrada. Dinala sa korte ang mga dokumento sa bisa ng isang subpoena kay Marianito Dimaandal, assistant director ng Records Division ng Malaca&amp;ntilde;ang. Nakasaad sa mga ipinakitang proclamation, administrative orders, memorandum order at memorandum circular na pawang Jose at hindi Joseph ang pinirma ng dating pangulo. Sinabi ni Villa-Ignacio na pinagtibay ng testimonya at mga dokumentong mula sa Malaca&amp;ntilde;ang na si Jose Velarde at Estrada ay isang tao lamang. Subalit naniniwala si dating Sandiganbayan Presiding Justice Manuel Pamaran, isa sa mga abogado ni Estrada na hindi magkatulad ang pirma ni Estrada at Velarde. Kaugnay pa rin ng kaso ng dating pangulo, ipinakita naman ni Rene Collin Gray, assistant vice president ng Export Industry Bank, na tinangkang iligaw ni San Juan Mayor Joseph &amp;quot;JV&amp;quot; Ejercito ang pagdeposito niya ng P75 milyon sa Jose Velarde account. Sinabi ni Gray na sa halip na isang tseke lamang ang mapupunta sa Velarde account na nagkakahalaga ng P75 milyon ay kinansela ito at pinaghati-hati sa apat na tseke. (Ulat ni Malou Escudero)</body>
<link>http://www.philstar.com/Article.aspx?articleId=201122&amp;publicationSubCategoryId=92</link>
</article>
<article>
<title>Embahada ng 'Pinas sa Kuwait nakaalerto</title>
<author>Ellen Fernando</author>
<date>
<month>April</month>
<day>01</day>
<year>2003</year>
</date>
<body>Nasa highest alert ngayon ang Embahada ng Pilipinas sa Kuwait matapos ang pagpapaulan ng missile ng Iraq sa isang commercial center sa nasabing bansa noong Sabado ng umaga. Agad na nagtungo ang Middle East Preparedness Team (MEPT) sa pamumuno ni special envoy Ret. Gen. Roy Cimatu sa Kuwait upang tulungan ang may 150 Pilipino na empleado ng isang commercial center na kinabagsakan ng isang missile mula sa Basra, Iraq. Ayon kay Phil. Ambassador Bayani Mangibin ng Embahada ng Pilipinas sa Kuwait, nasa ligtas namang kalagayan ang mga Pilipinong empleado matapos ang pagpapakalawa ng Iraqi troops ng missile na hindi na-detect ng radar sanhi ng pagkawasak ng malaking bahagi ng mall. May isang Iraqi ang nasugatan subalit walang Pilipino ang iniulat na nasaktan sa insidente. Dahil dito, dobleng pag-iingat ang isinasagawa ngayon ng mga embassy officials kasabay ng pakikipag-koordinasyon sa Kuwait at Saudi Arabia authorities upang isiguro ang kaligtasan ng may 60,000 Pilipino sa Kuwait. Umaabot na rin sa 400 Pilipino ang nasa relocation site sa Bahay Pinoy sa Nuwaysib malapit sa Kuwait border. Naglagay na ng isang assistance center ang Phil. Embassy sa Saudi Arabia sa Al Khafji City, may 10 kilometro ang layo sa Kuwait border upang matugunan ang pangangailangan ng mga Pilipino na tatawid sa border ng Saudi. (Ulat ni Ellen Fernando)</body>
<link>http://www.philstar.com/Article.aspx?articleId=201128&amp;publicationSubCategoryId=92</link>
</article>
<article>
<title>SARS gagamitin ng Iraq</title>
<author>Malou R. Escudero</author>
<date>
<month>April</month>
<day>02</day>
<year>2003</year>
</date>
<body>Kung hindi umano kaya ng Iraq na mapulbos ang US-British forces sa pamamagitan ng mga mapamuksang armas, posibleng gamitan na nila ito ng kinatatakutang Severe Acute Respiratory Syndrome (SARS) virus na kanilang ipapakalat naman sa mga bansang kasapi ng tinatawag na &amp;quot;coalition of the willing&amp;quot; bilang ganti sa pagsuporta ng mga ito sa ginawang paggiyera ng coalition forces sa Iraq. Ayon kay Negros Occidental Rep. Apolinario Lozada, hindi na kailangan pang taniman ng bomba ng mga suicide bomber ang kanilang katawan kundi tutungo sila sa mga bansang may SARS at magpapahawa saka ipakakalat sa mga bansang miyembro ng &amp;quot;coalition of the willing&amp;quot; gaya ng United States, Spain, Portugal, Australia, Pilipinas at iba pa. Inihalimbawa ni Lozada ang nangyari noong 1918 kung saan isang virus na halos katulad ng SARS ang kumitil sa nasa 30-40 milyon mamamayan sa ibat ibang panig ng mundo. &amp;quot;They do not have to strap their bodies with bombs. All they have to do is get themselves infected by the disease then spread it simply to Americans and British,&amp;quot; ani Lozada. Magugunitang sinabi ng mga opisyal ng World Health Organization (WHO) na napakadaling kumalat ng SARS virus at maaari itong malanghap sa hangin. Idinagdag ni Lozada na ang SARS ang pinakamurang sandata sa kasaysayan ng mundo na maaring kumitil ng libu-libong sundalo at mga mamamayan. Posible rin anyang makalusot sa mga military checkpoints ang mga Arab nationals na gagamitin upang manghawa ng nakamamatay na virus. Ayon sa ulat ng isang international television network, nasa 4,000 Arab nationals kabilang na ang mga Yemeni, Syrian, Jordanian, Saudi Arabian at iba pang nationals ang nakahandang magpakamatay at ilunsad ang suicide mission upang maipagtanggol ang Iraq.(Ulat ni Malou R. Escudero)</body>
<link>http://www.philstar.com/Article.aspx?articleId=201228&amp;publicationSubCategoryId=92</link>
</article>
<article>
<title>House employee na pumunta sa China, hindi pinapasok sa gusali ng Kamara</title>
<author>Malou Escudero</author>
<date>
<month>April</month>
<day>02</day>
<year>2003</year>
</date>
<body>Pinagbawalan kahapon na makapasok sa gusali ng House of Representatives ang isang House photographer na nanggaling sa Shanghai, China matapos nitong suwayin ang utos ni House Speaker Jose de Venecia na sumailalim sa &amp;quot;self-quarantine&amp;quot; o huwag lumabas ng bahay sa loob ng pitong araw upang masigurong hindi makakapasok sa Pilipinas ang SARS virus. Kinumpirma ni Noel Albano, deputy speaker general ng House public relations and information division na agad niyang tinawagan sa telepono si Marcelino Achanzar ng malaman nitong nasa loob siya ng compound ng Batasan kaya hindi ito nakapasok at hanggang sa ground lang. Nagtungo si Achanzar sa Batasan upang kumuha ng kanyang suweldo. Gayunman, nilinaw ni Albano na hindi naman isang ban para sa mga kongresista, empleyado at reporters na pumunta sa China ang ipinatutupad ng liderato ng Kamara kundi isa lamang kasunduan na sumailalim ang mga ito sa &amp;quot;self quarantine.&amp;quot; Inaasahang mananatili sa kanilang mga tahanan ang mga kongresista, reporters at empleyado ng Kamara hanggang sa darating na Linggo. Kinumpirma pa ni Albano na kinansela ni de Venecia ang kanyang mga appointment sa loob ng linggong ito ay mananatili lamang ito sa kanyang tahanan. (Ulat ni Malou Escudero)</body>
<link>http://www.philstar.com/Article.aspx?articleId=201238&amp;publicationSubCategoryId=92</link>
</article>
<article>
<title>Walang travel ban sa SARS</title>
<author>Lilia Tolentino</author>
<date>
<month>April</month>
<day>02</day>
<year>2003</year>
</date>
<body>Nilinaw kahapon ng Malaca&amp;ntilde;ang na walang ipinatutupad ang pamahalaan na travel ban sa mga bansang mayroong napaulat na kaso ng nakamamatay na Severe Acute Respiratory Syndrome o SARS. Ayon kay Presidential Spokesman Ignacio Bunye, bagaman walang travel ban sa Hong Kong, China, Vietnam, Canada, Singapore at iba pang bansang may SARS, ipinapayo ng gobyerno na makabubuting ipagpaliban muna ang biyahe kung hindi naman kailangan. Sa kaso ng HK, sinabi ni Bunye na nananatiling hindi pa inaalis ang ban sa pagpapadala ng mga Pilipinong manggagawa hindi dahil sa SARS kundi bilang protesta sa pagbabawas ng sahod ng mga dayuhang manggagawa. (Ulat ni Lilia Tolentino)</body>
<link>http://www.philstar.com/Article.aspx?articleId=201245&amp;publicationSubCategoryId=92</link>
</article>
<article>
<title>Kuratong bubuhayin!</title>
<author>Gemma Amargo/Rudy Andal</author>
<date>
<month>April</month>
<day>02</day>
<year>2003</year>
</date>
<body>Muling binuhay ng Korte Suprema ang kasong multiple murder laban kay Sen. Panfilo Lacson kaugnay ng Kuratong Baleleng rubout case. Sa botong 10-4-1, humatol ang mayorya ng mga SC justices na buhayin ang kaso dahil hindi nabasahan ng sakdal si Lacson noong ito ay nakabinbin pa sa sala ni Quezon City Regional Trial Court (RTC) Judge Wenceslao Agnir Jr. Iginiit ng SC na masasaklaw lamang si Lacson ng dalawang taong provisional dismissal sa kanyang kaso sa ilalim ng Rule 117 Section 8 kung nabasahan ito ng sakdal. Nangangahulugan din ito na maaari nang isyuhan ng warrant of arrest ang senador at ang iba pang akusado sa oras na maging pinal ang desisyon. Bukod dito, malabo ring makapagpiyansa si Lacson dahil ang murder ay isang karumal-dumal na krimen. Ayon naman sa abugado ni Lacson na si Atty. Sigfrid Fortun, dalawang taon nang natulog ang kaso ng senador sa QCRTC kaya dapat lamang masaklaw ito ang bagong batas na mismo ang SC ang nagpasa. Inatasan na ng SC si QCRTC Judge Maria Theresa Yaddao na maari na itong magpalabas ng warrant of arrest laban sa senador sa oras na maging pinal ang kanilang desisyon. Mayroon namang 15 araw si Lacson upang maghain ng kanyang motion for reconsideration upang mabaligtad ang hatol ng SC. Bukod kay Lacson, kasama rin sa mga kinasuhan ng Department of Justice (DOJ) sina Directors Jewel Canson, Romeo Acop, Chief Supt. Francisco Zubia, Sr. Supt. Michael Ray Aquino, Cesar Mancao at 32 iba pang PNP officials. Magugunita na si Lacson ang dating hepe ng binuwag na Presidential Anti-Crime Commission (PACC) at itinurong utak sa pagpatay sa 11 miyembro ng Kuratong Baleleng robbery syndicate noong May 18, 1995. Samantala, ikinalungkot ni Lacson ang naging ruling ng SC. Maliit na lamang umano ang tsansa niya na mapagbigyan ang kanyang mosyon. Umaasa siyang maging patas ang mga SC justices sa kanilang magiging desisyon. (Ulat nina Gemma Amargo/Rudy Andal)</body>
<link>http://www.philstar.com/Article.aspx?articleId=201251&amp;publicationSubCategoryId=92</link>
</article>
<article>
<title>7 babae, batang Iraqi niratrat sa checkpoint ng US forces</title>
<author>Ellen Fernando</author>
<date>
<month>April</month>
<day>02</day>
<year>2003</year>
</date>
<body>Isa na namang matinding pagkakamali ang nagawa ng mga US Marines ng pagbabarilin ang mga sibilyang Iraqis kabilang ang mga kababaihan at bata habang sakay ng isang pick-up truck sa isang checkpoint sa magkahiwalay na insidente sa katimugang bayan ng Shatra at lungsod ng Najaf. Base sa report, agad na pinaulanan ng bala ng tropang Kano ang isang pick-up dahil sa hinalang suicide bomber ang mga sakay nito na kukuha lamang ng gasolina para sa kanyang sasakyan. Agad na nasawi ang driver ng pick-up at malubhang nasugatan ang kasamang pasahero. Nauna rito, pitong kababaihan at bata ang namatay ilang oras matapos ang nabanggit na insidente nang pagbabarilin din ng mga US Marines na nagsasagawa ng checkpoint sa lungsod ng Najaf. Hindi umano tumigil sa checkpoint ang sasakyan ng mga biktima kaya pinaulanan sila ng bala. Huli na nang malaman ng tropang Kano na may 13 na mga babae at batang Iraqi ang sakay nito. Inamin naman ng isang US Marines na inakala niyang mga suicide bomber ang mga napatay na Iraqis. Muli na namang nagpaulan kahapon ng 3,000 guided missiles ang may 50 war planes sa mga artillery installations, Republican Guard at Fedayeen militiamen headquarters sa Baghdad kahapon sa pagpapatuloy ng air assault kasabay ng umaatikabong ground attacks ng 101st Airborne brigade sa Najaf. Samantala, pinabulaanan kahapon ni Iraqi Pres. Saddam Hussein na wala na siya at kanyang pamilya sa Iraq. Sinabi nito na nananatiling magkakasama sila ng kanyang pamilya at buo pa rin ang suporta ng kanyang mamamayan sa pakikipaglaban. (Ulat ni Ellen Fernando)</body>
<link>http://www.philstar.com/Article.aspx?articleId=201257&amp;publicationSubCategoryId=92</link>
</article>
<article>
<title>Al-Qaeda troops sumugod na sa Iraq</title>
<author>Ellen Fernando at AFP</author>
<date>
<month>April</month>
<day>03</day>
<year>2003</year>
</date>
<body>Lumusob na sa northern Iraq ang libu-libong tropa ng Al-Qaeda network ni Osama bin Laden upang labanan ang US-led coalition forces at saklolohan ang tropa ni Iraqi President Saddam Hussein. Sa intelligence report ng US Central Command, libu-libong kasapi ng terrorist group ng Al-Qaeda ang kasalukuyang nakikipagpulong sa mga matataas na opisyal ng Iraq upang pag-usapan ang mga stratehiya para tapatan ang puwersa ng allied forces matapos na magdagdag ang US ng 120,000 sundalong ground forces na ipadadala at papalibot sa Baghdad. Dumating na kahapon sa Kuwait border ang unang karagdagang 5,000 sundalong Kano mula sa US Army 4th Infantry Division. Kabilang sa itatapat sa mga ground troops ang may 4,000 suicide bombers mula sa Al-Qaeda. Samantala, sinabi ni US Brig. Gen. Vincent Brooks ng Pentagon na nailigtas na nila ang isang prisoner of war na kabilang sa 507 Maintenance Group sa kamay ng mga bumihag na Iraqis kasabay ng muling pagpapaulan ng bomba sa mga pangunahing gusali na target sa Baghdad. Kinilala ang nakaligtas na si Army First Class Jessica Lynch. Apat na journalists din na nakulong sa Iraq ang pinakawalan. Kaugnay nito, iniulat ng Pentagon na nakatapak na sa red zone ang ground troops habang 75 kilometro na lamang ang layo ng mga ito sa Baghdad na tinutuluyan ng Republican Guard at Fedayeen militiamen ni Saddam. (Ulat ni Ellen Fernando at AFP)</body>
<link>http://www.philstar.com/Article.aspx?articleId=201350&amp;publicationSubCategoryId=92</link>
</article>
<article>
<title>SARS ideneklara nang isang krisis</title>
<author>Lilia Tolentino/Ellen Fernando/Jhay Mejias/Malou Escudero</author>
<date>
<month>April</month>
<day>03</day>
<year>2003</year>
</date>
<body>Idineklara na kahapon ni Pangulong Arroyo na isang krisis ang problema sa nakamamatay na Severe Acute Respiratory Syndrome (SARS) o killer pneumonia. Inutusan ng Pangulo ang Phil. Coast Guard at Phil. Navy na tiyakin na hindi makakapasok sa mga pantalan at daungan ang mga barkong galing sa mga bansang apektado ng SARS. Ito ay matapos na iulat ng Phil. Embassy sa Jakarta na isang Indonesian crewman ang namatay dahil sa SARS habang patungo ito sa Singapore mula Hong Kong. Sumasailalim pa sa quarantine ang anim pang tripulanteng Indonesian na kasamahan ng nasawi sa Singapore seaport. Itinalaga ng Pangulo si Health Secretary Manuel Dayrit bilang crisis manager para sa SARS. Sabi ni Dayrit, hindi pa kailangang obligahin ng gobyerno ang pagsusuot ng mask ng mga mamamayan. Wala umanong rason para mag-panic. Tanging hospital personnel lamang ang kailangan magsuot ng mask upang maprotektahan ang kanilang sarili kapag ginagamot at inaalagaan ang may sakit na SARS. Nabatid sa WHO na umaabot na sa 806 kaso ng SARS ang naitala sa China at 34 ang nasawi. May 700 Pilipino ang nasa Guandong province sa China na sinasabing lugar na pinagmulan ng SARS. Kalat na sa 16 bansa ang killer pneumonia - Canada, France, Australia, US, Thailand, Vietnam, Singapore, United Kingdom, Switzerland, Romania, Italy, Germany, Ireland, HK, Taiwan at China. Kabilang sa mga sintomas ng SARS ay mataas na lagnat, dry cough, nahihirapang huminga, sakit ng ulo, muscular stiffness, loss of apetite, malaise, confusion at diarrhea. (Ulat nina Lilia Tolentino/Ellen Fernando/Jhay Mejias/Malou Escudero)</body>
<link>http://www.philstar.com/Article.aspx?articleId=201360&amp;publicationSubCategoryId=92</link>
</article>
<article>
<title>6 testigo ididiin si Sen. Lacson</title>
<author>Grace dela Cruz/Malou Escudero/Danilo Garcia/Gemma Amargo/Angie dela Cruz</author>
<date>
<month>April</month>
<day>03</day>
<year>2003</year>
</date>
<body>Anim na mga testigo ang gagamitin ng National Bureau of Investigation (NBI) na siya umanong magdidiin sa kasong multiple murder laban kay Sen. Panfilo Lacson kaugnay sa muling pagbuhay sa Kuratong Baleleng rubout case. Sinabi ni NBI Director Reynaldo Wycoco na sapat na ang kanilang mga hawak na witness upang maipakulong si Lacson at ang mga dati nitong tauhan kabilang na sina Michael Ray Aquino, Cesar Mancao, Jewel Canson, Romeo Acop at Francisco Zubia. Sina Mancao, Aquino at Canson ay nakalabas na ng bansa habang sina Acop at Zubia ay narito pa sa Pilipinas. Ayon kay Wycoco, malabo na nilang magamit bilang testigo si SPO2 Eduardo delos Reyes na ngayon ay nasa Canada at si SPO2 Corazon dela Paz dahil sa pagbawi ng kanilang mga testimonya, subalit matibay umao ang testimonya ng mga testigo na sina P/Insp. Abelardo Ramos at Insp. Ismael Yu, pawang kasapi ng Special Task Force; SPO1 Noli Senoy, SPO1 Wilor Medes, Mario Enad at dating tabloid reporter na si Mandy Capili. Si Ramos umano ang nakarinig sa utos ni Lacson na patayin ang mga suspek. Ayon pa kay Wycoco, hinihintay na lamang umano nila ang arrest warrant na ibababa ng korte laban sa mga suspek upang mahiling na rin ang extradition para kina Mancao, Aquino at Canson. Nilinaw rin ni Wycoco na walang bahid pulitika ang pagbubukas ng Kuratong case dahil taong 1995 naganap ang krimen at wala pang deklarasyon si Lacson na tatakbo ito sa 2004 presidential elections. At para agad na maaresto si Lacson, isasampa na ng DOJ ang petisyon para maipalabas ang warrant of arrest laban sa senador. (Ulat nina Grace dela Cruz/Malou Escudero/Danilo Garcia/Gemma Amargo/Angie dela Cruz)</body>
<link>http://www.philstar.com/Article.aspx?articleId=201367&amp;publicationSubCategoryId=92</link>
</article>
<article>
<title>Saklolo ng gobyerno hingi ng mga katutubo</title>
<author>Danilo Garcia</author>
<date>
<month>April</month>
<day>03</day>
<year>2003</year>
</date>
<body>Nanawagan sa pamahalaan ang mga tribal leaders para mawakasan na ang mga pagmamalupit ng maka-kaliwang grupo sa mga maliliit na mamamayan sa Mindanao, partikular ang mga katutubo. Nagpulong ang mga ahensiya ng pamahalaan at mga lider ng Indigenous People in Mindanao sa Davao City kaugnay sa patuloy na mga karahasan ng maka-kaliwang CPP-NPA. Inorganisa ng National Commission on Indigenous People sa pangunguna nina chairman Reuben Cingating at National Anti-Poverty Commission Secretary Teresita Deles ang dalawang araw na convention sa Linmarr function hall sa Davao City na dinaluhan din nina Defense Secretary Angelo Reyes at mga kinatawan ng AFP. Nagpasya ang NCIP na kumilos na laban sa anilay eksploytasyon, manipulasyon at mga panghaharas ng rebeldeng grupo makaraang ilang tribal leaders nila, kabilang siina Datu Libayao at Datu Ontog ang pinatay ng mga NPA. Kasabay ng pulong ay hiniling ng mga lider ng Supreme Tribal Council for Peace ad Development kina Reyes at Deles na gawin silang miyembro ng GRP peace panel sa peace talks sa CPP-NDF at MILF. Si Reyes na naging panauhing pandangal sa ikalawang araw ng convention, kasama ang pamunuan ng AFP ay isa sa mga aktibong nagsusulong sa kapakanan ng mga katutubo sa Mindanao, partikular sa pagnutralisa sa impluwensiya ng mga maka-kaliwang grupo sa IP communities. (Ulat ni Danilo Garcia)</body>
<link>http://www.philstar.com/Article.aspx?articleId=201373&amp;publicationSubCategoryId=92</link>
</article>
<article>
<title>MILF magdisarma muna bago pag-usapan ang pagsulong ng Mindanao</title>
<author>Malou Escudero</author>
<date>
<month>April</month>
<day>03</day>
<year>2003</year>
</date>
<body>Pinuri ni House defense committee chairman Prospero Pichay (Lakas, Surigao del Sur) ang pasya ng government peace panel at ng Moro Islamic Liberation Front (MILF) na ipagpatuloy ang usapang pangkapayapaan at sinabing isa itong mahalagang hakbang tungo sa kaunlaran ng Mindanao. Subalit inulit ng mambabatas na kailangang tanggapin ng MILF ang final peace agreement na inaprubahan ni Pangulong Arroyo at kilalanin ang Saligang Batas upang magtagumpay ang peace talks. Ang kasunduan ay tumatawag sa pagdisarma ng MILF at pagbuwag ng Bangsa Moro Islamic Armed Force at iba pa nitong armed components sa loob ng 30 araw pagkapirma sa kasunduan. Ito ay nagtataglay ng amnesty package para sa mga rebelde, probisyon sa pagbabayad sa mga armas na isusuko nila sa pamahalaan, at tulong sa pagbabalik ng mga rebelde sa lipunan. Kinikilala ng kasunduan ang identity, karapatang kultural, at paraan ng pamumuhay ng Bangsamoro at isinusulong ang mga ito. May mga probisyon din para sa kanilang edukasyon, health services, livelihood development at pagbubuo ng Bangsamoro Development Authority na magpapatupad ng mga ito sa tulong ng ARMM at mga ahensiya ng pamahalaan. (Ulat ni Malou Escudero)</body>
<link>http://www.philstar.com/Article.aspx?articleId=201379&amp;publicationSubCategoryId=92</link>
</article>
<article>
<title>Iisa ang mukha (Unang bahagi)</title>
<author>Butch Quejada</author>
<date>
<month>April</month>
<day>03</day>
<year>2003</year>
</date>
<body>Sa larangan ng terorismo, nagkakampihan ang mga halang ang bituka. Nagsasama-sama ang mga puso at diwa ng mga taong ang kaligayahan ay manakit, pumaslang at magpahirap ng kapwa. Hindi imposibleng makipagsabwatan ang New Peoples Army (NPA) sa katulad nilang armadong grupo upang mapalakas pa diumano ang kanilang kapabilidad at puwersa. &amp;quot;Kapit sa patalim&amp;quot; ika nga dahil alam nilang hindi nila kayang labanan mag-isa ang tropa ng pamahalaan. Kamakailan, inamin ni Gregorio &amp;quot;Ka Roger&amp;quot; Rosal sa isang panayam sa radyo na patuloy ang pagsasanay nila ng mga mandirigmang MILF kapalit ng mga armas. Idinagdag pa niya na napagkasunduan ng NPA at MILF na magsanib laban sa pamahalaan at militar dahilan sa patuloy na sigalot na nagaganap sa Mindanao. Hindi rin malayong makialyado ang NPA sa ASG. Sino pa ba ang magtutulungan sa panahong nagkakagipitan na sila kung hindi ang kagaya rin nila? Sa ganitong sistema, iisang mukha lang pala ang kalaban ng buong sambayanan. Magkakaiba man ang pangalan ng kanilang grupo, ng kanilang lider at miyembro at ng kanilang ipinagsisigawang ideyolohiya, pare-pareho lang silang lahat. Pare-pareho silang mga terorista. (Ulat ni Butch Quejada)</body>
<link>http://www.philstar.com/Article.aspx?articleId=201385&amp;publicationSubCategoryId=92</link>
</article>
<article>
<title>3 Mosque pinasabog</title>
<author>Joy Cantos at Lilia Tolentino</author>
<date>
<month>April</month>
<day>04</day>
<year>2003</year>
</date>
<body>Tatlong mosque ang magkakasunod na binomba kahapon ng madaling araw sa Davao City ilang oras matapos namang pasabugin ng hinihinalang mga terorista ang Sasa wharf dito na kumitil ng 16 inosenteng sibilyan at ikinasugat ng 50 iba pa. Dakong alas-2 ng madaling araw, nagulantang ang natutulog na mga residente ng hagisan ng dalawang granada ang mosque sa Tibungco ng limang di pa nakilalang kalalakihan na lulan ng isang kotse saka nagpaputok ng M-16 rifle. Labing-apat katao ang nasugatan dito. Ilang minuto pa, isang home-made bomb ang sumambulat sa isang mosque sa Bgy. Toril na inihagis naman ng isang lalaking nakasuot ng itim na jacket. Walang iniulat na nasaktan sa ikalawang insidenteng ito. Kasunod nito, niyanig naman ng malakas na pagsabog ang isang mosque sa Roxas Boulevard na ikinasugat ng 14 Muslim scholars. Wasak ang mga bintana at lubhang napinsala ang tatlong mosque. Bineberipika pa ng mga awtoridad ang mga pangalan ng mga nasugatang biktima. Ayaw namang patulan ni AFP Vice Chief of Staff Lt. Gen. Rodolfo Garcia na bahagi umano ng paghihiganti ng mga Kristiyano sa mga Muslim ang nangyaring pambobomba sa tatlong mosque matapos na umabot na sa sukdulan ang galit ng mga kinauukulan dahilan sa nangyaring pagpapasabog sa Sasa Wharf ng lungsod kamakalawa ng gabi na hinihinalang kagagawan ng mga teroristang Muslim. Sa naturang insidente, gumamit ang mga salarin ng potassium nitrate na may kasamang shrapnel kaya marami ang namatay. Ang bomba ay isinilid sa karton saka inilagay sa isang plastic bag. Wala pa ring suspek dito at maingat rin ang awtoridad na ibunton sa MILF ang sisi habang patuloy ang isinasagawang paghihigpit ng seguridad partikular sa mga pampublikong sasakyan. Ang pinakabagong insidente ay naganap sa kabila ng ipinatutupad na red alert ng militar at pulisya sa lungsod bunga ng nangyaring pambobomba sa waiting shed ng Davao City airport noong nakalipas na Marso 4 na ikinasawi ng 22 katao. Hustisya tiniyak ni Gloria Tiniyak naman ni Pangulong Arroyo na bibigyan niya ng hustisya ang pagkamatay ng 16 katao sa pambobombang naganap sa pantalan ng Davao City. Bumisita ang Pangulo sa lugar na pinangyarihan ng insidente kasama ang mga miyembro ng Gabinete para mag-alay ng bulaklak at panalangin sa mga nasawing biktima. Dinalaw din niya ang mga sugatan sa San Pedro Hospital, Davao Doctors Hospital at Davao Medical Center. Wala pang desisyon ang Malaca&amp;ntilde;ang kung dapat magdeklara ng martial law sa Davao City at iba pang magulong lugar sa Mindanao na hinihingi ng mga local na opisyal at residente. (Ulat nina Joy Cantos at Lilia Tolentino)</body>
<link>http://www.philstar.com/Article.aspx?articleId=201483&amp;publicationSubCategoryId=92</link>
</article>
<article>
<title>US chopper plane pinabagsak ng Iraqis: 7 Kano natodas</title>
<author>Ellen Fernando</author>
<date>
<month>April</month>
<day>04</day>
<year>2003</year>
</date>
<body>Habang papalapit ng papalapit ang coalition forces, 25 kilometro ang layo mula sa Baghdad, ay patindi naman ng patindi ang labanan kung saan sa kasagsagan ng bomba ay isang Blackhawk helicopter ang pinabagsak ng Iraqis. Sa 11 sundalong Kano na sakay nito, 7 ang patay at isa ang sugatan. Doble malas ang inabot ng US-led forces nang isa pang Navy Hornet fighter jet ang tinira din ng surface-to-air missile ng Iraq. Hindi pa alam ang lokasyon ng piloto nito. Ito ang ikatlong aircraft ng US na pinabagsak ng Iraq. Ang una ay ang Apache helicopter. Kasabay nito, isang Iranian cameraman ang iniulat ng Central Command na nasawi matapos aksidenteng matapakan ang isang landmine habang kumukuha ng video footage. Nakubkob naman ng US allied troops ang isang gusali na may torture chamber at interrogation room na hinihinalang ginagamit ni Iraqi Pres. Saddam Hussein sa pagtorture sa mga bihag. (Ulat ni Ellen Fernando)</body>
<link>http://www.philstar.com/Article.aspx?articleId=201490&amp;publicationSubCategoryId=92</link>
</article>
<article>
<title>Pera sa sulat 'wag muna - Philpost</title>
<author>Jhay Mejias</author>
<date>
<month>April</month>
<day>04</day>
<year>2003</year>
</date>
<body>Nagbabala na ang Philippine Postal Corp. (Philpost) sa mamamayan na huwag nang magpadala ng pera sa pamamagitan ng koreo. Sa ipinalabas na direktiba ni Philpost Postmaster General Diomedio Villanueva, hindi makakatipid ang pagsasama ng pera sa mga liham na ipinapadala sa mga kamag-anakan dito sa bansa bagkus ay namimiligro pa nga dahil maaaring hindi matanggap ang pera na inilakip sa sulat. Aminado si Villanueva na sangkot sa modus-operandi ang ilang kawani ng Philpost hinggil sa korapsiyon at pagkawala ng mga sulat na may nakalakip na pera kaya kinakailangan ng masusing balasahan at imbestigasyon sa loob ng ahensiya. Habang hindi pa nasusugpo ang ganitong kalakaran sa loob ng Philpost, iminungkahi ni Villanueva na limitahan o kayat itigil na ang pagpapadala ng sulat na may kalakip na pera para maiwasan ang ganitong insidente. Sinabi ni Villanueva na tinatayang 20 empleyado ng Philpost ang natukoy na at walo dito ang pinatalsik na sa serbisyo sa loob lamang ng taong ito, samantala ang iba ay kasalukuyan pang sumasailalim sa imbestigasyon. Kasabay nito, nagbanta si Villanueva sa mga opisyal at kawani ng Philpost na kasalukuyang sangkot sa illegal na gawain na ngayon pa lamang ay umalis na sa serbisyo. (Ulat ni Jhay Mejias)</body>
<link>http://www.philstar.com/Article.aspx?articleId=201497&amp;publicationSubCategoryId=92</link>
</article>
<article>
<title>Abril 19 holiday</title>
<author>Lilia Tolentino</author>
<date>
<month>April</month>
<day>04</day>
<year>2003</year>
</date>
<body>Idineklara ni Pangulong Arroyo ang Abril 19 bilang special non-working holiday sa buong bansa habang pinahintulutan nito ang mga empleyado ng gobyerno na huwag nang pumasok sa trabaho sa Abril 16, Miyerkules Santo. Ang mga hakbang na ito ng Pangulo ay naglalayong mabigyan ng tuluy-tuloy na bakasyon ang sambayanang Pilipino sa loob ng limang araw para gunitain ang Semana Santa. Ang Huwebes Santo ay tumama sa Abril 17, Biyernes Santo ay Abril 18. Ang mga ahensiya ng gobyerno kabilang na ang mga korporasyong kontrolado nito ay may pahintulot na hindi na pumasok sa Miyerkules Santo, maliban sa BIR, Customs, Postal office, AFP, PNP, fire department at government hospitals. Samantala, ang private sector maliban sa bangko, ospital, at iba pang nagbibigay serbisyo sa publiko, ay hinihikayat na huwag nang papasukin ang kanilang mga empleyado sa Abril 16. (Ulat ni Lilia Tolentino)</body>
<link>http://www.philstar.com/Article.aspx?articleId=201503&amp;publicationSubCategoryId=92</link>
</article>
<article>
<title>Iisa ang mukha (Huling bahagi)</title>
<author>Butch Quejada</author>
<date>
<month>April</month>
<day>04</day>
<year>2003</year>
</date>
<body>Ang kolusyon ng NPA sa MILF o ASG ay nagpapatunay lamang na marupok ang kakayahan ng komunistang grupo na tumayo sa kanilang sariling mga paa at paninindigan sa kanilang inaanay na prinsipyo patungkol sa armadong pakikibaka. Nakikipagpalit sila ng maskara sa ibang teroristang grupo para patuloy na linlangin ang mamamayan at ipangalat ang karahasan sa bawat sulok ng ating bayan. Sa ganitong pamamaraan ng NPA, isa lang ang maliwanag: hindi sila ganap na buo at matatag taliwas sa patuloy nilang sinasabi sa harap ng media at publiko. Wala silang ipagmamalaki sapagkat ang kanilang lakas ay hiram lang nila sa iba. Hindi na kailangang itanggi ni Rosal pati ng kanyang mga kaalyado ang kanilang pakikipagsabwatan sa ibang armadong grupo. Buko na sila ng taong-bayan. Hindi sila magmamayabang kung walang puwersang sumusuporta sa kanilang likuran. Kayat walang dapat ipagtaka kung mabalitaan ang pagsuporta ng NPA kapag ang MILF o ASG ay nasa alanganin. Isipin na lang na may magkakatugma silang layunin. NPA, MILF, ASG... iisa lang ang kanilang mukha. May mga paraan sila para lituhin ang taong-bayan sa kanilang totoong anyo. May mga estratehiya sila upang magbalatkayo. Ngunit iisa lang sila. Sila ang mga anay at buwayang nanggugulo sa ating lipunan. (Ulat ni Butch Quejada)</body>
<link>http://www.philstar.com/Article.aspx?articleId=201508&amp;publicationSubCategoryId=92</link>
</article>
<article>
<title>Legitimate drug testing centers umalma</title>
<author></author>
<date>
<month>April</month>
<day>04</day>
<year>2003</year>
</date>
<body>Tutol ang grupo ng mga legitimate drug testing centers sa bansa na pangasiwaan ng private firm na Stradcom, ang Information Technology (IT) system ng kanilang operasyon hinggil sa pagkakaloob ng drug test sa mga motoristang kukuha ng drivers license sa Land Transportation Office (LTO). Ayon sa grupo, mas nais nilang maipagpatuloy na lamang ng kumpanyang Prism ang paglalaan sa kanila ng IT code dahil mas mura ito at kumpleto ang kanilang pasilidad para sa operasyon. Umaabot umano sa P34 ang babayaran ng bawat drug testing firm sa Stradcom samantala P24 sa Prism bilang service provider. Ang inaasahang pagpapalit ng IT code ng mga drug testing firm sa bansa ay dahil sa paglilipat ng LTO sa Department of Health ng pamamahala sa accreditation at pagkakaloob ng permit to operate ng mga DTCs. Una rito, binatikos din ng naturang grupo ang Mahogany drug testing firm dahil sa paggamit ng mga pekeng drug kit na nakapanloloko sa mga motorista. Hindi tinatanggap ng LTO ang alinmang drug test result ng mga motorista na ginamitan ng pekeng drug test kit ng mga manlolokong drug testing firm.</body>
<link>http://www.philstar.com/Article.aspx?articleId=201512&amp;publicationSubCategoryId=92</link>
</article>
<article>
<title>Mga sulat pakukuluan ng Philpost</title>
<author>Rowena del Parado, Jhay Mejias/Ellen Fernando/Grace dela Cruz</author>
<date>
<month>April</month>
<day>05</day>
<year>2003</year>
</date>
<body>Naalarma ang Philippine Postal Corp. (Philpost) matapos ihayag ng World Health Organization (WHO) na posibleng makasagap ng Severe Acute Respiratory (SARS) virus ang makakahawak ng sulat na galing sa mga bansang may killer pneumonia. Dahil dito, papatayin muna ng Philpost ang mikrobyo o i-sterilize ang lahat ng sulat na manggagaling sa mga bansang may sakit na SARS bago ideliver ang mga ito. Mula Lunes, ihihiwalay na ang mga libu-libong packages na galing sa mga bansang positibong may SARS. Pagkatapos ay ibibilad ang mga ito sa araw bago iispreyan ng disinfectant na magmumula sa Department of Health. Gagamit na rin ng gloves at masks ang mga kawani ng Philpost bilang proteksiyon sa kanilang sarili. Ang sinumang kawani na kakikitaan ng sintomas ay agad ilalagay sa isolation room habang naghihintay ng ambulansiya na magdadala sa kanya sa San Lazaro Hospital. Ayon sa WHO, mas madaling kapitan ng SARS ang mga sakitin, mahihina ang puso, atay at diabetic. Malaki rin ang tsansang kapitan ng sakit na ito ang mga bata at may edad na o yaong mahina ang resistensiya ng katawan. Samantala, nilinaw naman ng DOH na hindi SARS ang sanhi ng pagkamatay ng isang Filipina balikbayan mula sa Canada at namatay sa isang ospital sa Angeles, Pampanga. Ayon sa pagsusuri, urinary tract infection (UTI) ang kumpirmadong ikinasawi ng naturang balikbayan bagamat noong una ay kinakitaan ito ng mga sintomas ng SARS. Pinabulaanan din ng DOH na isang flight attendant ng Cathay Pacific ang naka-confine ngayon sa Makati Medical Center dahil may sintomas ng SARS. Sinasabing nanggaling sa bansang Canada ang stewardess at umuwi rito sa bansa. Una umano itong dinala sa Cebu, subalit sa kakulangan ng pasilidad ay inilipat sa Makati Med. Iginiit naman ng Makati Med na wala silang na-admit na stewardess na may SARS. Gayunman, bagamat nanatiling SARS-free ang Pilipinas ayon sa DOH, hindi maiaalis sa publiko na maalarma at mabahala sa posibleng pagkalat ng virus kaya inaasahang lalakas ang negosyo ng mga manufacturer ng &amp;quot;masks&amp;quot; na proteksiyon upang maiwasan na malanghap ang virus. Bukod sa masks, inaasahang tataas rin ang pangangailangan sa mga gamot tulad ng Vitamin C na isa sa mga nakatutulong na pangontra sa sakit at pampalakas ng resistensiya. Kasabay nito, patuloy na tumataas ang bilang ng mga nahahawa ng sakit na SARS. Batay sa World Health Organization (WHO), umaabot na sa 2,270 katao ang nahawahan habang 87 katao ang nasawi mula noong November 2002 sa Guandong, China na sinasabing pinagmulan ng sakit. Plano na rin ng Thailand na may 7 kaso ng SARS, dalawa dito ang namatay, na i-hold ang mga biyahe sa kanilang paliparan patungong Hong Kong, China, Vietnam at Singapore upang maiwasan ang pagdami ng kaso ng SARS sa kanilang bansa. Kabilang na dito ang Cathay Pacific, Singapore Airlines at Air France. (Ulat nina Rowena del Parado, Jhay Mejias/Ellen Fernando/Grace dela Cruz)</body>
<link>http://www.philstar.com/Article.aspx?articleId=201600&amp;publicationSubCategoryId=92</link>
</article>
<article>
<title>Pa-birthday ni GMA: P1M reward sa Davao bombers</title>
<author>Lilia Tolentino/Jhay Mejias</author>
<date>
<month>April</month>
<day>05</day>
<year>2003</year>
</date>
<body>Sa halip na maghanda ng magarbo sa selebrasyon ng kaarawan ngayon ni Pangulong Arroyo, gagastusin na lamang nito ang kanyang P1 milyong pondo para sa kampanya laban sa terorismo. Ayon kay Presidential Spokesman Ignacio Bunye, ang halaga ay gagamitin bilang reward money sa anumang impormasyon na magreresulta sa pagkaaresto sa Davao city bombers. Bilang bahagi rin ng selebrasyon ng kaarawan ng Pangulo, binuksan ng Department of Labor and Employment (DOLE) ang &amp;quot;Kabuhayan 2003&amp;quot; Action Center sa Atrium ng SM Megamall sa Mandaluyong na magkakaloob ng mahigit sa 100,000 bagong trabaho. Nabatid kay Labor Sec. Patricia Sto. Tomas, sisimulan nito ngayon ang pagbubukas ng Action Center para sa implementasyon ng Kabuhayan, Kabahayan at Kahusayan sa Pamamahala (KKK o K3) ng administrasyon na isa sa bagong economic evolution ni Pangulong Arroyo. Pangunahing event nito ay ang summer jobs program ng Pangulo. (Ulat nina Lilia Tolentino/Jhay Mejias)</body>
<link>http://www.philstar.com/Article.aspx?articleId=201616&amp;publicationSubCategoryId=92</link>
</article>
<article>
<title>Peace talks sa MILF apektado ng Davao bombing</title>
<author>Ely Saludar</author>
<date>
<month>April</month>
<day>05</day>
<year>2003</year>
</date>
<body>Kinumpirma ng Malaca&amp;ntilde;ang na maaantala ang pormal na peace talks sa Moro Islamic Liberation Front kaugnay ng pambobomba sa Davao. Ito ay kaugnay ng hinala na may kinalaman ang MILF sa naganap na pagpapasabog sa Sasa wharf sa Davao City. Sinabi naman ni Presidential Spokesman Ignacio Bunye na wala pang matibay na ebidensiya laban sa MILF upang isangkot sa Davao bombing. Ayon kay Bunye, hindi pa napapanahon na mag-usap ang MILF at gobyerno kung mayroong karahasan na nangyayari sa Mindanao. Gayunman, wala pang itinakdang araw ng pormal na negosasyon bagamat nailatag ang mga talking points sa pag-uusap. (Ulat ni Ely Saludar)</body>
<link>http://www.philstar.com/Article.aspx?articleId=201618&amp;publicationSubCategoryId=92</link>
</article>
<article>
<title>Saddam International Airport nakuha ng allied forces</title>
<author>Ellen Fernando</author>
<date>
<month>April</month>
<day>05</day>
<year>2003</year>
</date>
<body>Naagaw na ng coalition forces ang Saddam International Airport at bahay ni Iraqi President Saddam Hussein matapos ang matinding assault sa Baghdad kahapon. Ayon sa Central Command, umaabot sa 400 sundalong Iraqis ang napatay sa engkwentro sa pagitan ng allied forces, at 50 tangke at military vehicle ng Iraqi troops ang nawasak ng pulbusin ng tropang Kano at Britanya ang mga ito sa hilagang-kanluran ng Baghdad. Hinarangan na ng mga ground troops ang lansangan ng tahanan ni Saddam Hussein habang kontrolado na ang naturang paliparan. Sinabi ng Pentagon na magagamit nila ang nasabing paliparan sa kanilang operasyon sa patuloy na paglusob sa mga pangunahing gusali na target ng coalition forces. Sinabi naman ni US President George Bush na dumarating na ang oras ng pagtutuos at nalalapit na ang wakas ni Saddam. Kinumpirma ng Pentagon na pansamantalang patatakbuhin ng US military ang Iraq kapag nakubkob na ito ng tuluyan ng US-led forces sa pamamagitan ng interim government. Umaabot na sa 54 sundalong Kano ang napapatay, 12 ang nawawala at 17 patay sa British troops sa pagpapatuloy ng labanan. (Ulat ni Ellen Fernando)</body>
<link>http://www.philstar.com/Article.aspx?articleId=201628&amp;publicationSubCategoryId=92</link>
</article>
<article>
<title>Ang buhay komunista</title>
<author>Butch M. Quejada</author>
<date>
<month>April</month>
<day>05</day>
<year>2003</year>
</date>
<body>(Unang bahagi) Ang pagiging komunista ay hindi isang ordinaryong karanasan. Sa mga miyembro na tumalikod na sa communist movement, lahat sa kanila ay nagpatunay na isang masamang panaginip ang kanilang pamamalagi sa kabundukan. Ilan sa mga dating miyembro ng CPP-NPA-NDF ay nahuli sa mga engkwentro, subalit karamihan sa kanila ay boluntaryong sumuko dahil sinasabi ng kanilang konsensiya na dapat na nilang itigil ang pagsuporta sa communist movement. Nabatid nila na ang mga miyembro ay dinadala lamang ng kilusan sa kumunoy at kadiliman. Ang buhay komunista, ay walang kinikilalang Diyos. Lahat ng karapatan at pribilehiyo ay ipinagkakait sa mga miyembro at ang nagtatamasa lamang ay ang mga matataas na opisyal. Ang ordinaryong miyembro ay hindi pinapayagan na makipag-ugnayan o makipag-usap sa kanilang pamilya. Walang kinikilalang magulang, kapatid, asawa, anak o kamag-anak. Tinuturuan silang mamuhay ng mag-isa. Wala ng blood affinity kapag pumasok ka sa kilusan. Ang mga miyembro ng CPP-NPA-NDF ay hindi nakakakain sa takdang oras at bihirang kumain ng tatlong beses isang araw. Madalas nasa panganib ang kanilang buhay, palipat-lipat ng pinagtataguan na parang mga daga upang makaiwas sa mga militar. Kapag nagkaroon ng engkwentro, ay kailangang proteksiyunan nila ang kanilang sarili dahil walang pakialam ang kanilang lider kung masugatan man sila o mamatay. Bahala ka sa buhay mo. Ang commanders ng CPP-NPA-NDF ang siya lamang nakakatanggap ng malaking halaga ng pera mula sa extortion activities ng kilusan. Kapirasong lupa lamang ang ipinagkakaloob sa mga miyembro at P1,000 lamang ang ibinibigay sa mga pamilya ng miyembrong namatay sa engkwentro. Napakababa kung tutuusin upang mabuhay ang isang tao. (Ulat ni Butch M. Quejada)</body>
<link>http://www.philstar.com/Article.aspx?articleId=201630&amp;publicationSubCategoryId=92</link>
</article>
<article>
<title>Final attack sa Iraq ikinasa</title>
<author>Ellen Fernando</author>
<date>
<month>April</month>
<day>06</day>
<year>2003</year>
</date>
<body>Iniumang na kahapon ng US-led coalition forces ang pinal na pag-atake sa Baghdad sa ika-17 araw na sagupaan upang tuluyang mapabagsak ang rehimen ni Iraqi President Saddam Hussein. Ayon sa Central Command, nakapasok na ang libu-libong tropa ng US 3rd Infantry Division at 101st Army Brigade sa Central Baghdad. Daang tangke ng US-British forces ang nakaposisyon para sa final attack at mano-manong labanan sa Iraqi troops. Nagtayo na rin sila ng bagong kampo sa bukana ng Baghdad. Katabi lang ito ng lagusan ng northern Iraq patungong southern. Kahapon, sinabi ng Pentagon na isa pang Iraqi general ang napasuko ng US troops. Isang tangke naman ng US ang nawasak ng pasabugan ng rocket-propelled grenade ng Iraqis sanhi ng pagkasugat ng apat na US soldier. Dalawang pilotong Kano rin ang inulat na namatay ng tirahin ng bomba ng Iraqi troops ang kanilang &amp;quot;Super Cobra&amp;quot; attack helicopter. Natagpuan rin ng British troops ang mga gamit para sa chemical warfare malapit sa Basra, southern Iraq. Kaugnay nito, sinabi ng Iraqi government na buhay si Saddam sa kabila ng mga ulat na posibleng napatay o nasugatan ito sa isinasagawang precision attack ng US allied forces. Si Saddam, na huling nagpakita sa publiko noong Enero 2001, ay biglang sumulpot sa mga kalye ng Al-Mansour at Al-Aazamiya districts kasama ang ilang bodyguard at naglibot para alisin ang duda ng US intelligence na patay na siya. Ito ang unang fresh footage ni Saddam sa publiko simula ng ilunsad ng US at Britanya ang March 20 war. &amp;quot;With our blood and our souls, we shall redeem you, Bush, Bush, listen well, we all love Saddam Hussein,&amp;quot; sigaw ng mga tao. Ang paglitaw ni Saddam ay matapos makubkob ng US forces ang Republican Guard headquarters at pagsuko ng may 2,500 miyembro nito, pagwasak sa 50 tangke at military trucks ng Iraq at pagkubkob sa Saddam International Airport na tinawag na nilang Baghdad International Airport. (Ulat ni Ellen Fernando)</body>
<link>http://www.philstar.com/Article.aspx?articleId=201728&amp;publicationSubCategoryId=92</link>
</article>
<article>
<title>Loren bise ni Lacson</title>
<author>Rudy Andal</author>
<date>
<month>April</month>
<day>06</day>
<year>2003</year>
</date>
<body>Inihayag ni Senator Panfilo Lacson na mas matimbang sa mga pinagpipilian niyang magiging running mate sa 2004 elections si Senate Majority Leader Loren Legarda. Sinabi ni Sen. Lacson sa television interview na mas malaki ang tsansa na piliin niya bilang vice-presidential candidate sa 2004 elections si Sen. Legarda pero kabilang din sa mga kinokonsidera niya sina Senators Juan Flavier, Serge Osme&amp;ntilde;a III, Aquilino Pimentel Jr. at Davao City Mayor Rodrigo Duterte. Kumpleto na rin ang senatorial line-up ng kampo ni Lacson para sa 2004 na kinabibilangan nina Senators Tessie Aquino-Oreta, Rodolfo Biazon, John Osme&amp;ntilde;a, Aquilino Pimentel Jr. at mga dating Senators Juan Ponce-Enrile, Ernesto Maceda, Francisco Tatad at Miriam Defensor-Santiago. Kabilang din sa line-up ng Lacson camp para sa senatorial ticket sina Ilocos Sur Rep. Imee Marcos at actor Richard Gomez. Malaki din ang paniniwala ni Lacson na maliliwanagan ng isip ang mga justices ng Supreme Court sa inihain nilang mosyon matapos paboran ng High Tribunal sa botong 10-4-1 ang pagbubukas muli ng Kuratong Baleleng case. Samantala, nagpahayag naman ng pagdududa ang political adviser ni Pangulong Arroyo na si Joey Rufino na papanig sa kampo ni Lacson sina Legarda at Flavier dahil parehong pinagpipilian ang dalawa upang maging presidentiables ng Lakas-NUCD. (Ulat ni Rudy Andal)</body>
<link>http://www.philstar.com/Article.aspx?articleId=201738&amp;publicationSubCategoryId=92</link>
</article>
<article>
<title>Wala pa ring gamot sa SARS</title>
<author>Jhay Mejias</author>
<date>
<month>April</month>
<day>06</day>
<year>2003</year>
</date>
<body>Mahihirapan ang mga dalubhasa na bumuo ng gamot na magiging lunas ng Severe Acute Respiratory Syndrome (SARS) dahil hanggang sa kasalukuyan ay hindi pa matukoy ang pinanggagalingan nito at anong uri ng virus mayroon ito. Ayon kay Dr. Jean Olive, spokesperson ng WHO sa bansa, ang sakit na SARS ay mayroong mas matapang na virus na kumbinasyon ng coronavirus at paramyxovirus. Ang coronavirus ay nagdadala ng sipon habang ang paramyxovirus ay nagdudulot ng tigdas, beke, lagnat at pananakit ng katawan. Sinabi ni Olive na ang sakit na SARS ay mas matindi ang kapit sa mga basang organismo na nakukuha sa pagbahing at pag-ubo. Sa pinakahuling ulat, mayroong 16 bansa na ang apektado ng sakit na SARS at tumaas na rin ang bilang ng mga carrier nito na umabot sa 2,524 habang 83 katao na ang namamatay. Idinagdag pa ni Health Secretary Manuel Dayrit na mayroong 95 porsiyento ng mga Pilipino ay may malakas na immune system kaya nasisiguro nitong matagal bago makapasok sa bansa ang nasabing killer pneumonia. (Ulat ni Jhay Mejias)</body>
<link>http://www.philstar.com/Article.aspx?articleId=201745&amp;publicationSubCategoryId=92</link>
</article>
<article>
<title>Bullet proof vest ng PNP mahinang klase</title>
<author>Malou Escudero</author>
<date>
<month>April</month>
<day>06</day>
<year>2003</year>
</date>
<body>Pinasisiyasat ng isang mambabatas sa kinauukulang komite ng Mababang Kapulungan ng Kongreso ang posibilidad na depektibo at mahinang klase ang mga protective gear na isinusuot ng mga miyembro ng PNP. Ang imbestigasyon ay kaugnay sa nangyaring sagupaan ng mga pulis at rebeldeng NPA sa Pandi, Bulacan noong nakalipas na Sabado kung saan binaril ng malapitan ang isang pulis. Ayon kay CIBAC Partylist Rep. Kim Bernardo-Lokin, lumalabas na hindi naprotektahan ng suot na bullet proof vest ang mga pulis sa naturang sagupaan. May mga ebidensiya aniya na nagpapakitang ilan sa mga nasawi at nasugatang pulis at sundalo ay tinamaan sa katawan sa kabila ng suot nilang protective armor. Dapat anyang malaman sa imbestigasyon ng Kongreso sa pagbubukas ng sesyon ang kalidad ng mga nabiling protective gear ng PNP. Kinondena din ng mambabatas ang ginawang pagbaril ng malapitan ng NPA sa nakalugmok na si PO1 Benjie Hernandez. Sa isang footage na nakunan, ipinakita si PO1 Hernandez na binaril ng malapitan ng isang rebelde kahit nakahandusay na. Bukod kay Hernandez, apat pang pulis ang napatay at 18 sa panig ng NPA. Ang engkuwentro ay tumagal ng 13 oras. (Ulat ni Malou Escudero)</body>
<link>http://www.philstar.com/Article.aspx?articleId=201751&amp;publicationSubCategoryId=92</link>
</article>
<article>
<title>Ang buhay komunista (Huling Bahagi)</title>
<author>Butch M. Quejada</author>
<date>
<month>April</month>
<day>06</day>
<year>2003</year>
</date>
<body>May mga contact din ang kilusan sa mga duktor at nurse na secret members ng kilusan upang gamutin ang kanilang sugat o sakit. May mga abugado din na magtatanggol sa kanila sakaling sila ay mahuli ng awtoridad. Ang mga professional na ito na galing pa umano sa hanay ng Kilusang Mayo Uno (MU), Bayan Muna, Gabriela at sa ibang sector na front ng communism, ay nagsisilbing gamit upang ma-infiltrate ang ilang bahagi ng lipunan. Ginagamit ng mga ito ang kanilang tamis sa pananalita upang makapanghikayat ng mga professional at maging miyembro ng communist movement. Ilan sa mga miyembro ay inaatasan ng liderato ng kilusan upang dumalo sa mga pagtitipon ng mga magsasaka at estudyante upang sumama sa NPA sa mga malalayong lugar sa bansa. Nangongolekta din ang mga ito ng pera, pagkain, at iba pang kakailanganin ng kilusan sa mga maliliit na tindahan sa mga barangay sa lalawigan. Sa ganitong paraan ay nabatid ng ibang miyembro na ang pagiging komunista ay maihahalintulad sa isang parasite na nabubuhay sa pamamagitan ng pagsipsip sa dugo ng ibang tao. Ang mga dating miyembro ng CPP-NPA-NDF ay nilinlang ng liderato ng kilusan nang sila ay sumama. Ipinangako sa kanila ang pagbabago at kaginhawahan sa lipunan. Magkakaroon sila ng disenteng pamumuhay, pag-unlad, kasaganahan at patas na pamumuhay para umano sa nakararaming mahihirap na Filipino. Subalit ginawa lamang silang instrumento ng kilusan upang mapalaganap ang taktika ng komunista. Ngayon ay naiintindihan na ng mga dating miyembro na makakamit nila ang pagbabago kahit walang tulong ang mga komunista na nagmamanipula ng kanilang isip kung paano mabuhay. Para sa taong gustong maging komunista, maituturing na isang pagpapatiwakal ang kanyang pinili. Walang tao na nasa kanyang wastong pag-iisip ang magtatangkang makipagpatayan para sa isang maitim na adhikain. Sa mga taong hanggang sa kasalukuyan ay miyembro pa din ng CPP-NPA-NDF, hindi nila alam ang kanilang ginagawa. Subalit darating din ang araw na kailangan na nilang mabuhay ng panibago, magkaroon ng bagong simula at kalimutan na ang Buhay Komunista. (Ulat ni Butch M. Quejada)</body>
<link>http://www.philstar.com/Article.aspx?articleId=201757&amp;publicationSubCategoryId=92</link>
</article>
<article>
<title>Saddam pinalitan na ng anak</title>
<author>AFP at ni Ellen Fernando</author>
<date>
<month>April</month>
<day>07</day>
<year>2003</year>
</date>
<body>Mahina na at di na makapamuno si Iraqi President Saddam Hussein kung kaya pinalitan na siya ng kanyang panganay na anak sa layuning sagipin ang bumabagsak na rehimen. Ayon sa isang senior officer ng koalisyon, ang nakatatandang anak ni Pres. Hussein na si Qusay ang siyang hahawak ng responsibilidad at kontrol ng diktador dahil sa mahina na ang liderato ng kanyang ama sanhi ng paggupo ng mga Iraqi troops sa sagupaan sa pagitan ng allied forces. Lahat umano ng impormasyon na natatanggap ng Pentagon ay nagpapakita ng indikasyon na nawawalan na ng pag-asa at pinanghihinaan na ng loob si Saddam na manalo sa giyera dahil sa lakas ng puwersa ng US at Britain. &amp;quot;Both his sons, Uday and Qusay are deeply involved in trying to save the regime. But increasingly it is Qusay who is calling the shots,&amp;quot; anang source. Sinabi naman ng isang British cabinet member na isang impormasyon ang natanggap ng Criminal Investigation Agency na ang mga maniacs sa pamilya ni Saddam ay desperado na at nagpupumilit na masagip ang pinal na pagkatalo sa pamamagitan ng pagbabantang babarilin at papatayin ang sinumang kapanalig nila na magtatangkang sumuko sa US allied forces. &amp;quot;There are maniacs around, including members of Saddams own family, who are threatening people with death, and with being shot, if they try to surrender,&amp;quot; anang cabinet minister. Kamakalawa ay nagpahiwatig na ang Baath party extremists sa Basrah na naghahanda nang sumuko ang mga ito sa British forces kapag nasimulan na ang pinal na bakbakan sa Baghdad. Ipinalalagay ng source na ito na ang simula ng wakas ng rehimeng Saddam dahil sa pagpapahiwatig ng mga tagasuporta at pinagkakatiwalaang grupo nito na susuko sa allied forces. Inihayag ng spokesman ni British Prime Minister Tony Blair na may close contact na rin sila sa mga miyembro ng liderato ng Iraq na nagpapakita na habang umuusad ang araw ay palapit nang palapit ang pagbagsak ng rehimeng Saddam. Sinabi naman ng source sa Western intelligence na nakaligtas si Saddam at mga anak nito sa isinagawang pag-atake sa hinihinalang pinagtataguang bunker ng mga ito sa katimugang bahagi ng Baghdad sa unang araw na pagpapasabog ng Tomahawk missile ng allied forces. Muli na namang nagpakita sa isang television si Saddam noong Sabado at nakipagkamay pa sa kanyang mga kababayan sa Baghdad at muling hiniling ang mga suporta ng mga ito. Ipinakita rin sa state TV na nakikipagpulong si Saddam sa kanyang top military at political advisers kabilang na ang kanyang dalawang anak matapos itong lumantad sa lungsod ng Baghdad at nakihalubilo sa mamamayan doon. Sa kanyang speech sa TV na binasa ni Iraqi Information Minister Mohammed Saeed Al-Sahaf, sinabi ni Saddam na nananatili ang kanyang paninindigan na hawak pa rin nila ang Baghdad at idedepensa ito hanggang kamatayan. Sinabi ni Sahaf na muli nilang nabawi ang Saddam International Airport matapos nilang pulbusin ang tropa ng US forces kasama ang pagsasagawa ng suicide attacks. Ayon naman sa Abu Dhabi satellite TV, ang Iraqi forces ay nakapatay ng may 300 sundalong Kano sa labanan sa paliparan taliwas sa sinasabi ng Central Command na nakubkob na nila ang nasabing airport at nakaposisyon na doon ang may 30 US tanks. Inihayag ng US officer na isang US tank commander ang nasawi at umaabot sa 1,000 Iraqi soldiers ang napatay sa sagupaan. (Ulat ng AFP at ni Ellen Fernando)</body>
<link>http://www.philstar.com/Article.aspx?articleId=201873&amp;publicationSubCategoryId=92</link>
</article>
<article>
<title>Kano pinaulanan ng US warplane: 12 patay</title>
<author>AFP</author>
<date>
<month>April</month>
<day>07</day>
<year>2003</year>
</date>
<body>Tinatayang may 12 sundalong Amerikano at Kurdish ang namatay matapos na sunud-sunod na bagsakan ng kapanalig na US warplane ang kanilang convoy sa panibagong &amp;quot;friendly fire&amp;quot; sa hilagang bahagi ng Iraq kahapon. Ayon sa BBC News, binagsakan ng bomba ng isang US plane mula sa 10-12 talampakang taas ang US special forces at Kurds habang magkakasamang binabaybay ng dalawang grupo ang Northern Iraq at katabi naman ng sasakyan ng BBC World Affairs Editor na si Jhon Simpson na kabilang sa convoy. Bagaman sugatan si Simpson, patuloy na ibinalita nito na isang hinihinalang politikong Kurdish ang kabilang sa kritikal na sugatan o posibleng namatay sa insidente. Sinabi ng US-led coalition na binomba nila ang nasabing lugar dahil target ng mga ito ang bahay ng pinsan ni Iraqi Pres. Saddam Hussein at top aide nito na si Ali Hassan al-Majid, kilala bilang &amp;quot;Chemical Ali.&amp;quot; Samantala, may 17 sibilyang Iraqis kabilang ang siyam na bata ang iniulat na namang napatay sa isinagagawang air strike ng US warplanes sa katimugang bahagi ng Basra. Ayon sa Al Jazeera TV, napatay ang mga sibilyan matapos na tamaan ng mga pinakawalang missile ng US warplanes ang may walong kabahayan noong Sabado ng hapon. (Ulat ng AFP)</body>
<link>http://www.philstar.com/Article.aspx?articleId=201880&amp;publicationSubCategoryId=92</link>
</article>
<article>
<title>Paksiyon sa MILF kinumpirma</title>
<author>Ely Saludar</author>
<date>
<month>April</month>
<day>07</day>
<year>2003</year>
</date>
<body>Kinumpirma ng Malaca&amp;ntilde;ang na may paksiyon o nahahati sa dalawang grupo ang MILF. Ito ay bilang pagsang-ayon sa deklarasyon ni North Cotabato Governor Manny Pinol na may dalawang grupo ang MILF na ang isa ay gustong ituloy ang giyera sa gobyerno kabilang ang terorismo at ang isang grupo ay nagnanais na isulong ang peace talks. Ayon kay Presidential Spokesman Ignacio Bunye, ang paksiyon sa MILF ang dahilan kung bakit dalawang level ang iniutos ng Pangulo sa pagsusulong ng negosasyon sa MILF, ang national level at local level. Nilinaw naman ni Bunye na magpapatuloy ang peace talks sa local level na pinasusulong sa mga lokal na opisyal, samantala sa national level ay inamin nito na maaantala dahil na rin sa mga kasong isinampa laban sa mga lider ng MILF. Pero, ikinatwiran naman ni Bunye na kailangang ipatupad ang batas laban sa mga lider ng MILF na naisyuhan ng warrant of arrest kahit may isinusulong na usaping pangkapayapaan. Kasabay nito, tiniyak din ni Bunye na ipatutupad ang batas sa MILF na nagpapatuloy sa paghahasik ng karahasan matapos ang pagpapasabog ng panibagong tore ng Napocor sa Mindanao. (Ulat ni Ely Saludar)</body>
<link>http://www.philstar.com/Article.aspx?articleId=201887&amp;publicationSubCategoryId=92</link>
</article>
<article>
<title>71% ng mga tax collector, nangunguna sa pandaraya ng buwis</title>
<author>Malou Escudero</author>
<date>
<month>April</month>
<day>07</day>
<year>2003</year>
</date>
<body>Sa halip na kumolekta ng tamang buwis, ang 71 porsiyento pa ng mga tax collectors ng Bureau of Internal Revenue (BIR) ang nanunulsol sa mga tax payers na dayain ang pamahalaan sa pagbabayad ng buwis. Ito ang lumabas sa pinakahuling pananaliksik ng Survey of Enterprises on Corruption ng Social Weather Stations (SWS) na isinumie sa House of Representatives. Ayon kay CIBAC Party-List Rep. Joel Villanueva na pangunahing nagsusulong sa Kamara na buwagin na lamang ang BIR at palitan ito ng National Authority for Revenue Administration (NARA), dapat na magkaroon ng reorganisasyon sa BIR sa lalong madaling panahon. Magugunitang sinertipikahan nang urgent bill ni Pangulong Arroyo ang panukalang batas na naglalayong repormahin ang BIR. Kinilala rin ang BIR sa nasabing survey bilang nangungunang ahensiya ng pamahalaan na talamak ang katiwalian matapos makakuha ng rating na 68%. Sinundan ito ng Bureau of Customs (BOC), 66%; Department of Public Works and Highways, 49%; Philippine National Police (PNP), 29% at Land Transportation Office (LTO), 20%. Lumabas din sa survey na hindi na inire-report ng mga taxpayers ang dayaan sa buwis dahil naniniwala ang mga ito na wala ring mangyayari sa kanilang reklamo. (Ulat ni Malou Escudero)</body>
<link>http://www.philstar.com/Article.aspx?articleId=201893&amp;publicationSubCategoryId=92</link>
</article>
<article>
<title>ISAFP pinabubuwag, Corpus pinasisibak</title>
<author>Rudy Andal</author>
<date>
<month>April</month>
<day>07</day>
<year>2003</year>
</date>
<body>Panahon na umano para sibakin ni Pangulong Arroyo si Intelligence Service of the Armed Forces of the Philippines (ISAFP)chief Col. Victor Corpus dahil sa pagkabigo nito na matunugan ang plano ng mga terorista gayung pinagkakalooban naman sila ng Kamara at Senado ng kinakailangan nilang pondo upang gampanan ang kanilang tungkulin. Ayon kay Senate Minority Leader Vicente Sotto, wala na umanong silbi pa ang ISAFP kaya makabubuti pang buwagin na lamang ito kasama ang iba pang intelligence units saka itayo ang Central Intelligence Agency ng bansa. Sa dami ng intelligence units sa bansa ay nagkakaroon ng untugan ng mga report ang mga ito kaya hindi malaman kung alin dito ang totoo. Sinabi pa ni Sotto na dahil sa magkakaibang ulat ng mga intelligence units ay naguguluhan din ang taumbayan kung ano nga ba ang totoong nangyayari sa bansa. &amp;quot;We have a very poor intelligence unit gayung napakarami nito, pero bakit nalusutan pa sila ng mga terorista ng bombahin ang Davao City ng ilang sunod,&amp;quot; pagtatanong ng senador. (Ulat ni Rudy Andal)</body>
<link>http://www.philstar.com/Article.aspx?articleId=201897&amp;publicationSubCategoryId=92</link>
</article>
<article>
<title>Peacekeeping mission sa Iraq handa na</title>
<author>Ely Saludar</author>
<date>
<month>April</month>
<day>07</day>
<year>2003</year>
</date>
<body>Dahil sa nalalapit na ang pagtatapos ng giyera sa Iraq ay ikinasa na rin ng Malaca&amp;ntilde;ang ang humanitarian at peacekeeping team sa nasabing bansa. Ayon kay Presidential Spokesman Ignacio Bunye, handa ang Pilipinas na makipagtulungan sa Iraqis para sa rehabilitasyon matapos ang giyera. Ang pahayag ng Palasyo ay kaugnay ng deklarasyon ng US-led forces na malapit ng matapos ang labanan at ikinasa na lamang ang final attack sa Iraq. Sinabi ni Bunye na handa rin ang Pilipinas na magpadala ng mga Pinoy na manggagawa sa Iraq para sa rehabilitasyon at muling konstruksiyon ng mga gusali na winasak ng giyera. Samantala, rekomendasyon ni Special Envoy Roy Cimatu ang pag-aalis ng ban sa mga Pinoy na manggagawa sa Kuwait dahil sa bumabalik na ang normal na sitwasyon sa nasabing bansa. (Ulat ni Ely Saludar)</body>
<link>http://www.philstar.com/Article.aspx?articleId=201899&amp;publicationSubCategoryId=92</link>
</article>
<article>
<title>Palasyo ni Saddam nasakop na</title>
<author>Ellen Fernando at AFP</author>
<date>
<month>April</month>
<day>08</day>
<year>2003</year>
</date>
<body>Napasok na ng magkasanib na puwersa ng US at Britanya ang sentro ng Baghdad at nakubkob ang tatlong palasyo kabilang ang &amp;quot;main Presidential Palace&amp;quot; ni Iraqi President Saddam Hussein na ngayoy nasa ilalim na ng kontrol ng coalition. Ayon kay Army Lt. Pete Bayer ng Central Command, kontrolado na rin ng US 3rd Infantry Division at 101 Army Brigade ang ilang malalaking gusali sa Central Baghdad kasama ang Ministri of Information at Iraqi State Television ngunit hindi pa sinasakop ang mga ito at nananatiling kontrolado ng Iraqi government. Sinabi ng Pentagon na pinalibutan na ito ng may 65 tangke at walo pang fighting vehicle upang mapigil ang pagtatangka ng puwersa ni Saddam na mabawi pa ito. Lahat umano ng mga pangunahing daanan sa Baghdad ay hawak na rin ng US forces kasunod ng muling pagpapaulan ng bomba ng mga A-10 tank busters sa Central Baghdad. Pinabulaanan naman ni Iraqi Information Minister Mohammed Saeed al-Sahaf ang pahayag ng US na nasakop na nila ang Baghdad kasama ang tatlong palasyo ni Saddam. Sinabi ni Al-Sahaf na nananatiling nakikipaglaban ang tropang Iraqis sa tropang Kano at Britanya. Gayunman, hinihinalang sinadya ang pagpapasabog sa imbakan ng langis ng mga Iraqis upang mapigil na mapasok ng ground forces ang naturang lugar. Samantala, kinumpirma ng Pentagon na napatay sa ginawang air strike ng US warplanes ang pinsang general ni Saddam na si Al Hassan al-Majid na kilala bilang &amp;quot;Chemical Ali.&amp;quot; Si Chemical Ali ang itinuturing na pasimuno sa pagpapaulan ng chemical sa kanilang mamamayan sanhi ng pagkasawi ng libong sibilyang Iraqis noong 1998. Kinumpirma rin ng Pentagon na napatay sa air assault ang bodyguard nito. Sa report ng Al Jazeera TV, may 17 sibilyan ang napatay kabilang ang siyam na bata ng bagsakan ng bomba ng mga warplane ang bahay ni al-Majid sa Baghdad sanhi ng pagkadamay ng maraming kabahayan.(Ulat ni Ellen Fernando at AFP)</body>
<link>http://www.philstar.com/Article.aspx?articleId=201985&amp;publicationSubCategoryId=92</link>
</article>
<article>
<title>'Wag makulit, GMA di natalaga tatakbo sa 2004 - Malaca&amp;ntilde;ang</title>
<author>Lilia Tolentino</author>
<date>
<month>April</month>
<day>08</day>
<year>2003</year>
</date>
<body>Bwisit na ang Palasyo sa isyu ng pagtakbo o hindi ni Pangulong Arroyo sa halalang pampanguluhan sa 2004 at hiniling sa mga kaalyado at kritiko nito na lubayan na ang pangungulit nila. Ayon kay Presidential Spokesman Ignacio Bunye, ilang ulit nang sinabi ng Pangulo na hindi siya kakandidato at ang ganitong mga pahiwatig ng pangungulit sa pagtakbo ng Presidente ay nakakaabala lang sa trabaho. Ang pakiusap ay ginawa ni Bunye kasunod ng ulat na diumanoy ilang miyembro ng Gabinete ni Pangulong Arroyo ang nagnanais na baguhin ang desisyon nitong hindi pagtakbo sa 2004. Sinabi ni Bunye na huwag mainip at pipiliin din ng Pangulo ang kanyang mapipisil na kandidatong presidente sa Nobyembre o Disyembre. Ayon naman sa oposisyon, bagaman sinasabi ng Pangulo na hindi na siya tatakbo sa halalan, iba naman ang sinasabi ng kanyang &amp;quot;body language.&amp;quot; (Ulat ni Lilia Tolentino)</body>
<link>http://www.philstar.com/Article.aspx?articleId=201992&amp;publicationSubCategoryId=92</link>
</article>
<article>
<title>MILF kung hindi kayo, ebidensiya ipakita n'yo! - GMA</title>
<author>Lilia Tolentino</author>
<date>
<month>April</month>
<day>08</day>
<year>2003</year>
</date>
<body>Hinamon ni Pangulong Arroyo ang Moro Islamic Liberation Front (MILF) na magpakita ng ebidensiya na wala silang kinalaman sa pagpapasabog ng bomba sa Davao City noong nakaraang linggo na ikinasawi ng 18 katao at ikinasugat ng mahigit 50 iba pa. &amp;quot;I strongly urge the MILF leadership to prove that they have nothing to do with this particular incident. We will not allow the government to be caught in a squeeze play between terrorism and the peace process. Terrorists cannot hide behind pretensions to peace, we will expose them and throw the full weight of the law against them,&amp;quot; anang Pangulo. Ang pahayag ay ginawa ng Pangulo kasunod ng binitiwang paniniwala ni Davao City Mayor Rodrigo Duterte na MILF ang may kagagawan ng Davao port bombing at 20 iba pang insidente ng pagpapasabog ng bomba sa Mindanao. Nauna nang nagpalabas ng pahayag ang MILF na wala silang kinalaman sa pagpapasabog sa Sasa wharf. (Ulat ni Lilia Tolentino)</body>
<link>http://www.philstar.com/Article.aspx?articleId=201999&amp;publicationSubCategoryId=92</link>
</article>
<article>
<title>10 hukom ang kailangan bago ipatupad ang hatol na bitay</title>
<author>Malou Escudero</author>
<date>
<month>April</month>
<day>08</day>
<year>2003</year>
</date>
<body>Sampung hukom ng Supreme Court o &amp;quot;overwhelming majority&amp;quot; ang dapat na magpatibay sa death sentence na iginawad ng isang trial court bago tuluyang bitayin ang isang nakahanay sa death row. Sa panukala kahapon ni Catanduanes Rep. Joseph Santiago, isa sa mga mambabatas na nagsusulong sa Kamara sa tuluyang pagbasura ng Death Penalty Law, naniniwala ito na mahalaga ang buhay ng isang tao kaya dapat lamang na gawing mas mahirap ang pagpapatupad nito at madagdagan ang boto ng mga justices na mag-eendorso sa isang capital sentence. Sa kasalukuyan, kinakailangan lamang ang boto ng &amp;quot;simple majority&amp;quot; o walong justices para mapagtibay ang hatol na parusang kamatayan ng isang lower court. Sa kasalukuyan, 181 death sentences na o 45 porsiyento ng lahat ng capital punishment na dumaan sa automatic review ang pinagtibay ng SC. Umaabot naman sa 159 kaso ang pinababa ang parusa at ginawa na lamang habambuhay na pagkabilanggo, samantala 44 ang pinawalang sala at 12 ang inirekomendang muling buksan ang kaso sa lower courts. (Ulat ni Malou Escudero)</body>
<link>http://www.philstar.com/Article.aspx?articleId=202005&amp;publicationSubCategoryId=92</link>
</article>
<article>
<title>Pagbebenta ng properties ng RP sa US haharangin ng Senado</title>
<author>Rudy Andal</author>
<date>
<month>April</month>
<day>08</day>
<year>2003</year>
</date>
<body>Pipigilan ng Senado ang plano ng gobyerno na ibenta ang mga ari-arian nito sa Estados Unidos upang makalikom ng pondo para pagtakpan ang inaasahang budget deficit sa taong ito. Sinabi ni Sen. Manuel Villar Jr., chairman ng Senate committee on finance, hindi ito ang tamang panahon upang ibenta ang mga ari-arian ng gobyeno sa Amerika dahil hindi naman ito sapat upang makuha ang inaasahang P212 bilyong budget deficit sa taong ito. Planong ibenta ang Philippine Center building sa New York; multi-storey townhouse sa New York; Old Chancery building sa Washington; Philippine Center sa San Francisco; real estate property sa Chicago; Consulate residence sa Texas at ang isang bakanteng lote sa Seattle, Washington. Iginiit naman ni Sen. Tessie Aquino-Oreta na epektibong pangongolekta ng buwis ng BIR at BOC ang sagot upang pagtakpan ang inaasahang paglobo ng budget deficit sa taong ito. Aniya, dapat atasan ni Finance Sec. Jose Isidro Camacho na habulin ng kanyang mga tauhan ang mga bigtime tax evaders kasabay ang pagpaparusa sa mga BIR at BOC employees na nakikipagsabwatan sa mga smugglers at tax evaders upang doktorin ang mga dapat nilang bayarang buwis sa gobyerno. (Ulat ni Rudy Andal)</body>
<link>http://www.philstar.com/Article.aspx?articleId=202011&amp;publicationSubCategoryId=92</link>
</article>
<article>
<title>Pandesal piso pa rin</title>
<author>Lilia Tolentino</author>
<date>
<month>April</month>
<day>08</day>
<year>2003</year>
</date>
<body>Upang mapanatili na piso ang halaga ng tinapay, inilunsad kahapon ni Pangulong Arroyo ang Pinoy Pandesal Project ng Department of Trade and Industry (DTI) at Philippine Federation of Bakers Association. Ayon kay DTI Sec. Mar Roxas, sa naturang proyektong Pinoy Pandesal ang small and medium enterprises (SMEs) sa bansa ay magtutulungan na manatiling mababa ang presyo ng tinapay at 25 gramo pa rin ang timbang. Ang Pinoy Pandesal ay ginagamitan ng Harina de Pan de Sal na tinuklas ng San Miguel Corp. Ang arinang ginagamit sa bansa ay spring wheat na 100 porsiyentong inaangkat sa Amerika, Australia, Canada at China. Bagaman nananatiling P1 bawat isa ay mataas pa rin ang kalidad na may sangkap na Vitamin A at iodized salt. Dahil sa pagbagsak ng halaga ng piso laban sa dolyar, sinabi ni Roxas na malubhang naapektuhan ang presyo ng arina sa lokal na pamilihan. Ang presyo ng arina sa kasalukuyan ay umaabot sa P470 bawat 40 kilong sako sa National Capital Region. Sa paglulunsad ng Pinoy Pandesal, ginanyak ng Pangulo ang maliliit at katamtamang laking panaderya na samantalahin ang P10 bilyong pondo para sa SMEs para makautang at mapalaki ang kanilang negosyo. Sinabi ng Pangulo na ang puwedeng makautang sa SME fund ay yaong mga negosyong hindi umaabot sa P1 milyon ang kapital. Ang pautang ay may interest na 9% at puwedeng makautang ang kuwalipikadong aplikante ng hanggang P5 milyon. (Ulat ni Lilia Tolentino)</body>
<link>http://www.philstar.com/Article.aspx?articleId=202015&amp;publicationSubCategoryId=92</link>
</article>
<article>
<title>Pulong ni Saddam binomba</title>
<author>Ellen Fernando</author>
<date>
<month>April</month>
<day>09</day>
<year>2003</year>
</date>
<body>Hindi pa matiyak ang kalagayan ni Iraqi President Saddam Hussein, ang kanyang dalawang anak at miyembro ng Gabinete matapos masapol ng airstrike ang pinagdarausan ng kanilang pulong kahapon sa Baghdad. Ang pambobomba ng US-British coalition na base umano sa intelligence report ay tinawag na &amp;quot;time sensitive leadership target&amp;quot; na naglalayong tapyasin ang lider at ni Hussein. Ayon sa Central Command, nakatanggap sila ng intelligence report hinggil sa isang gusali malapit sa Information Ministry building sa Baghdad na sinasabing pinagtataguan ni Saddam at pinagdadausan ng pulong ng kanyang mga matataas na opisyal. Ang pakikipagpulong ni Hussein sa binombang lugar ay base sa ibinigay na impormasyon ng isang Iraqi na nakikipagtulungan sa coalition. Sunud-sunod na pinaulanan ng mga B-1 bombers ang nasabing gusali sanhi ng matinding pagkawasak nito. Naniniwala umano ang Pentagon na nasa naturang binombang gusali si Hussein at kanyang Gabinete. Posible raw na namatay, nasugatan o nakatakas ang pinupuntiryang Iraqi leader. Bukod dito, nadamay sa pambobomba ang ilang katabing apartment at restaurant ng gusali sanhi ng pagkasawi umano ng isang pamilya at pagkasugat ng 13 sibilyang Iraqis. Nasabugan din ang TV station Al Jazeera, sanhi ng pagkamatay ng isang cameraman, habang isa pa ang nawawala. Una rito, dalawa pang foreign journalist ang iniulat na namatay habang nagkokober sa bakbakan sa Baghdad. Ipinapakita ng Abu Dhabi TV ang nasabing pambobomba na sila ring nagdala sa pagamutan sa cameraman na nasawi na sinasabing pang-19 na mediamen na napapatay sa digmaan Kaugnay nito, pesticide lamang pala ang chemical na natuklasan ng US 101st Airborne Brigade na nakalagay sa mga drum na nakabaon sa isang agricultural complex sa Hindiyah. Samantala, natagpuan na ng US forces ang bangkay ng pinsang heneral ni Saddam na kilala sa tawag na &amp;quot;Chemical Ali&amp;quot; na si Al Hassan al-Majid sa Basra ng bagsakan ng bomba ng mga US warplanes ang tirahan nito.(Ulat ni Ellen Fernando)</body>
<link>http://www.philstar.com/Article.aspx?articleId=202094&amp;publicationSubCategoryId=92</link>
</article>
<article>
<title>Balasahan agad sa AFP</title>
<author>Joy Cantos/Lilia Tolentino</author>
<date>
<month>April</month>
<day>09</day>
<year>2003</year>
</date>
<body>Balasahan sa mga puwesto ng mga opisyal sa Armed Forces of the Philippines (AFP) upang mailagay ang mga ito sa posisyon na mas epektibo sila at pagtatalaga ng mga sundalo sa mga lugar ng digmaan na angkop ang kanilang mga training. Ilan lamang ito sa mga inihayag na pagbabago sa AFP ng bagong talagang AFP Chief of Staff na si Lt. Gen. Narciso Abaya sa pormal na turnover ceremony kahapon sa Camp Aguinaldo kapalit ni Gen. Dionisio Santiago. Prayoridad din ang paglalaan ng sapat na mga armas at mga military equipments sa mga lugar na malala ang sitwasyon laban sa mga rebelde at mga terorista kaysa sa pag-angkat ng mga kagamitan na hindi magagamit sa digmaan. Sinabi ni Abaya na paiiralin ang pagtitipid sa national headquarters ng AFP at iba pang mga opisina upang dalhin ang kanilang pondo sa mga lugar ng digmaan partikular na sa Mindanao. Gagawing mas simple na lamang ang lahat ng military ceremony upang makakalap ng dagdag na pondo para sa mga operasyon ng militar. Produkto si Abaya ng US Military Academy sa Westpoint, New York, USA noong 1971 at beterano rin ng mga digmaan sa Mindanao kabilang na ang pagsabak laban sa Abu Sayyaf at MILF. (Ulat ni Joy Cantos/Lilia Tolentino)</body>
<link>http://www.philstar.com/Article.aspx?articleId=202104&amp;publicationSubCategoryId=92</link>
</article>
<article>
<title>OFWs sa Saudi, Kuwait at Israel puwede na</title>
<author>Ely Saludar</author>
<date>
<month>April</month>
<day>09</day>
<year>2003</year>
</date>
<body>Inalis na kahapon ni Pangulong Arroyo ang ban sa pagpapadala ng overseas Filipino workers sa Saudi Arabia, Kuwait at Israel. Itoy batay sa rekomendasyon ng Department of Foreign Affairs at Department of Labor and Employment. Batay sa report ni Special Envoy Roy Cimatu, mapayapa at normal na ang sitwasyon sa Kuwait, Saudi Arabia at Israel. Gayunman, nananatiling suspendido ang pagbiyahe ng mga Pinoy sa Iraq. Nagdesisyon ang Pangulo na alisin ang ban para pagkatapos ng giyera ay agad makakaalis ang mga OFW patungong Middle East na nakakakumpleto na ng kanilang travel and work documents. (Ulat ni Ely Saludar)</body>
<link>http://www.philstar.com/Article.aspx?articleId=202111&amp;publicationSubCategoryId=92</link>
</article>
<article>
<title>Transport groups atras sa fare hike</title>
<author></author>
<date>
<month>April</month>
<day>09</day>
<year>2003</year>
</date>
<body>Iaatras ng transport groups ang kahilingang maitaas ng P1.50 ang singil sa pasahe sa lahat ng mga pampasaherong dyip sa bansa. Sa panayam, sinabi ni Zenaida Maranan, pangulo ng Federation of Jeepney Operators and Drivers Association of the Philippines (FEJODAP) na plano nilang pawalang saysay na lamang ang hinihinging dagdag sa singil sa pasahe sa mga pampasaherong dyip kung tutuparin ng mga oil companies ang kanilang demands. Nais ng transport groups na maibaba pa ng may 50 sentimos ang halaga ng mga petroleum products sa bansa partikular ang diesel na ginagamit ng mga pampasaherong jeep nationwide. Binigyang diin ni Maranan, kung magagawa ng pamahalaan na gamitin ang &amp;quot;kamay na bakal&amp;quot; para utusan ang mga kumpanya ng langis na maibaba ang oil price, agad naman nilang i-aatras ang fare increase petition na nakasampa na sa Land Transportation Franchising Regulatory Board (LTFRB). Kasama ng FEJODAP sa kundisyong ito ang PISTON, ACTO, Pasang Masda, PERCODA at iba pa. Layunin ng hakbang na maibaba naman ang gastusin nilang maliliit na manggagawa na dumedepende lamang sa arawang kita sa boundary sa pamamasada ng dyip. (Uat ni Angie dela Cruz)</body>
<link>http://www.philstar.com/Article.aspx?articleId=202117&amp;publicationSubCategoryId=92</link>
</article>
<article>
<title>Walang SARS sa karne</title>
<author>Jhay Mejias/Angie dela Cruz</author>
<date>
<month>April</month>
<day>09</day>
<year>2003</year>
</date>
<body>Pinawi ng Department of Health (DOH) at National Meat Inspection Commission (NMIC) ang pangamba ng taongbayan na maaaring makuha ang Severe Acute Respiratory Syndrome (SARS) sa mga karneng inaangkat mula sa mga bansang mayroon ng nasabing sakit. Sa panayam kay Dr. Manuel Mapuae, ng Epidemiologist Center ng DOH, hindi nakukuha sa mga karne ng hayop ang organismo ng SARS dahil kumakapit lamang ang mga organismo nito sa &amp;quot;human tissue.&amp;quot; Ito ay base na rin sa mga pag-aaral ng mga dalubhasang sumusuri sa mga specimen na nakuha ng mga ito sa mga pasyenteng nagka-SARS o killer pneumonia. Sinabi rin ni NMIC director Dr. Efren Nuestro, na ligtas ang domestic meat natin at imported meat na nagmumula sa China, Australia, US at New Zealand na naibebenta sa Pilipinas dahil ang SARS ay hindi kumakapit sa mga alagaing hayop tulad ng baka, baboy, kambing, manok at iba pa. Muling nilinaw ng DOH na ang SARS ay makukuha ng isang indibidwal sa mga &amp;quot;droplets&amp;quot; ng laway sa pamamagitan ng pag-ubo at pagbahin ng isang taong mayroon nito. Kapag gumamit ka ng telepono o cellphone ng may SARS ay hindi ka rin basta-basta mahahawa kapag lumipas na ang 2 hanggang 3 oras na ginamit niya ito. (Ulat nina Jhay Mejias/Angie dela Cruz)</body>
<link>http://www.philstar.com/Article.aspx?articleId=202123&amp;publicationSubCategoryId=92</link>
</article>
<article>
<title>Saddam nakalusot sa bomba</title>
<author>Ellen Fernando</author>
<date>
<month>April</month>
<day>10</day>
<year>2003</year>
</date>
<body>Nakaligtas si Iraqi President Saddam Hussein sa apat na pinakawalang satellite guided missiles ng US-led coalition forces habang nakikipagpulong ito sa kanyang dalawang anak at matataas na opisyal sa isang gusali sa Baghdad kamakalawa. Ito ang tiniyak ni Iraqi representative to UN Mohammad al-Douri matapos na ihayag ng mga opisyal ng US Central Command na posibleng kasama sa napatay si Saddam sa ginawang pambobomba sa nasabing gusali na hinihinalang pinagtataguan nito at dalawang anak. Hinahanap na ng coalition ang bangkay ni Saddam at mga anak nito pero dalawang araw nang naghuhukay ang mga sundalong Kano ay wala pang nakikitang mga bangkay. Gayunman, kumbinsido ang mga opisyal ng US Central Command na patay na si Saddam. Naispatan at nakuhanan pa umano ng video ng ilang kasapi ng US Delta Force Commandos si Saddam habang papasok sa naturang gusali kasama ang kanyang mga tauhan at bodyguard at hindi na nakita pang lumabas ito bago tuluyang paulanan ng apat na sunud-sunod na satellite-guided missile ang gusali. Nagdiwang naman ng husto ang mga Iraqi sa paniniwalang hindi na sila guguluhin ni Saddam Naglabasan sa kalye ang mga taga-Baghdad at tuwang-tuwang sinalubong ang mga US troops at sinamantala ang pagkakataon para nakawan ang mga gusali, tindahan at mga pabrika, pati mga tanggapan. Malakas na ang loob ng mga Iraqi dahil walang pulis sa kalye. Kaugnay nito, nasakop na rin ng US forces ang air space ng Iraq matapos makubkob ang Rashid Internastional Airport sa south eastern Iraq. Pinaniwalaang nagtatago ngayon si Saddam sa kanyang &amp;quot;secret lungga&amp;quot; o underground city na hindi kayang wasakin ng bomb of all bombs o anumang pinakamalakas na bomba ng Amerika. (Ulat ni Ellen Fernando)</body>
<link>http://www.philstar.com/Article.aspx?articleId=202214&amp;publicationSubCategoryId=92</link>
</article>
<article>
<title>War plan ng Amerika sa Sulu, tuloy</title>
<author>Lilia Tolentino/Malou Escudero/Rudy Andal</author>
<date>
<month>April</month>
<day>10</day>
<year>2003</year>
</date>
<body>Itutuloy pa rin ng Amerika ang kanilang &amp;quot;war plan&amp;quot; sa Sulu upang ubusin ang natitirang galamay ng Al-Qaeda sa Pilipinas. Sa kanyang mensahe sa pagdiriwang ng Araw ng Kagitingan kahapon, muling iginiit ni Pangulong Arroyo ang pagsasama sa Sulu sa pagdaraos ng Balikatan 03-1 at sa iba pang mga lugar ng Central Mindanao. Sinabi ng Pangulo na matatag ang paninindigan ng pamahalaan na mabuwag ang pinag-uugatan ng terorismo at ang koneksiyon sa Sulu ay lubhang mahalaga sa adhikaing ito. Pansamantalang nabitin ang pagdaraos ng magkasanib na pagsasanay militar ng mga sundalong Kano at Pilipino sa Sulu dahil sa pagtutol ng mga residente na sa kanilang lugar idaos ang Balikatan at sa pangambang ipaghihiganti ng mga Muslim sa Sulu ang kanilang mga ninuno na pinatay ng mga sundalong Amerikano noong 1900. Ayon naman kina Sen. Aquilino Pimentel at Negros Occidental Rep. Apolinario Lozada, hindi imposibleng mangyari sa Pilipinas ang nagaganap na kaguluhan sa Iraq na kahit walang UN approval ay itinuloy ang giyera. Sinabi ni Sen. Pimentel na hindi pabor ang US na gawin sa ibang lugar ang Balikatan 03-1 kaya ipagpipilitan nito na gawin ito sa Sulu kung saan naroon ang matinding puwersa ng ASG, MILF at MNLF. Ayon kay Pimentel, hindi malayong gamitin ng US ang kanilang puwersa upang tuluyang wasakin ang nasabing mga grupo na tinukoy ng US na &amp;quot;terrorist groups.&amp;quot; Naniniwala naman si Rep. Lozada na sasali sa combat mission ang mga sundalong Kano, subalit nagbabala sa posibleng kapahamakan na danasin ng mga sundalong Amerikano sa kamay ng mga mamamayan sa Sulu. (Ulat nina Lilia Tolentino/Malou Escudero/Rudy Andal)</body>
<link>http://www.philstar.com/Article.aspx?articleId=202224&amp;publicationSubCategoryId=92</link>
</article>
<article>
<title>1 pang Pinay sa HK kritikal sa SARS</title>
<author>Jhay Mejias</author>
<date>
<month>April</month>
<day>10</day>
<year>2003</year>
</date>
<body>Kinumpirma ng Department of Labor and Employment (DOLE) na isa pang Pinay sa Hong Kong ang nasa malubhang kalagayan ngayon dahil sa SARS. Ang Pinay na tinawag lamang sa inisyal na CY ay kasalukuyang nasa intensive care unit. Kasabay nito, isang executive order na ang binabalangkas ng DFA na nagbabawal sa mga Pinoy na bumiyahe sa HK dahil sa SARS. Aminado naman ang WHO na taon pa ang bibilangin bago makahanap ng gamot sa SARS. Posibleng hindi pa rin makatuklas ng vaccine o lunas sa sakit na ito. At habang nagkukumahog ang WHO, patuloy namang nananalasa ang SARS kung saan umabot na sa 103 ang namamatay habang 2,671 ang naitalang nahawahan sa buong mundo. Sinabi naman ni acting Labor Sec. Manuel Imson na mataas ang porsiyento ng mga nagagamot ng SARS lalo na kapag ito ay naagapan. Kailangan lamang na maging maingat at alerto ang lahat ng mga OFW na nasa ibat ibang bansa na mayroong outbreak ng killer pneumonia. Pinayuhan niya ang mga ito na kapag mayroong kakaibang naramdaman o mga sintomas ng SARS ay agapan ito at agad magpatingin sa mga doktor para maiwasan na lumala ang kanilang kalagayan. (Ulat ni Jhay Mejias)</body>
<link>http://www.philstar.com/Article.aspx?articleId=202231&amp;publicationSubCategoryId=92</link>
</article>
<article>
<title>2 seamen na may SARS itinapon sa dagat</title>
<author>Joy Cantos</author>
<date>
<month>April</month>
<day>10</day>
<year>2003</year>
</date>
<body>Dalawa umanong Filipino seamen na lulan ng barkong naglalayag sa Singapore ang itinapon na lamang sa dagat sanhi ng pagkasawi sa Severe Acute Respiratory Syndrome o SARS. Base sa report, may ilang kababayang seafarers na umano ang namamatay sa barko na hinihinalang ang sakit na SARS ang dahilan at sa takot na kumalat ang virus ay itinatapon na lamang sa dagat ng kanilang mga kasamahang Filipino seafarers. Naalarma naman ang DFA at DOLE sa balita at kasalukuyan nang pinaiimbestigahan sa Philippine Seafarers Group ang bagay na ito. Dahil dito kaya nanawagan si Dr. Troy Gepte, head ng Informatics Unit ng DOH sa lahat ng mga Pinoy seamen na naglalayag lulan ng mga dayuhang barkong bumibiyahe sa ibayong dagat partikular na sa mga nagtataglay ng sintomas ng SARS na sumailalim sa quarantine. Sinabi ni Gepte na mas mabuting sumailalim agad sa quarantine ang mga seamen upang mabatid kung nagtataglay ang mga ito ng SARS at ng sa gayon ay hindi na makahawa pa ng kanilang mga kasamahan. (Ulat ni Joy Cantos)</body>
<link>http://www.philstar.com/Article.aspx?articleId=202237&amp;publicationSubCategoryId=92</link>
</article>
<article>
<title>'Di pa tapos ang laban  Bush</title>
<author>Ellen Fernando</author>
<date>
<month>April</month>
<day>11</day>
<year>2003</year>
</date>
<body>Sa kabila ng pagbubunyi ng mga Iraqis sa pagbagsak ng rehimen ni Saddam Hussein, sinabi kahapon ni US President George Bush na hindi pa panahong magdeklara ng &amp;quot;Victory&amp;quot; o panalo dahil hindi pa alam kung buhay o patay si Hussein. Kahit itinuturing ng marami na bagsak na ang diktadurya ni Hussein, sinabi ni Bush na kailangan pa ring maging maingat. &amp;quot;We view the development with cautious optimism,&amp;quot; ani Bush. Samantala, sinabi rin ni US Defense Sec. Donald Rumsfeld na &amp;quot;there are lots of fighting to be done and well finish the job.&amp;quot; Hindi raw titigil ang laban hangggat may nalalabing elementong tapat kay Hussein. May mga di kumpirmadong ulat na si Hussein at isa sa kanyang mga anak ay tumakas na sa Baghdad. Sinasabing nasa Syria ito, sugatan at nagtatago. Inamin naman mismo ni Iraqi Ambassador to UN Mohammed al-Duri na tapos na ang laban at suko na siya. Pero, tuloy pa rin ang pambobomba ng coalition forces at target nila ngayon ang paghahanap sa mga mapamuksang sandata ni Hussein. Nagbigay ng pabuya ang US sa makapagtuturo sa weapon of mass destructions ni Saddam. Sunud-sunod pa rin ang pag-alis at pagdating ng bomber planes at bawat dumarating ay inaalisan ng basyo ang ibinagsak at pinapalitan ng bomba. Samantala, di na makontrol ang lumalalang gulo at nakawan sa Baghdad ng mga mamamayang Iraqis. Unang pinagbalingan ng mga sibilyan ay ang mga rebulto ni Saddam sa Basra. Pinaglaruan ng mga ito ang mukha ng kanilang lider at lahat ng makitang estatwa o litrato ay winawasak. Dito nila ibinuhos ang 25 taong kinimkim nilang galit sa rehimen. (Ulat ni Ellen Fernando)</body>
<link>http://www.philstar.com/Article.aspx?articleId=202324&amp;publicationSubCategoryId=92</link>
</article>
<article>
<title>NAIA hiling gawing stopover ng international airlines</title>
<author>Butch Quejada</author>
<date>
<month>April</month>
<day>11</day>
<year>2003</year>
</date>
<body>Hiniling kahapon ng mga international airline companies sa Pilipinas na makapag-stopover sa Ninoy Aquino International Airport terminals 1 at 2 ang kanilang mga eroplano sa halip na sa Hong Kong Chep Lap Kok International Airport magpalipas ng gabi ang kanilang mga crew sa takot na mahawahan ng SARS. Humihingi din ng discount sa landing fees ang mga kumpanya ng eroplanong lalapag sa NAIA. Pinag-aaralan na ng Manila International Airport Authority, Department of Tourism, Civil Aeronautics Board at Air Transportation Office ang bagay na ito bago magpalabas ng kanilang desisyon. Napag-alaman na kinansela na ng Philippine Airlines ang flight PR 318 na bumibiyahe sa HK simula sa April 11, 14, at 15. Kinansela din ng Cathay Pacific flight CX 903 ang biyahe nito sa HK. Sa huling ulat, tumaas na sa bilang na 2,722 ang bilang ng mga taong apektado ng killer pneumonia. Dahil dito, nagdagdag ng anim na duktor at siyam na nurses ang Bureau of Quarantine sa terminal 1 at 2 upang lalong matiyak na walang makakalusot na pasaherong may sintomas ng SARS. Itinalaga din ng MIAA ang isang ambulansiya sa tarmac upang dito na diretsong dalhin ang pasaherong may SARS. Inaalam din kung dapat ispreyan ng disinfectant ang bagahe ng mga pasaherong dumarating buhat sa Singapore, Thailand Hong Kong, China, Canada at iba pang bansang positibo sa killer virus. (Ulat ni Butch Quejada)</body>
<link>http://www.philstar.com/Article.aspx?articleId=202335&amp;publicationSubCategoryId=92</link>
</article>
<article>
<title>P28-B sobrang singil ng Meralco ibalik  SC</title>
<author>Grace dela Cruz/Ely Saludar</author>
<date>
<month>April</month>
<day>11</day>
<year>2003</year>
</date>
<body>Pinagtibay kahapon ng Supreme Court ang November 2002 ruling nito na nag-uutos sa Manila Electric Co. (Meralco) na isoli sa mga consumer nito ang may P28 bilyong sobrang singil sa kuryente mula February 1994 hanggang sa kasalukuyan. Sa 21-pahinang resolution ng Third Division, pinal na ibinasura ng SC ang motion for reconsideration ng Meralco hinggil sa naunang hatol na refund sa sobrang singil sa kuryente. Sinabi nito na walang karapatan ang nasabing kumpanya ng kuryente na taon-taon magtaas ng singil. Ipinaliwanag nito na hindi magiging patas para sa iba ring mga kumpanya na humingi ng taas sa singil sa kanilang mga serbisyo at produkto kapag kinatigan ang nasabing kahilingan ng Meralco. Iginiit pa ng SC na hindi rin ito kumbinsido kaugnay sa nilalaman ng motion ng Meralco na legal ang ginawa nilang pagsasama ng buwis sa singilin sa mga consumers base na rin sa mga batas na kinopya sa Estados Unidos. Binigyang diin ng SC na walang karapatan ang Meralco na ipasa sa mga consumers ang singil sa kanila ng gobyerno na operating taxes at income taxes na umaabot sa P0.167 kada kilowatt hour. Una nang ipinalabas ng SC ang desisyon kung saan ay inatasan nito ang Meralco na ibalik ang kanilang sobrang singil sa kuryente dahil wala silang karapatan na ipatong ito sa mga consumers. Tiniyak naman ng Malaca&amp;ntilde;ang na ipatutupad nito ang pinal na desisyon ng Korte Suprema . Naniniwala ang Palasyo na masusing pinag-aralan ng SC ang desisyon para sa interes ng publiko. Minaliit din ng Palasyo ang babala ng Meralco na maaapektuhan ang kanilang serbisyo na magreresulta ng malawakang brownout. (Ulat nina Grace dela Cruz/Ely Saludar)</body>
<link>http://www.philstar.com/Article.aspx?articleId=202341&amp;publicationSubCategoryId=92</link>
</article>
<article>
<title>Dahil sa SARS: Simbahan sa Singapore bawal magkumpisal at mangomunyon</title>
<author>Jhay Mejias</author>
<date>
<month>April</month>
<day>11</day>
<year>2003</year>
</date>
<body>Dahil sa paglaganap ng Severe Acute Respiratory Syndrome (SARS) sa bansang Singapore, sinuspinde ng isang Simbahang Katoliko doon ang pagsasagawa ng indibidwal na pagkukumpisal at pagkomunyon, bagkus ay magsasagawa na lamang ang mga pari ng mass blessing. Sa ulat na ipinalabas ng World Health Organization (WHO), ang direktiba ay para sa pag-iingat lamang ng mga pari dahil sa &amp;quot;close contact&amp;quot; na nagaganap kapag nangungumpisal ang isang tao. Bukod sa pagkukumpisal at pangongomunyon, karamihan ng simbahang Katoliko doon ay nagpapatupad na ng pagbabawal ng pagkamay at ang pagbibigay ng komunyon sa mga church-goers. Imbes na ilagay ang ostiya sa dila, sa palad na lamang ibibigay ng pari para makaiwas na mahawahan ng SARS. (Ulat ni Jhay Mejias)</body>
<link>http://www.philstar.com/Article.aspx?articleId=202347&amp;publicationSubCategoryId=92</link>
</article>
<article>
<title>500 Pinoy peace keepers ipadadala sa Iraq</title>
<author>Lilia Tolentino</author>
<date>
<month>April</month>
<day>11</day>
<year>2003</year>
</date>
<body>Inihahanda na ng Department of Foreign Affairs ang isang executive order para sa pagpapadala ng 500 miyembrong humanitarian team sa Iraq para tumulong sa rehabilitasyon ng naturang bansa. Ayon kay DFA Sec. Blas Ople, kabilang sa peace keepers ay mga doktor, nurse, sundalo at pulis. Bukod sa humanitarian mission, may 100,000 trabaho din ang mabubuksan para sa mga Pilipinong manggagawa na tutulong sa konstruksiyon ng mga nawasak na pasilidad at gusali sa Iraq. Ang unang 30 araw na gastos ng 500 peacekeeping personnel ay sasagutin ng pamahalaan at pagkaraan nito, maaring sagutin na ng US, UN o ng bagong pamahalaan sa Iraq ang gastusin sa mga ipadadalang miyembro ng misyon. (Ulat ni Lilia Tolentino)</body>
<link>http://www.philstar.com/Article.aspx?articleId=202353&amp;publicationSubCategoryId=92</link>
</article>
<article>
<title>'Unexplained wealth' ng DENR chief pinabubusisi sa PAGC</title>
<author></author>
<date>
<month>April</month>
<day>11</day>
<year>2003</year>
</date>
<body>Pormal nang hiniling kay Presidential Anti-Graft Commmission Chairman Dario Rama na imbestigahan si Environment and Natural Resources Sec. Elisea Gozun sa diumanoy unexplained wealth dahil sa biglang pagtaas ng mahigit P20M ng salapi nito matapos italaga sa puwesto ni Pangulong Arroyo. Sa sulat kay Rama ng isang Teddy Reyes, ng Extremadura st., Sampaloc, Manila noong Abril 8, 2003, isa pang kinukuwestiyon kay Gozun ay ang biglang pagbawi nito sa Department Administrative Order 17 na salungat sa panuntunang maka-mahirap ng administrasyong Arroyo. Ang DAO 17 ay inisyu ni dating DENR Sec. Heherzon Alvarez, ang pinalitan ni Gozun sa puwesto. Ipinagbabawal ng DAO 17 ang pangingisda ng tinatawag na commercial fishers sa loob ng 15-kilometro mula sa pampang na inilaan sa maliliit na mangingisda. Binawi ni Gozun ang DAO 17 dalawang araw bago siya kumpirmahin ng CA bilang kapalit umano ng kanyang kumpirmasyon matapos maghatag ng malakas na lobby ang mga commercial fishers.</body>
<link>http://www.philstar.com/Article.aspx?articleId=202359&amp;publicationSubCategoryId=92</link>
</article>
<article>
<title>GMA sa OFWs: 'Wag muna umuwi</title>
<author>Lilia Tolentino</author>
<date>
<month>April</month>
<day>12</day>
<year>2003</year>
</date>
<body>Umapela si Pangulong Arroyo sa mga Pilipinong nasa ibang bansa na ipagpaliban muna ang kanilang balak na pag-uwi sa Pilipinas kung nararamdaman nilang mayroon silang Severe Acute Respiratory Syndrome (SARS). Sa isang panawagang pinalabas sa mga Pinoy sa mga bansang apektado ng SARS, sinabi ng Pangulo na wala siyang intensiyong pigilan sa pag-uwi ngayong Semana Santa ang mga kababayan natin para magbakasyon. Pero dapat anyang alalahanin nila ang kapakanan ng kanilang mga mahal sa buhay na maaaring mahawa ng SARS kung uuwi silang hindi pa magaling sa karamdaman. &amp;quot;If you feel you might be sick or a carrier of SARS, please stay where you are and wait out the course of recovery. This is the sacrifice I am asking for the sake of our country, and I shall be greatful for your forbearance,&amp;quot; anang Pangulo. Nauna rito ay nagpalabas ang pamahalaan ng travel advisory na nagpapayo sa mga manlalakbay na Pilipino na huwag munang magtungo sa Hong Kong at Guandong, China para makaiwas sa misteryosong sakit na nakamatay na ng 111 katao habang 2,888 ang kumpirmadong dinapuan. Inirekomenda rin ng Department of Foreign Affairs ang pagpapatupad ng 30 araw na suspensiyon sa pagpapadala ng mga manggagawa sa Hong Kong. Nilinaw ng Malaca&amp;ntilde;ang na ang travel advisory ay hindi dapat na ikasama ng loob ng China. (Ulat ni Lilia Tolentino)</body>
<link>http://www.philstar.com/Article.aspx?articleId=202442&amp;publicationSubCategoryId=92</link>
</article>
<article>
<title>Alien na may SARS nakalusot sa RP</title>
<author>Lilia Tolentino/Jhay Mejias/Butch Quejada</author>
<date>
<month>April</month>
<day>12</day>
<year>2003</year>
</date>
<body>Sa kabila ng todong paghihigpit sa seguridad ng Department of Health sa pagbabantay sa pagpasok ng Severe Acute Respiratory Syndrome (SARS) sa bansa ay nalusutan pa rin ito. Kinumpirma kahapon ni Pangulong Arroyo na nakarating na nga sa bansa ang sakit na SARS pero ang isang pasyenteng dinapuan ng misteryosong sakit ay gumaling na matapos i-quarantine sa isang ospital simula pa noong Abril 1. Hindi na kinilala ang ospital kung saan nagpagamot ang 64-anyos na dayuhang lalaki na pabalik-balik ng Manila at Hong Kong. Ang dayuhan ay nakaramdam ng mga sintomas ng SARS kaya nagkusang loob ito na magpatingin sa doktor na dahilan upang matukoy ng araw ding iyon na positibo ito sa virus. Sinabi ng Pangulo na bagaman inihayag ng WHO na ang isang carrier ng SARS virus ay puwede nang hindi makahawa 48 oras pagkaraang bumaba na ang lagnat, inatasan din niya ang DOH na obserbahan pa sa pagamutan ang naturang pasyente sa loob ng isang linggo. Ipinagmalaki ng Pangulo na ang kasong ito ay nagpapakita lamang na puwede namang masugpo ang karamdaman kung naagapan ang pagpapagamot. (Ulat nina Lilia Tolentino/Jhay Mejias/Butch Quejada)</body>
<link>http://www.philstar.com/Article.aspx?articleId=202452&amp;publicationSubCategoryId=92</link>
</article>
<article>
<title>Iraqis sa bansa iimbestigahan</title>
<author>Ely Saludar</author>
<date>
<month>April</month>
<day>12</day>
<year>2003</year>
</date>
<body>Iniutos kahapon ng Malaca&amp;ntilde;ang ang mas malawak at masusing imbestigasyon laban sa mga Iraqi sa Pilipinas na hinihinalang terorista. Ayon kay National Secuirty Adviser Roilo Golez, ito ay matapos bumagsak na ang Baghdad kung kaya wala nang inaalala pa ang Pilipinas sa diplomatic complications. Sinabi ni Golez na malayang makakapagsagawa na ng imbestigasyon ang mga awtoridad at matututukan ang mga intelligence reports na posibleng ginamit ng gobyerno ni Saddam Hussein ang kanilang diplomatic organizations para tumulong sa mga teroristang grupo. Kasama rin sa iimbestigahan ay ang mga taga-Iraqi Embassy hinggil sa mga anti-war rallies sa bansa. (Ulat ni Ely Saludar)</body>
<link>http://www.philstar.com/Article.aspx?articleId=202459&amp;publicationSubCategoryId=92</link>
</article>
<article>
<title>Virus ng SARS tukoy na</title>
<author>Jhay Mejias</author>
<date>
<month>April</month>
<day>12</day>
<year>2003</year>
</date>
<body>Tukoy na ng mga dalubhasa sa Amerika ang virus na sanhi ng sakit na SARS. Batay sa World Health Organization (WHO), tinawag na Urbani virus ang taglay na mikrobyo ng killer pneumonia bilang pagkilala kay Dr. Carlo Urbani, kauna-unahang doktor na nakadiskubre ng nasabing sakit. Ang virus na nagmula sa corona virus na nagiging sanhi ng lagnat, ubo at sipon, ay natukoy 30 araw bago masawi ang isang pasyenteng mayroon nito. Nakakuha sila ng samples mula sa namatay na pasyente. Si Urbani, 46, ay isang eksperto sa communicable disease na nakabase sa Hanoi, Vietnam bilang public health program ng WHO sa Cambodia, Laos at Vietnam. Nasawi ito noong Marso 28, 2003 makaraang mahawa sa isang pasyente na mayroong SARS na namatay din sa naturang sakit. Dahil sa pagkatuklas ng virus ng SARS, mapapadali na ang pagtukoy sa gamot na makakasugpo sa naturang sakit. (Ulat ni Jhay Mejias)</body>
<link>http://www.philstar.com/Article.aspx?articleId=202465&amp;publicationSubCategoryId=92</link>
</article>
<article>
<title>$40-B yaman ng Iraq hinahanap na ng US</title>
<author>Ellen Fernando</author>
<date>
<month>April</month>
<day>12</day>
<year>2003</year>
</date>
<body>Hinahanap na ng Amerika ang mga kayamanan ng Iraq na itinago at ibinangko ni Iraqi President Saddam Hussein sa parteng Asia at Latin America. Ayon sa US, isa-isa na nilang pinigil ang mga assets ng Iraq kasabay ng paghahanap pa sa bilyong pera na ibinangko sa ibat ibang bansa. Ang nasabing pondo ay ilan lamang sa perang pumapasok sa kaban ng Iraq mula sa mga pinagbebentahang yamang langis nito sa buong mundo at sa miniminang sulphur. Ang Iraq ang pumapangalawa sa mga bansang nagsusuplay sa buong mundo ng langis. Sinasabing 5% sa total na pinagbebentahan ng kanilang produktong langis ay ipinopondo naman ni Saddam sa paggawa ng unconventional weapons o mapamuksang armas. Nabatid na may $605 milyon assets ng Iraq ang kasalukuyang naka-freeze sa Britain habang umaabot naman sa $305 milyon sa France ang pinigil. Kapag nahanap ang yaman ng Iraq, ibibigay ito sa mga mamamayan nito mula sa bubuuing interim government. Kaugnay nito, hindi pa rin sumusuko ang mangilan-ngilang tropang Iraqis kahit bumagsak na ang Baghdad. Dalawang Kano ang napatay ng biglang atakihin ng mga loyalista ni Saddam. Nagpapahinga ang mga tropa ng US 3rd Infantry Division ng bigla silang pagbabarilin. Kahit ang armored personnel carrier ay binanatan din. (Ulat ni Ellen Fernando)</body>
<link>http://www.philstar.com/Article.aspx?articleId=202471&amp;publicationSubCategoryId=92</link>
</article>
<article>
<title>Di dapat mangamba sa Balikatan 03-1</title>
<author>Danilo Garcia</author>
<date>
<month>April</month>
<day>12</day>
<year>2003</year>
</date>
<body>Hindi sasabak sa combat operation ang mga sundalong Amerikano sa isasagawang Balikatan 03-1 sa Sulu. Iginiit ni Defense Secretary Angelo Reyes na walang dapat ipangamba ang mga tutol sa naturang RP-US military exercise dahil mismong si US Ambassador Francis Ricciardone ang nagsabi na hindi sasali sa combat operation ang mga tropang Kano. &amp;quot;Whatever role we play, we wont be coming here to do combat,&amp;quot; paniniyak ni Ricciardone. Nagpahayag ng pangamba ang ilang kongresista, senador at militantenng grupo na mas lumala pa ang tensiyon sa pagitan ng mga tropa ng pamahalaan at mga separatista at ekstremistang Muslim kapag idinaos ang joint military exercise sa nabanggit na lalawigan. Ayon kay Reyes, layon ng war exercise na palakasin ang kakayahan ng mga Pilipinong sundalo sa paglaban sa mga teroristang grupo na tumutulong sa mga rebeldeng Muslim sa pagsasagawa ng mga karahasan sa ibat ibang lugar sa Mindanao. Bukod sa technical at training support para sa mga sundalo, kaakibat din ng joint military training ang milyun-milyong dolyar na socio-economic package ng US para sa mga mamamayan at lugar na pinagdarausan ng nasabing aktibidad. (Ulat ni Danilo Garcia)</body>
<link>http://www.philstar.com/Article.aspx?articleId=202476&amp;publicationSubCategoryId=92</link>
</article>
<article>
<title>GMA pinuri ng House solons sa pagsuporta sa Amerika</title>
<author>Malou Escudero</author>
<date>
<month>April</month>
<day>12</day>
<year>2003</year>
</date>
<body>Nanawagan sa sambayanang Pilipino ang mga mambabatas sa Mababang Kapulungan na magkaisa at suportahan si Pangulong Arroyo dahil sa naipakita nitong mahusay na inisyatibo at pagpapasya sa Iraq crisis. Nagkakaisang pinuri nina Reps. Prospero Pichay, Robert Ace Barbers, Leovigildo Banaag, Prospero Nograles at Amado Espino ang pagsanib ni Pangulong Arroyo sa Coalition of the Willing kaugnay ng gulo sa Iraq. &amp;quot;The Presidents handling of the Iraqi crisis is a textbook example of bold yet responsible leadership,&amp;quot; ani Rep. Barbers. Sinabi naman ni Rep. Pichay na dapat lamang papurihan si Arroyo sa kanyang policy stand at suklian ito ng suporta gayong papasok na ang global community sa mas mahirap na post-war period sa rehabilitasyon ng Iraq. Para kay Rep. Banaag, ang matatag na pagsuporta ng Pangulo sa US ay nagpapakitang siya ay less of a politician at more of a statesman, at naglalagay sa kanya sa hanay ng mga pinuno ng daigdig na tumahak sa daang mahirap at di popular pero napatunayang tama ang kinalabasan ng digmaan. Ayon kay Rep. Nograles, ang pagsama ng Pilipinas sa Coalition of the Willing ay magbubukas ng mga pagkakataon sa ating mga manggagawa at negosyante kapag nagsimula na ang rehabilitasyon ng Iraq, lalot tayo ang nanguna sa pagpapahayag ng suporta sa paglusob ng Amerika sa Iraq. Ang pagbaba ng Social Weather Station (SWS) rating ng Pangulo ang kapalit ng isang di popular ngunit tumpak na pagharap sa isyu ng Iraq, wika naman ni Rep. Espino. Naniniwala ang mga kongresista na tataas ang survey ratings ng Pangulo dahil sa pagkapanalo ng Coalition of the Willing. (Ulat ni Malou Escudero)</body>
<link>http://www.philstar.com/Article.aspx?articleId=202478&amp;publicationSubCategoryId=92</link>
</article>
<article>
<title>Pinoy bibitayin sa Malaysia</title>
<author>Ellen Fernando</author>
<date>
<month>April</month>
<day>13</day>
<year>2003</year>
</date>
<body>Nakatakdang bitayin ngayong araw ang isang overseas Filipino worker sa Malaysia na na-convict dahil sa kasong drug trafficking makaraang matapos na ang ibinigay na 30-day reprieve o pagpapaliban sa execution ng Malaysian government. Kahapon ay hindi pa nagpapalabas ng panibagong kautusan ang Malaysia kung bibigyan pa ng tsansang mabuhay si Andy Baginda, 28, tubong Brgy. Bucana, Siocon, Zamboanga del Norte o itutuloy ngayon ang pagpapatupad ng parusang bitay o death by hanging. Si Baginda ay nakatakda sanang bitayin noong Marso 14, 2003 subalit base na rin sa kahilingan ng pamahalaan sa pamamagitan ng Department of Foreign Affairs (DFA) at ni Pangulong Arroyo ay nagbigay ng pagkakataon ang Deputy Prime Minister ng Malaysia na pag-aralan ang kaso nito. Subalit, wala pa ring kasagutan ang Malaysian Foreign Affairs sa liham ng magulang ni Baginda na ipinadala sa embahada ng Pilipinas sa Malaysia sa pamamahala ni Ambassador Luis Cruz na humiling na pababain na lamang ang hatol o parusa sa kanilang anak. Si Baginda ay hinatulan noong 1998 ng korte ng Malaysia dahil sa kasong drug trafficking matapos na mahulihan ng may 811 gramo ng marijuana noong Disyembre 13, 1996. Sinabi ni Baginda sa kanyang magulang na hindi niya kailanman ginawa na magtulak ng ipinagbabawal na gamot kundi na-set-up lamang ito. Ipinasa lamang umano sa kanya ng isang lalaki ang bag na may lamang marijuana at ilang sandali ay may dumating na Malaysian police at siya at inaresto. (Ulat ni Ellen Fernando)</body>
<link>http://www.philstar.com/Article.aspx?articleId=202570&amp;publicationSubCategoryId=92</link>
</article>
<article>
<title>US nanakot na aatras sa Balikatan</title>
<author>Joy Cantos</author>
<date>
<month>April</month>
<day>13</day>
<year>2003</year>
</date>
<body>Binantaan umano ng mga matataas na opisyal ng Estados Unidos ang pamahalaan at ang mga opisyal ng Armed Forces of the Philippines (AFP) na aatras sa pagdaraos ng Balikatan 03-1 ngayong taon kung di rin lamang sa lalawigan ng Sulu na kilalang balwarte ng mga bandidong Abu Sayyaf Group (ASG) gagawin ang venue. Sa isinagawang pagpupulong ng US military officials na kinatawan ng 3rd Marine Division sa pamumuno ni Major Gen. Joseph Weber at mga top officials sa Camp Aguinaldo, ipinagpilitan umano ng grupo ni Weber na sa Sulu idaos ang RP-US joint military exercises sa halip na sa ibang lugar. Ang suhestiyon ng AFP na huwag na umano sa Sulu idaos ang Balikatan 03-1 ay labis na ikinairita ni Weber kung saan nagtaas pa umano ito ng boses sa pakikipagtalo sa mga matataas na opisyal ng militar at nagbantang iaatras na lamang ang war games ngayong taon kapag hindi sila napagbigyan. &amp;quot;If you dont want it (Balikatan 03-1) in Sulu then let us not have it this year. The United States is facing more pressing issues than this,&amp;quot; sabi ni Weber. Matapos ang argumento ay nagkasundo rin ang magkabilang panig na gawin sa Western Mindanao ang Balikatan 03-1 na kinabibilangan ng Sulu, Basilan, Tawi-Tawi at Zamboanga Peninsula. Nauna nang tinutulan ng ilang sektor ang pagdaraos ng Balikatan sa Sulu dahil pinagdududahan na sasabak sa &amp;quot;combat mission&amp;quot; ang tropang Kano. Ang Sulu na kilalang balwarte ng mga bandidong ASG ang orihinal na napiling lugar para pagdausan ng Balikatan 03-1 matapos ang tagumpay ng Balikatan 02-1 sa Basilan. Ang ASG ay sinasabing may kaugnayan umano sa Jemaah Islamiyah ni Osama bin Laden. Pansamantalang nabitin ang naturang joint exercise dahil sa pangamba ng mga residente na ipaghihiganti ng mga Muslim sa Sulu ang kanilang mga ninuno na pinatay ng mga sundalong Kano. Magugunita na sa ilalim ng liderato ni US Gen. John Pershing ay minasaker ng mga ito ang libong Sulue&amp;ntilde;os noong taong 1903. (Ulat ni Joy Cantos)</body>
<link>http://www.philstar.com/Article.aspx?articleId=202583&amp;publicationSubCategoryId=92</link>
</article>
<article>
<title>Manda sumugod sa HK</title>
<author>Butch Quejada</author>
<date>
<month>April</month>
<day>13</day>
<year>2003</year>
</date>
<body>Nagtungo kahapon ng umaga sa Hong Kong si Manila International Airport Authority (MIAA) general manager Edgardo Manda upang makipag-ugnayan sa kanyang mga counterpart para tiyakin na walang makakarating na pasahero na posibleng apektado ng sakit na Severe Acute Respiratory Syndrome (SARS) sa Manila. Ito ay kaugnay ng iniulat ni Pangulong Arroyo na mayroon ng kaso ng SARS sa bansa na ang naapektuhan ay isang 64-anyos na lalaking Caucasian na nagmula sa Hong Kong. Subalit ang pasyente, ayon sa Pangulo ay papagaling na at maaari nang lumabas sa hindi tinukoy na ospital. Sinabi ni Manda na lubhang mahalaga umano na sa &amp;quot;point of origin&amp;quot; pa lamang ay mapigil na ang sinuman na posibleng may SARS dahil mas malaki umano ang panganib na maaring idulot nito kung hahayaan pa itong sumakay ng eroplano at makisalamuha sa ibang pasahero. Binigyang diin ni Manda na ang kasalukuyang sistema na pinaiiral sa NAIA ay epektibo naman dahil sa ang mga pasahero ay dumadaan sa masusing pagsusuri mula pa lamang sa airline counter ng bansang pinagmulan nito. Sa oras na makitaan ng anumang sintomas ng SARS ang isang pasahero habang naglalakbay ang eroplano, obligasyon umano ng mga tauhan ng airlines na agad nitong ipaalam sa mga awtoridad sa Maynila para kaagad na maihiwalay ito o di kaya ay hindi na ito pababain pa. (Ulat ni Butch Quejada)</body>
<link>http://www.philstar.com/Article.aspx?articleId=202587&amp;publicationSubCategoryId=92</link>
</article>
<article>
<title>Rules of court di nasunod</title>
<author></author>
<date>
<month>April</month>
<day>13</day>
<year>2003</year>
</date>
<body>Malamang na madis-bar umano ang isang hukom ng Dasmari&amp;ntilde;as Metropolitan Trial Court dahil sa hindi nito pagtupad sa rules of court sa kaso ng syndicated estafa nina MMG chairman Ervin Mateo at Ethel Mateo-Bartolome. Sa pahayag ni Atty. Lope Moreno, abogado ng mga Mateo, alinsunod sa rules of court, ang isang kaso kapag naisampa sa korte, ang mga respondent nito ay kailangang ipatawag sa loob ng 3 araw upang makuhanan ng pahayag kaugnay ng kasong isinampa dito. Ang mga respondent sa anumang kaso ay isasailalim mula sa preliminary investigation at kapag nakakuha ng sapat na katibayan (probable cause) na nagdidiin sa mga akusado sa kaso, ang mga ito ay maaaring maisyuhan ng warrant of arrest para madakip. Sa kaso umano ng mag-pinsang Mateo, hindi man lamang sila naisubpoena sa loob ng 3 araw na grace period at hindi man lamang naisailalim sa preliminary investigation ng korte bago pa man sila naisyuhan ng warrant of arrest ni Dasmarinas MTC Judge Lorinda Toledo. Kinuwestyon din ng kampo ni Mateo kung bakit ang MTC ang nag-isyu ng warrant dito sa kasong syndicated estafa sa halip na ang Regional Trial Court na may hurisdiksyon sa ganitong kaso. Magugunitang si Ervin ay nabilanggo sa bisa ng warrant of arrest ni Judge Toledo ng MTC sa Para&amp;ntilde;aque City samantalang si Ethel ay nahuli sa Maynila. Bunsod ng mga technicalities, nagsampa ng motion to inhibit, motion to reconsideration at lifting ng warrant of arrest ang abugado ng mga akusado. Sinabi naman ni Toledo na pag-aaralan pa umano niya ang naturang mga petisyon bago magpalabas ng desisyon hinggil dito.</body>
<link>http://www.philstar.com/Article.aspx?articleId=202596&amp;publicationSubCategoryId=92</link>
</article>
<article>
<title>Syria uupakan din</title>
<author>Reuters at ni Ellen Fernando</author>
<date>
<month>April</month>
<day>14</day>
<year>2003</year>
</date>
<body>Nangangamba ang bansang Syria na baka ito ang susunod na salakayin ng US-British coalition dahil pinaghihinalaang nagtatago sa pinaghahanap na Presidente ng Iraq na si Saddam Hussein. Reaksyon ito ni Syrian Foreign Minister Farouq al-Shara sa babala ni US State Sec. Colin Powell na tumigil ang Syria sa pagtatago sa mga dapat iharap sa hustisya. Inaakusahan din ng US ang Syria na nagbibigay ng military assistance sa Iraq, bagay na itinanggi ni al-Shara. Binalaan ni Powell ang Damascus na huwag kanlungin ang mga taong nagmula sa Baghdad na pinaghahanap ng allied forces. Iginiit ni al-Shara na walang basehan ang lahat ng akusasyon ng US na tinutulungan ng Syria si Saddam. Sa kasaysayan, ang Syria ay isa sa mga naitalang kaanib at sumusuporta sa Iraq. Binigyan ng Iraq ang Syria ng military troops, mga sandata at kagamitan habang kasagsagan ng Arab-Israeli war noong 1973. Sa patuloy na military action laban sa Israel, ipinasya ng Iraq ang tigil-putukan o ceasefire upang matapos ang 1973 conflict at tinutulan ang interim agreements sa pakikipagnegosasyon ng Egypt at Syria kasama ang Israel noong 1974-1975. Sa Damascus at Cairo nagtago si Saddam na kaanib na noon ng Baath Nationalist Party matapos na isagawa ang assassination attempt kay General Abdul Karim Kassem, ang military president ng Iraq noong 1959. Nabigyan pa ng asylum sa Cairo ang tumakas na si Saddam bago nagbalik sa Iraq noong 1963. Samantala, magsasagawa ng serye ng pagpupulong ang mga US officials at Iraqi opposition leaders sa loob at labas ng Iraq upang ilatag ang plano at pagsusulong ng interim government sa Iraq matapos na mapabagsak ang rehimen ni Saddam. Nagbabala naman si Egypt President Hosni Mubarak sa posibilidad na magkaroon ng civil war sa Iraq mula sa mga magkakaaway na Muslim Sunnis at Shiites, kabilang na ang Kurds dahil sa matagal nang magkakahiwalay na paniniwala at ipinaglalaban. Sinabi ni Mubarak na may tsansa na magkasagupa ang mga nabanggit na grupo at maging daan aniya ng pagkakahiwa-hiwalay ng mga Iraqis. Ang mga Shiites ay binubuo ng 60 porsyento sa 26 milyon na populasyon ng Iraq habang milyon-milyon din ang Sunnis na kinaaaniban ni Saddam mula sa Baath. Kahapon ay nilusob na rin ng 1st Marine Expeditionary troops ang Tikrit na siyang balwarte ni Saddam. Ang bayan ng Tikrit ay ang nalalabing malaking lugar na posibleng pinagtataguan din ni Saddam sa kanyang secret lungga na hindi pa nasasakop ng allied forces matapos na ma-kontrol ang Al-Basrah, Kirkuk, Baghdad at An-Nasiriyah. (Ulat ng Reuters at ni Ellen Fernando)</body>
<link>http://www.philstar.com/Article.aspx?articleId=202697&amp;publicationSubCategoryId=92</link>
</article>
<article>
<title>Pagbisita ni GMA sa US tuloy na</title>
<author>Ely Saludar</author>
<date>
<month>April</month>
<day>14</day>
<year>2003</year>
</date>
<body>Kinumpirma ng Malaca&amp;ntilde;ang matutuloy ang gagawing state visit ni Pangulong Gloria Macapagal-Arroyo sa Estados Unidos. Sinabi ni Presidential spokesman Ignacio Bunye na bagamat wala pang itinakdang petsa ay gusto na ng US na isagawa ang state visit ng Pangulo. Ayon kay Bunye, muling inungkat ni US President George W. Bush ang pagbisita ng Pangulo sa pag-uusap ng dalawa sa telepono. Nauna rito, naudlot ang pagbisita ng Pangulo sa US matapos na simulan ng US coalition forces noong Marso 20 ang paggiyera sa Iraq. Samantala, magsisimula ngayon hanggang bukas ang pagsasagawa ng Pangulo at mga miyembro ng Gabinete ng dalawang araw na spiritual retreat sa Antipolo kaugnay sa Semana Santa. Sa mensahe ng Pangulo, dapat aniyang magmuni-muni ang lahat ng Pilipino at gunitain ang pagkamatay ni Kristo. (Ulat ni Ely Saludar)</body>
<link>http://www.philstar.com/Article.aspx?articleId=202711&amp;publicationSubCategoryId=92</link>
</article>
<article>
<title>Mga Canadian doktor gagawa ng vaccine vs SARS</title>
<author>Jhay Mejias</author>
<date>
<month>April</month>
<day>14</day>
<year>2003</year>
</date>
<body>Dahil sa masusing pag-aaral ng mga dalubhasa sa Canada, makakatuklas na ang mga ito ng vaccine na pipigil sa pagkalat ng virus na lumilikha ng Severe Accute Respiratory Syndrome (SARS). Ayon sa Wolrd Health Organization (WHO), natukoy na ng mga dalubhasa ng Canada ang genetic code ng SARS makaraan ang masusing pag-aaral mula sa mga nakuhang samples o ispesimen ng mga naging biktima ng nasabing nakamamatay na sakit. Ang mga samples ay mula sa 12 laboratories na nakuha sa ibat ibang parte ng mundo na mayroong outbreak ng SARS. Sinabi ng WHO, ang pagkatuklas sa Urbani virus na dahilan ng SARS ay mas matindi pa sa mga viruses na corona at paramyxo. Samantala, sinabi ni DOH Sec. Manuel Dayrit na kinokonsidera pa rin ng WHO na ligtas sa SARS ang Pilipinas. Nabatid sa findings ng isang 64-anyos na dayuhang pinagsususpetsahan na may SARS na nakapasok sa bansa na pneumonia ang sakit nito base sa resulta ng kanyang x-ray subalit wala naman siyang respiratory difficulties. Ipinayo na manatili muna sa ospital ang dayuhan habang inoobserhan ang kanyang kalagayan. Kaugnay nito, patuloy pa rin na kinukumbinsi ng DOH si Ilocos Norte Gov. Bong-Bong Marcos na i-urong nito ang naging desisyon na suspensyon sa mga biyahe ng Laoag International Airlines (LIA) dahil sa pangambang mapasukan ng pasaherong may SARS ang nasabing lalawigan. Ayon kay Dr. Consorcia Lim-Quizon, OIC ng National Epidemiologist Center ng DOH , kinukumbinsi pa rin nila si Marcos upang iatras ang kautusan nito na hindi papasukin sa LIA ang mga eroplanong lalapag mula China, Hong Kong, Singapore, Vietnam, Indonesia, Thailand at Malaysia na maipatutupad ngayong araw. (Ulat ni Jhay Mejias)</body>
<link>http://www.philstar.com/Article.aspx?articleId=202714&amp;publicationSubCategoryId=92</link>
</article>
<article>
<title>Pinoy na bibitayin sa Malaysia di sasagipin</title>
<author>Ely Saludar/Ellen Fernando</author>
<date>
<month>April</month>
<day>14</day>
<year>2003</year>
</date>
<body>Nanindigan ang Malaca&amp;ntilde;ang na huwag nang sagipin ang Overseas Filipino Worker na si Andy Baginda na nahatulan ng bitay sa Malaysia dahil sa kasong drug trafficking. Natapos na ang 30-days reprieve ni Baginda, ng Siocon, Zamboanga del Norte at kahapon ang pagpapataw ng parusang kamatayan dito. Habang sinusulat ang ulat na ito, wala pang maibigay ang Department of Foreign Affairs sa kaganapan sa Malaysia kung natuloy ang eksekusyon. Ipinauubaya naman ng Malaca&amp;ntilde;ang sa Malaysian government ang desisyon at magiging kapalaran ni Baginda. Ipinaliwanag ni Presidential Spokesman Ignacio Bunye na noong una ay humingi ng reprieve ang Malaca&amp;ntilde;ang sa Malaysian government subalit nang malaman ng Pangulo na sangkot ito sa illegal drugs ay hindi na ipupursige ng Pilipinas ang apela para masagip sa bitay si Baginda. Si Baginda na isang undocumented OFW ay hinatulan ng death by hanging ng Malaysian court noong 1998 matapos na mahulihan ng 811 gramo ng marijuana sa Kota Kinabalu noong Disyembre 31,1996. Mariin namang itinanggi ni Baginda ang akusasyon at sinabi nitong naging biktima lamang siya ng set-up ng isang lalaki. (Ulat nina Ely Saludar/Ellen Fernando)</body>
<link>http://www.philstar.com/Article.aspx?articleId=202722&amp;publicationSubCategoryId=92</link>
</article>
<article>
<title>4 kidnaper tiklo, 2 katao nasagip</title>
<author>Rose Tamayo</author>
<date>
<month>April</month>
<day>15</day>
<year>2003</year>
</date>
<body>Naaresto ng Valenzuela City Police ang apat na mga miyembro ng kilabot na kidnapping syndicate at nailigtas ang dalawa nilang biktima sa isinagawang operasyon kamakalawa ng umaga sa nasabing lungsod. Arestado sina Norodin Odin, 23; Bencer Welao, 19; Jeffrey Maragiar, 19 at Berna Edres, 20 na pawang tubong Maguindanao at residente ng Cantillion st., Malabo, Bgy. Maysan, Valenzuela City. Hindi na nagawa pang manlaban ng mga suspek matapos na mapaikutan ng pulisya ang hideout ng mga ito. Base sa ulat, dakong alas-7 ng gabi nitong nakaraang Abril 9 ay naglalakad ang dalawang biktimang sina Johaira Tucalo, 25, ng Dasmari&amp;ntilde;as, Cavite at Norfia Salic, 23, kapwa negosyante ng alahas sa kahabaan ng Roxas blvd. Para&amp;ntilde;aque City ng biglang lapitan ng limang armadong suspek. Dalawa sa mga suspek, isa ay babae na pawang naka-uniporme ng pulis ang tumutok ng baril sa mga biktima at puwersahang isinakay sa isang taxi habang sumakay naman sa hiwalay na sasakyan ang mga kasama nito na nagsilbing lookout. Dinala ang mga biktima sa Cantillon st., Sitio Malabo, Bgy. Maysan at dito nananghingi ang mga suspek ng halagang P70,000 ransom, subalit nagmakaawa ang mga biktima na ibaba ito sa P50,000. Naalarma naman ang mga residente sa presensiya ng mga suspek sa naturang lugar dahilan para isa sa mga ito ang tumawag sa police hotline 117. Mabilis na nagsagawa ng surveillance ang grupo ni Valenzuela police chief Supt. Jose Marcelo. Bandang alas-6 ng umaga nitong Linggo ay nilusob ng Northern Police District (NPD) rescue team sa pamumuno ni Insp. Salvador dela Cruz ang kuta ng mga suspek at nasukol ang apat. Nabawi ng pulisya ang dalawang biktima na umanoy nagawa pang molestiyahin ng mga suspek. Kasalukuyan pang tinutugis ang lider ng grupo na iniulat na nagtatago sa isang lugar sa Quezon City. (Ulat ni Rose Tamayo)</body>
<link>http://www.philstar.com/Article.aspx?articleId=202817&amp;publicationSubCategoryId=92</link>
</article>
<article>
<title>Bibitaying Pinoy may 1 linggo pa</title>
<author>Ellen Fernando</author>
<date>
<month>April</month>
<day>15</day>
<year>2003</year>
</date>
<body>May nalalabi pang isang linggong pag-asa ang overseas Filipino worker na si Andy Baginda para di muna maisalang sa bitayan matapos ihayag ng Malaysian government na pag-aaralan pa ng Malaysian Federal Board kung itutuloy o hindi ang execution nito. Ayon kay Atty. Rainier Mamangun, ng Department of Foreign Affairs-Migrant Workers Affairs Office, matapos ang 30-day reprieve ay nakatakda sanang bitayin si Baginda noong Linggo, Abril 13, 2003. Pero nilinaw ni Mamangun na hindi ipinagpaliban ang execution kay Baginda dahil sa paggunita ng Semana Santa kundi dahil posibleng tumagal ng isang linggo ang gagawing proseso ng board sa kaso. Ang resulta ay ipapalabas ng Malaysian Federal Bureau of Prison at ipadadala naman sa central prison sa Kota Kinabalu kung saan nakapiit si Baginda. Sa kasalukuyan, hinihintay pa rin ang sagot ng Malaysian Foreign Affairs sa sulat ng mga magulang ni Baginda na bigyan ng pagkakataong mabuhay ang kanilang anak at babaan na lamang ang hatol dito. Ito na lamang ang nalalabing pag-asa ni Baginda matapos ihayag ng Malaca&amp;ntilde;ang na hindi na aapela pa ang Pilipinas sa Malaysia upang masagip ang OFW matapos na ihayag ni Pangulong Arroyo na hindi na ito makikialam dahil illegal drugs ang kinasasangkutan ni Baginda. Si Baginda ay hinatulan ng Sabah court ng death by hanging matapos na makuhanan ng may 811 gramo ng marijuana. (Ulat ni Ellen Fernando)</body>
<link>http://www.philstar.com/Article.aspx?articleId=202821&amp;publicationSubCategoryId=92</link>
</article>
<article>
<title>Flavier aatras sa pagka-presidential race</title>
<author>Rudy Andal</author>
<date>
<month>April</month>
<day>15</day>
<year>2003</year>
</date>
<body>Nakahanda si Senator Juan Flavier na umatras sa presidential race upang pagbigyan ang kandidatura ni Sen. Ramon Magsaysay, Jr. Ito ang lantarang sinabi ni Flavier nang hingan ng reaksiyon kung nakahanda siyang isakripisyo ang ambisyon na maging presidente ng bansa kung may kaalyado siyang tatakbo sa nasabing posisyon. Gayunman, sinabi nito na kung darating ang araw na mataas ang kanyang popularity rating, may sapat siyang pondo para tumakbo sa eleksiyon, may malakas na pangangatawan at kung pipilitin siya ng People Power Coalition (PPC) na maging standard bearer ay pipiliin na lamang niyang ipagpatuloy ang pagtakbo sa halalan. Ngayong panahon ng Semana Santa ay taimtim umano niyang pag-iisipan kung tatakbo pa o hindi. Bukod kay Magsaysay, ang iba pang makakalaban ni Flavier upang maging presidential candidate ng PPC ay sina Senate President Franklin Drilon, Vice President Teofisto Guingona at Sen. Loren Legarda. (Ulat ni Rudy Andal)</body>
<link>http://www.philstar.com/Article.aspx?articleId=202831&amp;publicationSubCategoryId=92</link>
</article>
<article>
<title>SARS made-detect sa Thermoscan Test</title>
<author>Joy Cantos</author>
<date>
<month>April</month>
<day>15</day>
<year>2003</year>
</date>
<body>Sa wakas nakahanap na ng solusyon ang mga opisyal ng Ninoy Aquino International Airport (NAIA) upang mabilis na matukoy ang sinumang indibidwal na posibleng carrier ng Severe Acute Respiratory Syndrome (SARS) sa pamamagitan ng Thermoscan test. Ayon kay Manila International Airport Authority (MIAA) general manager Edgardo Manda, ang thermoscan test, isang makabagong screening device na sinimulang gamitin kahapon sa mga pasaherong umaalis at dumarating sa bansa ay isang mabisang paraan upang makatiyak na hindi makakalusot sa bansa ang SARS o killer pneumonia. Ang kulay puting instrumento ay maliit lamang na kasya sa kamay. May kakayahan itong magdetect kung ang isang pasahero ay may lagnat na isa sa sintomas ng SARS. Sinabi ni Manda na sa halip na quarantine o isolation sa mga pasahero na karaniwang umaabot sa isang linggo para malaman kung infected ng SARS ay dadaan na lamang ang mga ito sa mandatory thermoscan test na higit na mabilis na malalaman ang resulta. Ang Pilipinas ay hindi pa napapabilang sa mga SARS-infected countries ngunit kabilang na ito sa listahan ng 30 bansa na itinuturing na may probable cause o suspected SARS cases. (Ulat ni Joy Cantos)</body>
<link>http://www.philstar.com/Article.aspx?articleId=202835&amp;publicationSubCategoryId=92</link>
</article>
<article>
<title>Sugarol, batugan at adik na mister gagamiting ground sa annulment</title>
<author>Rudy Andal</author>
<date>
<month>April</month>
<day>15</day>
<year>2003</year>
</date>
<body>Nais ni opposition Senator Tessie Aquino-Oreta na isama ang mga sugarol, adik at batugan bilang puntos para sa annulment ng kasal ng mag-asawa. Sinabi ni Oreta na masyado umanong malabo ang nilalaman ng Family Code, partikular ang definition ng &amp;quot;psychological incapacity&amp;quot; kung kaya bumabagal ang proseso ng hiwalayan sa korte. Sa ilalim ng Family Code, tanging ang &amp;quot;psychological incapacity&amp;quot; lang ang kasama pero hindi partikular ang mga rason kung anong klase ang nasa ilalim nito. Simula nang ipalabas ang Executive Order No. 229 o ang Family Code may 3 taon na ang nakaraan, binaha umano ang korte ng mga petisyon para sa annulment ng kasal subalit nahirapan naman ang korte sa pagdedesisyon dahil parang sinadya ng mga bumalangkas ng code na palabuin ang definition ng psychological incapacity. Nais ng senadora na maamyendahan ang Article 36 ng nasabing batas upang maituring na pyschologically incapacitated ang mga asawang drug adik, lulong sa pagsusugal, tamad at may violent behavior. Sa panukala ni Oreta, sinabi nito na dapat na isali rin ang pagiging bayolente ng lalaki o babae sa anak, pag-abandona sa asawa, madalas na pangangaliwa, ayaw sumiping, homosexuality, sobrang kabobohan at immaturity. Nais ding ibaba ni Oreta ang bilang ng taon ng pagkakatunton ng mga pagkakamali ng isang partido. Sa kasalukuyan mayroon limang taon ang kailangan para mag-file ng ligal na separasyon. Nais ni Oreta na gawin itong dalawa lamang mula ng matuklasan nila na may diperensiya ang kanilang pagsasama. (Ulat ni Rudy Andal)</body>
<link>http://www.philstar.com/Article.aspx?articleId=202842&amp;publicationSubCategoryId=92</link>
</article>
<article>
<title>Special Report: Ang buhay, kapangyarihan at pagbagsak ni Saddam</title>
<author>Ni Ellen Fernando</author>
<date>
<month>April</month>
<day>15</day>
<year>2003</year>
</date>
<body>(Unang Bahagi) Paano ba nagsimula ang isang Saddam Hussein, anak ng isang magsasaka na naging Pangulo, tinaguriang authoritarian president ng Iraq simula 1979 at methodical Arab leader ng 20th century at kinilala sa buong mundo bilang makapangyarihan at mapanganib dahil sa pagtatago ng mga mapamuksang armas sa Iraq? Si Saddam, isang Sunni Muslim, ay isinilang noong Abril 28, l937 mula sa pinakamahirap na angkan sa Al Awja, bayan ng Tikrit sa hilagang Baghdad at pinalaki ng kanyang ina at mga kaanak matapos na maagang maulila sa ama. Sa murang edad, natuto na si Saddam na magnakaw ng itlog, manok at iba pang pagkain upang may maisubo lamang ito at ng kanyang pamilya. Siya ay illiterate o hindi marunong bumasa at sumulat mula nang maabot niya ang edad na 10. Isang araw, narinig nito na isa sa kanyang pinsan ang marunong sumulat at bumasa. Nainggit ito hanggang sa hilingin nito sa ina na mag-aral para matuto. Lumipat ang pamilya Hussein sa Baghdad noong 1955 at dito nagsimula si Saddam na masangkot sa pulitika at sumapi sa oposisyong Baath Party, isang Arab nationalist movement sa Iraq. Dahil sa likas na abilidad at talino, madaling natuto si Saddam sa mga galaw at operasyon ng Baath party na kumukontra sa gobyerno hanggang sa planuhin nito ang tangkang asasinasyon kay Gen. Abdul Karim Kassem, isang military president ng Iraq noong 1959. Si Kassem ang nagpasimuno ng coup d etat noong Hulyo 14, l958 sa Iraq na naging dahilan upang iproklama na isang Republic ang Iraq. Napatay noon sa sagupaan ng mga separatista at pulisya si King Faisal II, ang crown prince at si Nuri as-Said, dating prime minister ng Iraq na hinirang na premier ng Arab Union. Nang isagawa ang planong asasinasyon, kapwa nasugatan sina Saddam at Kassem sa gun battle kaya napilitan si Saddam na tumakas patungong Damascus (Syria) at Cairo. Naging magulo ng mga sandaling iyon ang pulitika sa Iraq dahil na rin sa pinaiiral na Arab nationalism. Hindi naniniwala si Saddam sa Arab nationalism kaya pinagtangkaan nito at ng kanyang mga kasamahan na iligpit si Kassem. (Itutuloy)</body>
<link>http://www.philstar.com/Article.aspx?articleId=202844&amp;publicationSubCategoryId=92</link>
</article>
<article>
<title>Syria positibo sa bio-chem</title>
<author></author>
<date>
<month>April</month>
<day>16</day>
<year>2003</year>
</date>
<body>SYDNEY (AFP) - Kumpirmado na naipuslit ng Iraq patungong Syria ang mga mapamuksang biological at chemical weapons nito. Sa pahayag ni dating chief UN weapons inspector Richard Butler, sinuportahan nito ang pahayag ng US na tumulong ang Syria sa pagtatago ng mapamuksang mga armas ng Iraq at mismong siya ang nakakita ng ebidensiya dito. Ayon kay Butler, nakita niya ang intelligence ng pamunuan niya ang UN team sa Iraq mula 1997 hanggang 1999. &amp;quot;I was shown some intelligence information, from overhead imagery and so on, that the Iraqis had moved some containers of stuff across the border into Syria. We had reason to believe that those were containers of chemical weapons and perhaps some other weapons,&amp;quot; ani Butler sa ABC Radio. Bagaman tutol sa giyera sa Iraq, nagbigay ng kanyang pananaw si Butler hinggil sa isyu sa gitna na rin ng akusasyon ng Estados Unidos na kinakanlong ng Syria ang mga matataas na lider ng Iraqi, sumusuporta sa terorismo at nag-iingat ng weapons of mass destructions. Una nang sinabi ni US President George Bush na malaki ang hinala ng US intelligence na ang Syria ay may nakaimbak na chemical weapons, kabilang ang nakamamatay na nerve gas sarin. Nagbabala pa ito sa Damascus na huwag payagan ang sinumang tumatakas na senior Iraqi leaders na makapasok sa Syria. Itinanggi naman ng Syria ang akusasyon at sinabing nililihis lang ng Washington ang atensiyon para hindi mapansin ang nangyayaring gulo at nakawan sa Iraq. Ayon naman kay Australian Foreign Minister Alexander Downer, alam din ng Canberra ang intelligence report na ang Iraqi weapons, kabilang ang chemical weapons, ay naipuslit na sa Syria. Sa kabila nito, malabo umanong maging sentro naman ng military attack ang Syria, sa pagsabing ang diplomatic pressure ay nasa Damascus dahil sa hinayaan nitong bukas ang kanilang border sa Iraq at payagang makapasok dito ang tumatakas na Iraqi leaders.</body>
<link>http://www.philstar.com/Article.aspx?articleId=202924&amp;publicationSubCategoryId=92</link>
</article>
<article>
<title>Libu-libong Pinoy OPAs sa Japan wala nang trabaho</title>
<author></author>
<date>
<month>April</month>
<day>16</day>
<year>2003</year>
</date>
<body>Tinatayang madadagdagan pa ang mahigit kumulang na 20,000 Filipino overseas performing artists (OPAs) ang maaaring mawalan ng hanapbuhay ngayong taon sa gitna ng walang tigil na pagpapasara sa mga entertainment joints sa Japan at kung hindi kikilos ang mga kinauukulang kawani ng gobyerno maaaring tuluyan nang maalis ang naturang industriya at lumala ang unemployment problem ng bansa. Ito ang tinuran kahapon ni OFW Party List Rep. Omar Fajardo sabay ng paghihikayat sa mga kinauukulan na tulungan ang mga OPAs na matagal-tagal nang nagtitiis sa upak sa kanilang propesyon sa bansang tinaguriang Land of the Rising Sun. Sa isang sulat ng Makabagong Artista Foundation (MAF) sa dating OFW na miyembro ng Kamara, sinabi ng MAF na nagsimula ang paghihigpit sa mga clubs noong nakalipas na taon nang maupo itong si Tokyo Immigration Bureau chief Hidenori Sakanaka sa puwesto. Nagsagawa ito diumano ng kempetai-style raids sa clubs upang walisin ang illegal aliens ngunit nahagip din pati documented entertainers at nasara ang may 200 production companies. Kasunod nito ang pagi-inspection sa mga clubs kung saan kahit kaunting dumi lang diumano sa sahig ng CR ay agad nitong ipinapasara na umabot din sa may isang dosena bago pa nito ibinaba ang pagsusuri sa tamang buwis ng production companies. Itinatayang aabot na sa mahigit 200,000 Filipino performing artists ang nawalan ng hanapbuhay. Ayon sa Central Bank, nakapagbigay sa Philippine economy ng $450 million direct remittances ang mga inuupakang OPAs.</body>
<link>http://www.philstar.com/Article.aspx?articleId=202936&amp;publicationSubCategoryId=92</link>
</article>
<article>
<title>2003 budget ready na</title>
<author>Lilia Tolentino</author>
<date>
<month>April</month>
<day>16</day>
<year>2003</year>
</date>
<body>Nakatakdang lagdaan ni Pangulong Arroyo sa susunod na linggo ang pambansang budget para sa taong 2003 na nagkakahalaga ng humigit kumulang sa P804 bilyon. Ayon kay Budget Secretary Emilia Boncodin, pipirmahan ng Pangulo ang pambansang alokasyon sa Abril 23 na inaasahan niyang makakatulong ng malaki para mapondohan na ang ilang proyekto ng pamahalaan. Dahil sa pagkabigo ng Kongreso na matapos ang 2003 General Appropriations Act noong Disyembre, ang ginagamit pang pondo ng gobyerno ay ang alokasyon para sa 2002. Base sa pagtaya ni Boncodin, aabot sa P202 bilyon ang budget deficit bagaman mayroon naman anyang matitira pang pondo para tustusan ang mga proyektong nauukol sa pagpapaunlad ng sakahan, turismo, kalusugan at pagsasaayos ng kapayapaan. (Ulat ni Lilia Tolentino)</body>
<link>http://www.philstar.com/Article.aspx?articleId=202939&amp;publicationSubCategoryId=92</link>
</article>
<article>
<title>Perjury kay Ador</title>
<author>Gemma Amargo</author>
<date>
<month>April</month>
<day>16</day>
<year>2003</year>
</date>
<body>Sasampahan ng kasong perjury ng Department of Justice (DOJ) si dating Intelligence Service of the Armed Forces of the Philippines (ISAFP) witness Angelo &amp;quot;Ador&amp;quot; Mawanay dahilan sa pagbaligtad nito sa kanyang sinumpaang pahayag laban kay Senador Panfilo Lacson. Sinabi ni Justice Undersecretary at Witness Protection Program (WPP) chairman Jose Calida na ang ginawang pagbawi ni Mawanay ng kanyang mga statement under oath ay isang malinaw na pagsisinungaling. Dahilan dito kaya tinawag ni Calida si Mawanay na isang &amp;quot;polluted witness&amp;quot; dahil sa pagtanggal dito sa WPP bunsod na rin ng credibility problem nito kaya imposible na umano itong maibalik sa WPP matapos nitong lokohin ang gobyerno at paniwalain sa kanyang hindi makatotohanang mga pahayag. (Ulat ni Gemma Amargo)</body>
<link>http://www.philstar.com/Article.aspx?articleId=202949&amp;publicationSubCategoryId=92</link>
</article>
<article>
<title>Erap pinayagang mag-party sa Veterans</title>
<author>Malou Escudero</author>
<date>
<month>April</month>
<day>16</day>
<year>2003</year>
</date>
<body>Pinagbigyan kahapon ng Sandiganbayan Special Division ang kahilingan ni dating San Juan Mayor Jinggoy Estrada na makapagdaos ng isang birthday party ang kanilang pamilya sa loob ng Veterans Memorial Medical Center (VMMC) para sa ika-65 na kaarawan ng kanyang amang si dating Pangulong Joseph Estrada. Ayon kay Sandiganbayan Special Division acting chairman Edilberto Sandoval, hindi naghain ng pagtutol ang korte sa kahilingan ni Jinggoy dahil maituturing na isang family gathering ang gagawin ng mga Estrada. Sa isang sulat ni Jinggoy noong Abril 14, 2003, hiniling nito na payagan ng korte ang kanyang pamilya na maidaos ang birthday ng kanyang ama sa loob ng VMMC sa Abril 19, Sabado de Gloria. Ito ang ikalawang beses na magdiriwang ng kanyang kaarawan si Estrada sa loob ng ospital mula ng siya ay makulong. Para na rin sa seguridad ng dating pangulo, limitado ang mga bisita sa mga kamag-anak at malalapit na kaibigan nito. Pinadalhan na rin ng notice ng korte sina PNP chief Gen. Hermogenes Ebdane at Sandiganbayan sheriff Edgardo Urieta upang ipaalam ang isasagawang party at mapaigting ang seguridad sa Veterans. (Ulat ni Malou Escudero)</body>
<link>http://www.philstar.com/Article.aspx?articleId=202951&amp;publicationSubCategoryId=92</link>
</article>
<article>
<title>Ang buhay, kapangyarihan at pagbagsak ni Saddam (Ikalawang Bahagi)</title>
<author>Ni Ellen Fernando</author>
<date>
<month>April</month>
<day>16</day>
<year>2003</year>
</date>
<body>Nakakuha ng refuge o kanlungan si Saddam sa Cairo sa ilalim din ng suporta ng ilang matataas na opisyal doon dahil na rin sa kagustuhan ng mga Arab na magkaroon ng pagkakaisa sa kanluran. Gayunman, ang Estados Unidos at Britanya ay tutol umano sa naturang adhikain at pagkakaisa. Hindi sinayang ni Saddam ang pagkakataon at oras. Sa Cairo, ipinagpatuloy nito ang kanyang pag-aaral at kumuha siya ng abogasya kasabay ng kanyang mga aktibidades at komunikasyon sa Baath Party. Bumalik si Saddam sa Baghdad ng makapag-asawa noong l963 at tumayo bilang Asst. Secretary General ng Baath Party. Sa taon ding ito, nabuo muli ang planong kudeta mula sa palihim na suporta ng US upang ituloy ang naudlot na pagpapabagsak sa liderato ni Kassem. May mga ebidensyang hawak umano ang Iraqi government na ang mga ahente ng Criminal Investigation Agency (CIA) ay nakipag-ugnayan sa mga Iraqi army officers na sangkot sa coup. Nagtayo pa ng isang electronic command center sa Kuwait upang magsilbing daanan ng puwersa ng US at ibang grupo para lamang maisulong ang kanilang plano. Nagbigay pa umano ang CIA sa Baath Party ng listahan ng mga personalidad na ililikida upang isiguro ang kanilang tagumpay. Magkasundo at maganda pa ang relasyon ng Amerika at Baath Party ng mga panahong iyon at nagbibigayan pa ang mga ito ng intelligence information. Nagregalo ang Baath Party sa US ng isang modelong MIG fighter jet at tangke na gawa sa Soviet Union nang ialok ng mga ito bilang kapalit sa suporta na pabagsakin si Kassem. (Itutuloy)</body>
<link>http://www.philstar.com/Article.aspx?articleId=202957&amp;publicationSubCategoryId=92</link>
</article>
<article>
<title>RP gagawing sentro ng US vs terrorism</title>
<author>Malou Rongalerios-Escudero</author>
<date>
<month>April</month>
<day>17</day>
<year>2003</year>
</date>
<body>Nagbabala kahapon si Negros Occidental Rep. Apolinario Lozada kaugnay sa mga indikasyon na gagawing sentro ng anti-terrorism operations ng Amerika sa Southeast Asia ang Pilipinas sa sandaling magsimula na ang Balikatan 03-1. Ayon kay Rep. Lozada, chairman ng House committee on foreign relations, isa sa mga nakakabahalang indikasyon ay ang napaulat na plano kaugnay sa RP-US military exercise kung saan maraming tropa ng militar ang ipapakalat sa Western Mindanao, pagsasagawa rin ng Balikatan sa Luzon at Visayas, at ang napakalaking bilang ng American troopers na lalahok sa exercise. Ayon sa ulat ng Pentagon, ang Balikatan ngayong taon ay lalahukan ng nasa 350 US Special Forces na idadagdag sa 400 sundalong Kano na kasalukuyang nasa Zamboanga at 1,000 US Marines na nasa mga US battleships sa karagatan ng Sulu. Isang Pentagon official din na hindi binanggit ang pangalan ang nagsabi na wala umanong limitasyon ang Balikatan 03-1 at hindi ito isang exercise. Pero sinabi ni Lozada na maliwanag na isang foreign intervention ang pagpasok ng tropa ng Amerikano sa bansa at labag ito sa Konstitusyon. Nangangamba din si Lozada na muling maghihimagsik ang mga Moro sa Sulu sa sandaling makilahok sa combat operation ng militar ang mga tropang Kano. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=203030&amp;publicationSubCategoryId=92</link>
</article>
<article>
<title>31 Pinoy sa Canada nakipaglamay lang may SARS na?</title>
<author>Jhay Mejias</author>
<date>
<month>April</month>
<day>17</day>
<year>2003</year>
</date>
<body>Kasalukuyang isinasailalim sa quarantine ang 31 Pilipinong hinihinalang mayroong Severe Acute Respiratory Syndrome (SARS) sa Canada. Sa panayam kay Overseas Workers Welfare Administration (OWWA) Administrator Virgilio Angelo, inilagay na sa quarantine ang 31 Pilipino sa loob ng 10 araw dahil sa pangambang nadapuan ang mga ito ng SARS matapos makipaglamay sa isang Pilipino na namatay sanhi ng hinihinalang killer pneumonia. Sa inisyal na ulat, nakipaglamay ang 31 Pilipino na pawang miyembro ng &amp;quot;Bukas-Loob sa Diyos&amp;quot; charismatic group noong Abril 1, 2003. Sa kasalukuyan, nakikipagkoordina ang pamahalaan sa health department ng Canada upang malaman ang sitwasyon ng mga naospital na biktima at ang mga isinailalim sa quarantine. Samantala, napasama na sa talaan ng World Health Organization (WHO) ang Pilipinas sa mga bansang mayroong &amp;quot;probable cause&amp;quot; ng SARS makaraang pumutok ang balita hinggil sa 64-anyos na dayuhan na na-confine sa ospital dahil sa hinalang mayroong killer virus ito. Gayunman, nilinaw ng WHO na hanggang sa kasalukuyan ay wala pang naitatalang positibong carrier nito. Kasama sa mga bansang may probable cause ng SARS ang Indonesia at Sweden habang nagkapagtala naman ng pinakamataas na bilang ng mga biktimang nahawahan nito ang China, Hong Kong, Singapore, Vietnam at Canada. (Ulat ni Jhay Mejias)</body>
<link>http://www.philstar.com/Article.aspx?articleId=203034&amp;publicationSubCategoryId=92</link>
</article>
<article>
<title>Refund ng P28-B overcharge ng Meralco di pa pinag-usapan</title>
<author>Lilia Tolentino</author>
<date>
<month>April</month>
<day>17</day>
<year>2003</year>
</date>
<body>Wala pang napagkakasunduan ang Manila Electric Company at Energy Regulatory Commission kung paano maibabaik sa mga consumer ng Meralco ang P28 bilyong sobrang singil sa kuryente mula pa noong 1994. Ayon kay ERC Chairman Manny Sanchez, wala pang pormal na mga rekomendasyon na naihaharap ang mga interesadong grupo kung paano ipatutupad ang desisyon ng Korte Suprema bagaman may ibang commissioner na nakatanggap na ng panukalang gawing shares of stock sa Meralco ang ibabalik na pondo. Sinabi ni Sanchez na hindi ganoon kadali ipatupad ang pagsasauli ng sobrang kinolekta ng Meralco dahil kailangan pang matukoy kung sinu-sino ang mga beneficiary nito. Bukod dito, sinabi pa ni Sanchez na wala pang naipapadalang kopya ang SC sa desisyon nitong i-refund ng Meralco ang P28B overcharge. (Ulat ni Lilia Tolentino)</body>
<link>http://www.philstar.com/Article.aspx?articleId=203044&amp;publicationSubCategoryId=92</link>
</article>
<article>
<title>Peacekeeping team sa Qatar at Kuwait dadalhin</title>
<author>Danilo Garcia</author>
<date>
<month>April</month>
<day>17</day>
<year>2003</year>
</date>
<body>Nilinaw kahapon ng pamunuan ng AFP na hindi mismo sa bansang Iraq ipadadala ang binuong peacekeeping at humanitarian team ng Pilipinas kundi sa mga katabing bansa nito gaya ng Qatar at Kuwait. Sinabi kahapon ni AFP Vice Chief of Staff Lt. Gen. Rodolfo Garcia na kasalukuyan nang pinag-uusapan ng AFP at ng US Armed Forces ang mga alituntunin at pribilehiyo o allowances ng mga sundalo at sibilyang tutulak sa Gitnang Silangan. Niliwanag rin nito na hindi sa Abril 25 aalis ang naturang grupo dahil sa matatagalan pa ito at posibleng lumipad sa Gulpo pagkatapos pa ng Mayo 15. Sinabi ni Garcia na kailangan pang mauna ang 9-man advance party na magsasagawa ng survey at reconnaisance sa mga lugar na pagdadalhan sa humanitarian team. Sasagutin naman ng Estados Unidos ang lahat na gagastusin ng mga humanitarian team mula sa transportasyon, pagkain, medical, gasolina at iba pa habang kailangan lamang magdala ng sariling armas at ibang mga equipment ang mga sundalo. Sinabi rin ni Garcia na kahit na walang mandate ang United Nations sa pagpapadala ng mga peacekeeping teams, tutulak pa rin ang 500 kataong grupo na binubuo ng 300 sundalo ng AFP, 100 miyembro ng PNP at 100 mga doktor, nurse at iba pang sibilyan. (Ulat ni Danilo Garcia)</body>
<link>http://www.philstar.com/Article.aspx?articleId=203048&amp;publicationSubCategoryId=92</link>
</article>
<article>
<title>Saddam, bin Laden, Abu Sabaya kinuha ng alien?</title>
<author>Malou Escudero</author>
<date>
<month>April</month>
<day>17</day>
<year>2003</year>
</date>
<body>Totoo kayang meron ding anti-US na mga alien at sila ang kumukuha sa mga kaaway ng Amerika kapag nasa bingit na ito ng pagkahuli? Ito ang naglalaro sa isipan ni Ilocos Norte Rep. Imee Marcos na labis na nagtataka kung saan na napunta ang mga teroristang kalaban ng Amerika katulad nina Saddam Hussein, Osama bin Laden at Abu Sabaya. Ayon kay Marcos, kahit anong gawin ng Amerika ay hindi pa rin nila mahuli-huli ang tatlong nabanggit na terorista o maipakita ang bangkay ng mga ito. Nasakop na ng US-led coalition forces ang Tikrit na hometown ni Saddam, pero hindi pa rin natatagpuan sa alin mang parte ng Baghdad o Tikrit si Saddam. Bukod kay Saddam, nauna na ring hinanap ng mga Amerikano sina Osama bin Laden at Abu Sabaya na sa kasamaang palad ay pare-parehong naglaho at tila nakakaalpas sa tuwing malapit na silang mahuli ng mga US forces. Kung matatandaan sa report ng CNN noong 1988, may unidentified flying object (UFO) daw na nakitang umaali-aligid sa ibabaw ng Baghdad habang patuloy nitong iniilagan ang mga bala mula sa anti-aircraft ng Iraqi Army. &amp;quot;Nakakatawa na pero hindi natin maiiwasang magtanong kung saan napunta ang mga teroristang kalaban ng Amerika,&amp;quot; pagtatanong pa ni Marcos. (Ulat ni Malou Escudero)</body>
<link>http://www.philstar.com/Article.aspx?articleId=203054&amp;publicationSubCategoryId=92</link>
</article>
<article>
<title>2 bihag ng Abu nakatakas</title>
<author>Joy Cantos at Roel Pare&amp;ntilde;o</author>
<date>
<month>April</month>
<day>20</day>
<year>2003</year>
</date>
<body>Matapos ang walong buwang pagkakabihag, nakatakas ang dalawa sa apat pang miyembro ng Jehovahs Witnesses na hostage ng mga bandidong Abu Sayyaf Group (ASG) nitong Biyernes Santo ng gabi sa kagubatan ng Patikul, Sulu. Batay sa ulat kay Brig. Gen. Romeo Tolentino, vice commander for operations ng AFP Southcom, sinamantala nina Emily Mantic at Cleofe Mantolo na makalingat ang kanilang mga bantay dakong 11:30 ng gabi kamakalawa at tumakas ang mga ito sa magubat at bulubunduking lugar ng Bunbun at Taglibi sa bayan ng Patikul. Mula rito, lakad at takbo ang ginawa ng dalawa hanggang sa sumakay sa jeepney at makarating sa Martirez highway sa Jolo, Sulu. Pagdating sa Jolo, dito sila natagpuan ng mga elemento ng 104th Brigade ng Phil. Army sa ilalim ng pamumuno ni Col. Alexander Aleo habang naglalakad sa kagubatan. Sa kasalukuyan ay dalawa pang kasamahan nila ang bihag na sina Norie Bendijo at Flora Mantolo gayundin ang hostage na Filipino-Chinese trader na si Gertrudes Tan ang hawak ng mga bandidong ASG. Magugunita na dinukot ng ASG ang walong miyembro ng Jehovahs witnesses na part-time dealer rin ng Avon cosmetics noong Agosto 20, 2002 sa Brgy. Kaunayan, Patikul, Sulu. Dalawa sa mga kasamahan ng mga ito na sina Lurimil Mantolo at Leonil Mantic ang pinugutan ng ulo ng ASG dalawang araw matapos na ang mga ito ay bihagin. Dalawa pa na mag-asawa ang pinalaya dahil mga Muslim. Nitong nakalipas na Linggo ay nakatakas rin ang Indonesian hostage na si Pieter Lerrich sa kagubatan ng Patikul, Sulu. Si Lerrich ang ikatlo sa mga Indonesian crewmen na matagumpay na nakapuslit sa mga abductors ng mga itong bandido. Kaugnay nito, sinabi naman ni AFP Chief of Staff Gen. Narciso Abaya na ang sunud-sunod na pagkakatakas ng mga hostage ay patunay lamang na nalulupig na ng militar ang ASG kaugnay na rin ng kautusan ni Pangulong Arroyo na durugin ang bandidong grupo at iligtas ang mga bihag. (Ulat nina Joy Cantos at Roel Pare&amp;ntilde;o)</body>
<link>http://www.philstar.com/Article.aspx?articleId=203152&amp;publicationSubCategoryId=92</link>
</article>
<article>
<title>Erap hindi na sanay magsapatos</title>
<author>Lilia Tolentino</author>
<date>
<month>April</month>
<day>20</day>
<year>2003</year>
</date>
<body>Pagkaraan ng dalawang taong pagkakakulong sa Veterans Memorial Medical Center, hindi na sapatos kundi tsinelas ang paboritong gamitin ni dating Pangulong Joseph Estrada. Sa panayam sa dating presidente na nagdiwang ng kanyang ika-66 taong kaarawan kahapon, inamin nito na sinubukan niyang magsuot ng sapatos kahapon sa selebrasyon ng kanyang birthday pero hindi pa nagtatagal na nakasuot ang itim na balat na sapatos ay nagpalit na siya ng tsinelas. &amp;quot;Sumasakit ang paa ko. Hindi na ako sanay magsapatos, siguro sa tagal ko nang nakakulong dito,&amp;quot; tumatawang pahayag ng dating pangulo. Ayon kay Estrada, mas maginhawa para sa kanya kung nakalitaw ang mga daliri niya sa paa. Bukod sa nakakasingaw, maginhawang nakakapagpahinga ang kanyang mga paa. Halatang pinaghandaan ng dating pangulo ang okasyon dahil bagong gupit ang kanyang buhok at mamula-mula ang kanyang pisngi na tila nagpa-skin peeling. Nakasuot siya ng pulang polo shirt at kulay abo na pantalon. (Ulat ni Lilia Tolentino)</body>
<link>http://www.philstar.com/Article.aspx?articleId=203162&amp;publicationSubCategoryId=92</link>
</article>
<article>
<title>Bagyong Amang nagbabanta pa rin sa Bicol Region</title>
<author>Joy Cantos</author>
<date>
<month>April</month>
<day>20</day>
<year>2003</year>
</date>
<body>Bagaman bahagyang humina ay patuloy pa ring nagbabanta ang tinaguriang superbagyong Amang sa Bicol Region habang tinutumbok na rin nito ang Southern at Central Luzon. Nabatid na lumihis pa-kanluran ang direksiyon ng bagyo at nabawasan ang bilis nito mula sa dating 11 kilometro kada oras ay naging 7 kilometer per hour na lamang ngayon na namataan may 650 layo sa silangang bahagi ng Daet, Camarines Norte. Sa ulat ng National Disaster Coordinating Council, kabilang sa posibleng tamaan ng bagyo ang Catanduanes, Samar, Camarines, Albay at Sorsogon gayundin ang Southern at Central Luzon. Makakaranas ang nasabing mga lugar ng malalakas na paghampas ng hangin at pagbuhos ng ulan dahil kumikilos si Amang sa lakas na 150 kph at may kasamang hanging 185 kph pa-kanlurang direksiyon ng Northern Luzon. Ang bagyo ay namataan sa layong 230 kilometro at inaasahang tatama sa silangan at hilagang silangan ng Daet, Camarines Norte ngayong gabi gayundin tatahak ito sa Baler, Aurora sa bilis na 170 kilometro sa silangan at timog silangan bukas ng gabi. Nananatili pa ring nakataas ang signal No.1 sa Catanduanes, Camarines, Albay, Sorsogon at maging ang lalawigan ng Samar. (Ulat ni Joy Cantos)</body>
<link>http://www.philstar.com/Article.aspx?articleId=203169&amp;publicationSubCategoryId=92</link>
</article>
<article>
<title>2,539 OFWs umaalis sa Pinas araw-araw</title>
<author>Malou Escudero</author>
<date>
<month>April</month>
<day>20</day>
<year>2003</year>
</date>
<body>Sa kabila nang kaguluhan sa Middle East at pagkalat ng Severe Acute Respiratory Syndrome (SARS), marami pa ring mga overseas Filipino workers ang lumalabas ng bansa na umaabot sa 2,539 araw-araw. Ayon kay Bayan Muna Rep. Crispin Beltran, simula noong taong 1957, nagsimula nang tumaas ang unemployment rate ng bansa at taun-taon itong lumalaki. Sa karagdagang labor force na 321,000 noong nakalipas na taon tanging 167,000 lamang ang nakakuha ng trabaho. Mayorya sa mga ito ay hindi nagtatrabaho sa manufacturing at agriculture sectors kundi sa own-account&amp;quot; o nagtayo ng sariling business. Hindi pa aniya kabilang dito ang mga bagong graduates ngayong Marso at Abril na inaasahang lalong magpapataas sa unemploymnet ng bansa. Sinabi ni Beltran na habang tumatagal ay patuloy na umaasa ang gobyerno sa overseas employment para siyang bumuhay sa naghihingalong ekonomiya ng Pilipinas. Sa halip na lumikha ng local employment, itinutulak pa umano ng pamahalaan ang maraming Pinoy na magtrabaho sa ibang bansa. (Ulat ni Malou Escudero)</body>
<link>http://www.philstar.com/Article.aspx?articleId=203175&amp;publicationSubCategoryId=92</link>
</article>
<article>
<title>'Money-bag' ni Saddam nakopo ng koalisyon</title>
<author>AFP at ni Ellen Fernando</author>
<date>
<month>April</month>
<day>21</day>
<year>2003</year>
</date>
<body>Bumagsak sa kamay ng US coalition forces ang dating finance minister ng Iraq na si Hikmat al-Azzawi matapos na madakip ng isang bagitong Iraqi police sa Baghdad kahapon. Iniulat din na nabawi ang halagang $650 milyong nakasilid sa mga selyadong aluminyong sisidlan sa isang di ibinunyag na lugar sa Baghdad. Hinihinalang ang nasamsam na salapi ay bahagi ng kayamanan mula sa pangungurakot ni Iraqi President Saddam Hussein. Si Azzawi ang nakatalang pang-lima sa ipinalabas na listahan ng United States na 55 most-wanted Iraqis na kasalukuyang sumasailalim sa manhunt operation. Matapos ang pagpapalabas ng talaan ay mismong ang Iraqi police na panibagong itinatag sa Baghdad ang nakipag-koordinasyon sa US forces at nagpasa kay Azzawi sa kustodya ng mga ito. Sinabi ni Major Rumi Nielson-Green ng US Central Command (Centcom) sa Qatar na nagpapakita lamang ito na nagsimula na ang Iraqi police na mapasakanila ang kontrol ng Iraq. Habang patuloy ang paghahanap kay Saddam, buhay man o patay, sumuko na rin sa US forces si Khala Khadr al-Salahat, isang miyembro ng Palestinian militant group Abu Nidal na kabilang sa listahan ng mga terrorist organizations. Kasabay nito, nanawagan ang mga kalapit bansa ng Iraq sa coalition forces na umalis na ang mga ito sa nasabing bansa matapos ang digmaan sa lalong madaling panahon upang mapasimulan na ang pagbuo ng interim government. Libu-libong Iraqis ang nagsimula nang ibalik ang kanilang trabaho at buksan ang mga shops at negosyo habang nag-aantabay at nakikibalita ang iba sa darating pang magandang kaganapan. (Ulat ng AFP at ni Ellen Fernando)</body>
<link>http://www.philstar.com/Article.aspx?articleId=203273&amp;publicationSubCategoryId=92</link>
</article>
<article>
<title>25 bansa na ang biktima ng SARS</title>
<author>Jhay Mejias</author>
<date>
<month>April</month>
<day>21</day>
<year>2003</year>
</date>
<body>Umabot na sa 25 bansa sa buong mundo kabilang ang Pilipinas ang nakapagtala na ng positibong kaso ng Severe Acute Respiratory Syndrome (SARS). Ayon sa World Health Organization (WHO), pinangangambahan nito na maaari pang lumawak sa buong mundo ang pagkalat ng epidemya dahil sa mabilis na pagkalat ng nasabing sakit na hindi pa natutuklasan ang lunas. Ang Hong Kong ang nangunguna sa listahan ng WHO na may pinakamataas na bilang ng nasawi sa SARS. May 81 katao na ang nasawi doon at umaabot sa 1,358 ang may sakit nito. Sa Estados Unidos, 220 ang hinihinalang may SARS habang 86 katao ang probable case nito. Sa Singapore, may 1777 ang may SARS at 16 ang naitalang patay dito. Umaabot naman sa 1,512 kaso ng SARS sa China, 65 ang patay; 132 kaso sa Canada; 5 SARS case sa France, anim sa Germany, tatlo sa Italy; dalawa sa Japan, isa sa Malaysia, tatlo sa Australia, 1 sa Pilipinas at 29 sa Taiwan, pawang wala pang naitatalang namamatay sa SARS. Sa Singapore mayroon ng isang herbal medicine na pinaniniwalang maaaring panlaban sa SARS. (Ulat ni Jhay Mejias)</body>
<link>http://www.philstar.com/Article.aspx?articleId=203284&amp;publicationSubCategoryId=92</link>
</article>
<article>
<title>Ang buhay, kapangyarihan at pagbaksak ni Saddam</title>
<author>Ellen Fernando</author>
<date>
<month>April</month>
<day>21</day>
<year>2003</year>
</date>
<body>Kakaiba ang naging papel ni Saddam sa liderato ni Iraqi pres. al-Bakr. Siya ang nangasiwa at namuno sa mga pangunahing domestic problems ng Iraq. Siya ang nakipag-negosasyon sa isang ka-sunduan noong 1970 sa pagitan ng separatistang Kurdish leaders para mabigyan sila ng autonomy. Ilang panahon ang nagdaan, wala ring nasunod sa kasunduan dahil na rin sa mga madudugong labanan sa pagitan ng rehimen at Kurdish groups. Pumapel si Saddam sa nationalization ng mga industriya ng langis, ang pangunahing pinagkukunan ng kabuhayan at kayamanan ng Iraq. Kinontrol na rin ni Saddam ang Peasant Department na siyang nangasiwa sa democratic system sa Iraq. Kinailangan noon na magtalaga ang gobyerno ng Iraq ng tatayong pinuno ng security system. Walang gustong kumuha ng puwesto at sinabi ng bawat mga opisyal na &amp;quot;This is a dirty job. I dont want it.&amp;quot; Agad na nagtaas ng kamay si Saddam at sinabi nitong &amp;quot;I want the job. Ill take over the security system&amp;quot;. Nakuha nito ang security system na tinawag na Department of General Relations hanggang sa palawigin niya ito. Ito rin ang simula ng pagkuha ng kapangyarihan ni Saddam sa buong Iraq. Si pres. al-Bakr na isang heneral ay isang mabuting tao, tahimik at relihiyoso, kabaligtaran ni Saddam. Dahil sa laki ng tiwala ni al-Bakr kay Saddam ay ipinagkatiwala nito lahat ng trabaho dahil na rin sa ipinakitang kasipagan nito. Nagtatrabaho si Saddam ng 18-oras sa isang araw dahil sa pagiging head ng Peasants Dept., pamumuno sa pakikipag-relasyon sa mga Kurdish, pinuno ng Iraq Committee on Oil Control at pinuno pa rin ng komite na kumukontrol sa relasyon ng Iraq sa Arab countries. Pati na rin ang mga sindikato ng mga manggagawa at elementong kriminal ay pinamunuan ni Saddam ng hindi nalalaman ni al-Bakr. Ang gusto ni Saddam, kapag may apppoinment ito ay dapat eksakto sa oras ang kausap. Kapag naantala o nauna sa takdang oras ang kanyang kausap ay kukuwestiyonin nito. &amp;quot;If you had an appointment with Saddam at three, you showed up at three. He is that organized. He is that methodical,&amp;quot; anang Iraqi official. (Ulat ni Ellen Fernando)</body>
<link>http://www.philstar.com/Article.aspx?articleId=203290&amp;publicationSubCategoryId=92</link>
</article>
<article>
<title>Nurse patay sa SARS sa San Lazaro Hospital</title>
<author>Jhay Mejias</author>
<date>
<month>April</month>
<day>22</day>
<year>2003</year>
</date>
<body>Naalarma ngayon ang Department of Health (DOH) dahil sa 254 katao na maaaring nahawahan ng Filipina nurse mula Canada na nasawi sa San Lazaro Hospital noong Lunes Santo dahil sa severe acute respiratory syndrome (SARS). Sa pulong balitaan kahapon, kinumpirma ni Health Sec. Manuel Dayrit ang pagkasawi ni Adela Catalon, 46, nursing attendant, makaraang lumabas sa autopsy ng Research Institute for Tropical Medicine (RITM) na positibo ito sa SARS virus. Dumating sa bansa si Catalon, isang Canadian citizen, noong Abril 4 mula sa Toronto, Canada para bisitahin ang ama niya sa bayan ng Alcala, Pangasinan at hanapan ng doktor dahil may sakit na cancer ito. Ipinasok si Catalon sa San Lazaro Hospital noong Abril 12 dahil nakaramdam ito ng mga sintomas ng SARS, ngunit makalipas ang dalawang araw ay namatay ito. Ayon kay Dayrit, nakuha ni Catalon ang kanyang sakit sa ina ng kanyang roomate na pinangalanan nilang DC sa Toronto na positibo din sa SARS, habang nakuha naman ng ina ni DC ang sakit sa isang Pinoy doctor na namatay na rin sa nasabing virus noong Biyernes Santo sa North York General Hospital sa Canada. Sinabi ni Dayrit na mula ng makauwi ng bansa si Catalon, umabot na sa 200 ang na-&amp;quot;casual contact&amp;quot; nito dahil nagtungo ito sa mga lalawigan ng Pangasinan, Tarlac, Baguio at Metro Manila. Samantala, 54 katao sa &amp;quot;close contact&amp;quot; ni Catalon na pawang mga kamag-anak nito ang binabantayan ngayon ng DOH. Kasama dito ang kanyang ama, driver, isang sanggol at 11-anyos na bata na kapitbahay nito na naka-confine ngayon sa RITM dahil positibo na ang mga ito sa sintomas ng SARS. Kasabay nito, nanawagan ang DOH sa 200 kataong nakahalubilo ni Catalon na magtungo na sa mga doktor at magpasuri kung positibo sila sa sakit na SARS upang hindi na makahawa pa ng ibang tao. &amp;quot;Alam ninyo kung sinu-sino kayo kaya pinapayuhan namin na magtungo kaagad kayo sa pagamutan,&amp;quot; ani Dayrit. Sa ngayon hindi pa rin tuwirang inaamin ng DOH na may positibong kaso na ng SARS sa bansa dahil wala pa ang resulta ng mga blood samples nina Catalon at ang 64-anyos na German national na sinasabing gumaling na sa SARS, na ipinadala sa Japan upang masusing masuri ng mga dalubhasa doon kung positibo talaga sa virus. Ang kaso ni AC ang kauna-unahang naitala ng WHO sa probable case ng SARS sa Pilipinas habang tatlong Pilipino na ang nasasawi sa ibang bansa na kinilalang sina Adela Dalingay na isang domestic helper sa HK, ang doktor na nasawi sa Canada at si Eulalio Samson na miyembro ng Bukas Loob sa Diyos charismatic group na namatay noong Abril 1 sa Toronto na pasyente ng namatay na doktor. (Ulat ni Jhay Mejias)</body>
<link>http://www.philstar.com/Article.aspx?articleId=203391&amp;publicationSubCategoryId=92</link>
</article>
<article>
<title>Perang galing sa SARS countries ididis-infect</title>
<author>Ellen Fernando/Butch Quejada</author>
<date>
<month>April</month>
<day>22</day>
<year>2003</year>
</date>
<body>Hindi na rin makakaligtas ang mga dolyar o anumang pera na magmumula sa mga bansa na apektado ng nakamamatay na severe acute respiratory syndrome (SARS) dahil ipasasailalim ito sa sanitation upang matiyak na mamamatay ang mikrobyo na taglay nito. Ayon sa pag-aaral, may posibilidad na makukuha rin sa mga pera ang SARS dahil sa pinagpapalit-palitan o pinagpapasa-pasahan ito ng ibat ibang kamay. Dahil dito, handa ang Manila International Airport Authority (MIAA) na magpatupad ng policy na kailangang madis-infect ang mga perang galing sa Hong Kong, China, Singapore, Vietnam, Canada at iba pang bansa na may kaso ng SARS. Ang mga dayuhan at mga balikbayan na papasok sa NAIA ay susuriin hindi lamang sa kanilang mga physical condition kundi kinakailangan ding madis-infect ang kanilang mga hawak na pera. Pinag-aaralan na lamang na ipadaan sa automated teller machine (ATM) ang mga perang kanilang ipadadala sa mga kaanak upang matiyak ang kanilang kaligtasan at maiwasan ang pagkalat ng nasabing sakit. Kaugnay nito, hiningi ni NAIA General Manager Edgardo Manda ang opinyon at rekomendasyon ni Bangko Sentral ng Pilipinas Governor Rafael Buenaventura kung paano maiiwasan ang virus sa pagkalat sa pamamagitan ng foreign currency exchange. Malamig naman ang naging tugon dito ng BSP. Ayon kay Buenaventura, walang kakayahan ang BSP na ma-detect kung may virus ang pera kundi sa pagkilatis lamang kung ito ay peke. (Ulat nina Ellen Fernando/Butch Quejada)</body>
<link>http://www.philstar.com/Article.aspx?articleId=203398&amp;publicationSubCategoryId=92</link>
</article>
<article>
<title>Sundalong Kano initsapwera ni GMA sa Balikatan 03-1</title>
<author>Lilia Tolentino</author>
<date>
<month>April</month>
<day>22</day>
<year>2003</year>
</date>
<body>Umatras na ang Malacan&amp;atilde;ng sa plano nitong isali ang mga sundalong Amerikano sa magkasanib na &amp;quot;military exercise&amp;quot; sa Sulu. Sa ginanap na command conference kahapon, sinabi ng Pangulo na napakahalaga ng Sulu sa pambansang seguridad at kailangang maidaos ang ilang bahagi ng Balikatan sa lugar na ito at iba pang karatig na pook sa Zamboanga. Subalit dahil sa pagtutol ng mga residente ng Sulu na pagdausan ang kanilang teritoryo ng magkasanib na militar exercise, sinabi ng Pangulo na ang pagsasanay sa Sulu ay itutuon lang sa pagpapahusay sa kakayahan sa intelligence. &amp;quot;Magaganap ang Balikatan sa Luzon at sa ilang bayan ng Mindanao kabilang na ang Sulu. However, I have instructed that no American soldiers will be on the ground in Sulu. The focus will be on intelligence fusion, humanitarian assistance and treatment of wounded soldiers,&amp;quot; anang Pangulo. Sinabi ng Pangulo na importante para sa mga sundalong Pilipino ang Balikatan dahil huhusay sa laban ang mga lokal na sundalo. (Ulat ni Lilia Tolentino)</body>
<link>http://www.philstar.com/Article.aspx?articleId=203405&amp;publicationSubCategoryId=92</link>
</article>
<article>
<title>Ang buhay, kapangyarihan at pagbagsak ni Saddam (Ika-6 na bahagi)</title>
<author>Ni Ellen Fernando</author>
<date>
<month>April</month>
<day>22</day>
<year>2003</year>
</date>
<body>Bagaman marami siyang departamento na kontrolado, hindi pa rin nakuha ni Saddam ang militar na tapat kay Bakr. Dahil dito, sinimulan niyang makibagay at gapangin ang armed forces sa pamamagitan ng professional soldier relations at una niyang isinagawa ito sa kanyang bayan sa Tikrit. Itinalaga niyang Army chief of staff ang kanyang bayaw at ilang panahon lang ay ini-appoint naman nito ang sarili bilang General at gaya ng kilalang opisyal ng pamahalaan na si Stalin, naging field marshall ito. Dahil sa pagmomonitor ng US, maraming ginagawa at hakbang ang Baath Party na labag sa American foreign policy kaya nagsimula ang hindi magandang relasyon ng dalawang bansa. Nagsimula ito upang magalit si Saddam sa US hanggang sa ipapatay niya lahat ang mga pro-American elements sa kanilang gobyerno at tumayong may pinakamataas na authority sa Iraq bagaman si Bakr pa ang nakaupong Pangulo noon. Simula nito, hindi na rin nakuha ng Iraq ang kumpiyansa ng US at ng Central Intelligence Agency. Noong 1972, nilagdaan ng Iraq at Soviet Union ang isang &amp;quot;treaty of friendship and cooperation&amp;quot; para sa isang pormal na alliance. Nais ni Saddam na makuha ang tiwala ng Soviet Union sa pamamagitan ng nilagdaang treaty dahil lamang sa kagustuhang obligahin ang local communist party, sinasabing pinakamalakas na partidong komunista, na makipagtulungan sa Baath Party. Gayunman, mas gusto ng Russians na makuha ang oportunidad na mahawakan ang Iraq at hiniling sa communist party na makiisa sa Baath Party. Ang internal alliance ng dalawang bansa ay hindi nagtagal subalit ang external na alyansa ng mga ito ay nanatili dahil na rin sa paniwala ng Soviet Union na mas importante ang Iraq kaysa Egypt. Ikinumpara ang army ng Iraq na mas mahusay at kumpleto sa gamit kaysa sa Egyptian Army. Inisip nila na mapapakinabangan nila ang Iraq pagdating sa gateway patungong Gulf, sa yamang langis. Noong 1973, umangat ang presyo ng langis dahilan upang magplano ang pamahalaang Iraq na lalong maiangat ang programang pang-ekonomiya sa kanilang bansa kabilang na ang pagpapatayo ng bagong paaralan, unibersidad, hospital at factories. (Itutuloy)</body>
<link>http://www.philstar.com/Article.aspx?articleId=203411&amp;publicationSubCategoryId=92</link>
</article>
<article>
<title>Ama ng SARS victim patay din!</title>
<author>Jhay Mejias</author>
<date>
<month>April</month>
<day>23</day>
<year>2003</year>
</date>
<body>Namatay na rin kahapon ang ama ng nursing attendant na si Adela Catalon, ang kauna-unahang probable death case ng severe acute respiratory syndrome (SARS) sa Pilipinas. Binawian ng buhay sa Research Institute for Tropical Medicine (RITM) si Mauricio Catalon dakong alas-5:30 ng madaling-araw habang nasa ilalim ng quarantine procedure dahil sa sakit nitong &amp;quot;intra-abdominal tumor.&amp;quot; Dati nang may sakit si Mauricio pero SARS ang hinihinalang ikinamatay nito dahil na-expose ito kay Adela, 46, na namatay nito lang Abril 14. Si Mauricio ay kabilang sa apat kataong naka-quarantine sa RITM sa Alabang matapos magkaroon ng direct contact kay Adela. Hanggang sa kasalukuyan ay mayroon pa rin lagnat ang bayaw, anak at pamangkin ni Adelina. Pero iginiit ni Department of Health (DOH) Secretary Manuel Dayrit na hindi dahil sa SARS ang ikinamatay ni Mauricio. Makukumpirma lamang na positibo ito sa sakit na SARS kapag naipadala na ang blood samples nito sa Japan upang doon masuri. Kasalukuyang naka-freezer ang bangkay ni Mauricio at mananatili sa RITM habang hinihintay pa ang resulta ng eksaminasyon sa tatlo pang kamag-anak nito na naka-quarantine. Dadalhin ang bangkay sa Alcala, Pangasinan sa Abril 26 na ilalagay sa selyadong kabaong. Pinayuhan ni Dayrit ang mga kamag-anak ni Mauricio na huwag ng magsagawa pa ng lamay upang hindi magbuo ng mga tao at makaiwas na magkaroon ng kontak sa sinuman. Hanggang ngayon ay mananatiling naka-home quarantine ang 54 kamag-anakan ni Adelina na nagkaroon ng close contact sa kanya habang umaabot sa 200 katao naman na hinihinalang mayroong casual contact sa nasabing balikbayan ang naabisuhan na ng DOH. Kasabay nito, isang equipment para sa SARS ang ipinakita ni Dayrit para ma-detect kung may mataas na lagnat ang isang tao. Ang thermo strip na nabili sa halagang $1 ay isinusuot sa ulo ng isang pasyente at sa pamamagitan ng mga linya nito makikita ang temperatura ng lagnat. Sa kabila nito, nananatiling SARS-free pa rin ang Pilipinas ayon kay Dayrit dahil walang local transmission. Nakuha ni Adelina ang sakit sa ina ng kanyang room mate sa Toronto, Canada na positibo sa SARS. (Ulat ni Jhay Mejias)</body>
<link>http://www.philstar.com/Article.aspx?articleId=203496&amp;publicationSubCategoryId=92</link>
</article>
<article>
<title>Nag-x-ray kay Catalon nilalagnat na</title>
<author></author>
<date>
<month>April</month>
<day>23</day>
<year>2003</year>
</date>
<body>Nilalagnat at naka-confine na din ngayon ang x-ray technician ng San Lazaro Hospital na kumuha ng x-ray kay Adelina Catalon. Kinilala sa inisyal na DB ang nasabing empleyada na kasalukuyang isinailalim na sa obserbasyon sa nasabing ospital. Si DB ang kumuha ng x-ray ni Adelina noong Abril 13, 2003. Bagaman naka-surgical mask ay wala naman itong suot na goggles. Binabantayan na kung mauuwi sa pulmonya ang lagnat ni DB.</body>
<link>http://www.philstar.com/Article.aspx?articleId=203503&amp;publicationSubCategoryId=92</link>
</article>
<article>
<title>Kano na may SARS, ban sa Balikatan  Reyes</title>
<author>Danilo Garcia</author>
<date>
<month>April</month>
<day>23</day>
<year>2003</year>
</date>
<body>Walang Amerikanong sundalo na may SARS ang makakapasok sa Pilipinas. Ito ang tiniyak kahapon ni Defense Secretary Angelo Reyes kaugnay sa mga pangamba hinggil sa nakamamatay na sakit na severe acute respiratory syndrome. Ayon kay Reyes, hindi makakalusot ang sinumang Kanong sundalo na kasali sa Balikatan exercises dahil mahigpit silang sumasailalim sa medical examination sa pakikipagkonsultasyon na rin nila sa DOH. Sinabi ng Defense chief na tuloy ang pagdaraos ng RP-US joint military exercises sa bansa at dalawa ang isasagawang Balikatan - Balikatan 03 at Balikatan 03-1. Magsisimula na ang Balikatan 03 sa Biyernes, Abril 25 sa Fort Magsaysay, Cavite at Clark, Pampanga at matatapos sa Mayo 8. Magkakaroon din ng civic action activities sa Batangas. Ang Balikatan 03-1 na idaraos sa Western Mindanao, partikular sa Sulu at Zamboanga ay pinag-uusapan pa. &amp;quot;Pero ang klaro dito, ayon na rin sa ating Pangulo ay walang combat role para sa American forces. Ang combat role ay responsibilidad lang ng mga sundalong Filipino.&amp;quot; Sinabi ni Reyes na kasama rin sa Balikatan 03-1 ang humanitarian assistance, civic action, civil affairs, medical at dental missions. Bukod sa mga nabanggit na tulong, bibigyang pansin sa joint training exercise ang pagpapaigting sa communication, intelligence at mobility ng mga sundalong Pinoy. (Ulat ni Danilo Garcia)</body>
<link>http://www.philstar.com/Article.aspx?articleId=203510&amp;publicationSubCategoryId=92</link>
</article>
<article>
<title>Danding 'manok' ni Erap sa 2004</title>
<author>Joy Cantos</author>
<date>
<month>April</month>
<day>23</day>
<year>2003</year>
</date>
<body>Hindi si Senador Panfilo Lacson kundi si business tycoon Eduardo &amp;quot;Danding&amp;quot; Cojuangco ang susuportahan ni dating Pangulong Joseph Estrada at ng pamilya nito sakaling ipursige nito ang pagtakbo bilang presidential candidate sa 2004 elections. Ito ang kinumpirma kahapon ng isang mapagkakatiwalaang source mula sa kampo ni dating Pangulong Estrada. Ayon sa source, bagaman matunog na si Senador Lacson ang susuportahan ng pamilya Estrada ay mas malakas umano si Cojuangco sa pinatalsik na lider dahil may magandang pinagsamahan ang dalawa sa larangan ng pulitika. Hindi man umano hayagang sabihin ni Estrada na nakuha ng magpatawad sa ilang mga taong nakasakit sa damdamin nito ay nakaukit na umano sa puso ng pinatalsik na lider ang konting sama ng loob kay Lacson. Nabatid na sumama umano ang loob ni Erap kay Ping dahil sa huling sandali noong patalsikin ito sa kapangyarihan sa kainitan ng EDSA 2 noong Enero 2001 ay nakuha nitong talikdan ang kanyang commander-in-chief matapos na kumalas na rin sa dating pangulo ang mga opisyal ng militar na pinangunahan ng nooy dating AFP Chief Gen. Angelo Reyes. Binigyang diin pa ng source na higit na naging matibay ang samahan sa pulitika nina Estrada at Cojuangco dahil minsan na ang mga itong nag-tandem sa 1992 national elections kung saan tumakbo si Danding bilang presidential candidate at running mate naman nito si Erap. Nagwagi si Erap bilang bise presidente subalit natalo si Danding kay dating Pangulong Ramos. (Ulat ni Joy Cantos)</body>
<link>http://www.philstar.com/Article.aspx?articleId=203515&amp;publicationSubCategoryId=92</link>
</article>
<article>
<title>DOH hinamon sa SARS cover-up</title>
<author>Joy Cantos at Rudy Andal</author>
<date>
<month>April</month>
<day>24</day>
<year>2003</year>
</date>
<body>Hinamon kahapon nina Senador Aquilino Pimentel Jr. at Juan Flavier si Health Secretary Manuel Dayrit na ilantad ang katotohanan sa likod ng balitang apektado na rin ng severe acute respiratory syndrome (SARS) ang Pilipinas matapos na ilan na umano sa ating mga kababayan ang nasawi sa nasabing karamdaman Sa ginanap na forum sa Citio Fernandina sa Greenhills, San Juan kahapon, sinabi ni Sen. Pimentel na hindi umano makabubuti kung itatago ang katotohanan dahil lalo lamang magiging malala ang sitwasyon. &amp;quot;If we have SARS, I challenged DOH Secretary Dayrit to come out and tell the truth to the public so the government could address it,&amp;quot; tahasang sinabi ng senador. Ang pahayag ay ginawa ni Pimentel sa likod ng mga ulat na binawian na rin ng buhay sa sakit na SARS si Mauricio Catalon, ang ama ng nursing attendant mula sa Toronto, Canada na si Adela Catalon na umuwi sa bansa matapos dapuan ng coronavirus o killer pneumonia. &amp;quot;Regardless of whoever dies of the SARS virus, the DOH should come clean and tell what is the real score, they should not cover up in the name of protecting the economy,&amp;quot; mariing hamon pa ni Pimentel. Inakuhasan naman ni Sen. Flavier na puro pa-&amp;quot;pogi points&amp;quot; lang ang pahayag ni Dayrit. Dapat anyang harapin ang katotohanan na darating ang panahon na magkakaroon ng SARS sa bansa dahil napakahirap nitong pigilan. Kung ang layunin ng DOH na ideklarang SARS-free ang bansa para sa makakuha ng maraming turista ay malaking pagkakamali. Ipinaliwanag ni Flavier na bawat araw ay may dumarating na 6,000 katao mula sa ibat ibang bansa na posibleng may dala ng SARS, pero walang kakayahan ang Pilipinas para mamonitor ito. Napag-alaman na may 250 residente ng Barangay Vacante sa bayan ng Alcala, Pangasinan ang isinailalim na sa state of calamity at naka-quarantine sa pangambang nahawa na rin ang mga ito ng sakit na SARS mula sa mag-amang Catalon. Si Adela ay dumating sa bansa noong nakaraang Abril 4 at namatay noong Abril 14 bagay na pilit pa umanong pinagtatakpan ng mga opisyal ng DOH. Inihalimbawa pa ni Pimentel ang China na dahilan sa sobrang pagtatakip umano sa SARS ay naging epidemya na kumalat at nakaapekto pa sa ibang bansa. (Ulat nina Joy Cantos at Rudy Andal)</body>
<link>http://www.philstar.com/Article.aspx?articleId=203607&amp;publicationSubCategoryId=92</link>
</article>
<article>
<title>400 bisita sa kasalang dinaluhan ni Catalon negative sa SARS virus</title>
<author>Jhay Mejias</author>
<date>
<month>April</month>
<day>24</day>
<year>2003</year>
</date>
<body>Wala nang dapat ipangamba ang may 400 bisita sa kasalang dinaluhan din ni Adela Catalon sa Moncada, Tarlac noong Abril 6 matapos silang bigyan ng clean bill of health ng DOH. Ayon kay Dr. Eric Tayag, assistant director ng DOH sa Central Luzon, negatibo ang mga bisita sa anumang sintomas ng SARS virus sa panahon ng kanilang 14 araw na quarantine na natapos nitong Abril 20. Patuloy namang kinokontak ng DOH ang 200 iba pang wedding guests na maaaring nagkaroon ng close contact kay Catalon upang mabigyan sila ng proper medication. Taliwas sa unang napaulat, hindi naglakbay sa Baguio City, Tarlac at Metro Manila si Adela. Ang 600 bisita ay galing sa mga lugar na nabanggit. Samantala, 34 kaanak at mga kapitbahay ni Catalon sa Purok 1, 2 at 3 sa Barangay Vacante sa Alcala, Pangasinan ay nananatiling naka-quarantine. Hanggang kahapon ay wala ni isa sa 34 ang nagkakasakit. Nasa maayos na kalagayan din ang tatlo pang kaanak ni Catalon na nasa Research Institute for Tropical Medicine (RITM). Nasa mabuti na ring kalagayan ang babaeng x-ray technician ng San Lazaro Hospital na hinihinalang nahawahan ni Adela. Bumubuti na umano ang kalagayan ni &amp;quot;RT,&amp;quot; 39 anyos, radiologic technologist ng SLH na kumuha ng x-ray ni Adela. Bagaman wala na itong lagnat ay patuloy na isinasailalim sa IV line at antibiotics. (Ulat ni Jhay Mejias)</body>
<link>http://www.philstar.com/Article.aspx?articleId=203614&amp;publicationSubCategoryId=92</link>
</article>
<article>
<title>Kabayan Noli di pa hinog kahit nanguna sa survey</title>
<author>Ely Saludar</author>
<date>
<month>April</month>
<day>24</day>
<year>2003</year>
</date>
<body>Hindi pa kumbinsido ang Palasyo para manukin ng administrasyon si Senador Noli de Castro kahit ito ang nanguna sa pinakahuling survey ng Social Weather Station (SWS) sa mga presidentiables sa 2004. Sinabi ni Presidential Adviser on Political Affairs Joey Rufino, hindi pa hinog si de Castro dahil kulang pa ang karanasan nito para maluklok sa pinakamataas na posisyon sa gobyerno, pero maaaring ikonsidera ng administrasyon si de Castro bilang bise presidente. Aminado si Rufino na patuloy pa ring naghahanap ng pambato ang administrasyon na itatapat sa oposisyon at ang magiging batayan umano ay hindi lamang ang pangunguna sa survey bagkus ay ang karanasan at abilidad sa pagpapatakbo ng pamahalaan. Batay sa survey, si de Castro ang nanguna bilang presidentiable sa 2004 elections. Sinundan ito ni dating DepEd secretary Raul Roco at action king Fernando Poe Jr. na pumangatlo. (Ulat ni Ely Saludar)</body>
<link>http://www.philstar.com/Article.aspx?articleId=203621&amp;publicationSubCategoryId=92</link>
</article>
<article>
<title>PNP umaray sa TV ad ni Ping</title>
<author>Danilo Garcia</author>
<date>
<month>April</month>
<day>24</day>
<year>2003</year>
</date>
<body>Umalma na ang PNP sa television advertisement ni Senador Panfilo Lacson ukol sa pagmamalaki nito na mas mababa ang crime rates at bilang ng mga tiwaling mga pulis noong panahon ng panunungkulan nito sa pulisya. Sinabi ni PNP chief for Personnel Records and Management, director Jose Lalisan, nakasisira sa kasalukuyang imahe at programa ng PNP ang ipinalalabas na advertisement ni Lacson. Sinabi ni Lalisan na gumagawa sila ng paraan para makilala at matiwalag sa serbisyo ang mga tiwaling pulis sa ilalim ng programa ni PNP Chief Director Gen. Hermogenes Ebdane na paglansag sa mga ABAKADANG (Abusado, Bad Eggs, Kotongero) pulis at ang PNP Txt 2910 na siyang maaaring pagsumbungan ng publiko na nabibiktima ng mga abusadong alagad ng batas. Bilang katunayan, marami na umanong mga pulis ang nasampahan ng kaso, natiwalag sa serbisyo at nakulong ang iba dahil sa pagkakasangkot sa ibat ibang mga kasong kriminal at administrasyon. Sa kabila nito, inamin rin ni Lalisan na hindi nila tuluyang mauubos ang mga kawatan nilang miyembro sa pulisya hanggat hindi nakikipagtulungan ang mamamayan na siyang mga nabibiktima ng mga ito. Gayunman, ginagawa rin ng PNP ang kanilang trabaho sa paglaban sa kriminalidad partikular na sa kidnapping na lubhang bumaba na ngayon ang bilang. Hindi umano patas na ipagmalaki ni Lacson ang kanyang mga nagawa noong hepe pa ito ng PNP sa panahon ni dating Pangulong Estrada dahil may kanya-kanyang maganda at pangit na aspeto ang bawat programa na pinapairal. (Ulat ni Danilo Garcia)</body>
<link>http://www.philstar.com/Article.aspx?articleId=203627&amp;publicationSubCategoryId=92</link>
</article>
<article>
<title>Mission sa Iraq tuloy kahit walang budget</title>
<author>Lilia Tolentino at Rudy Andal</author>
<date>
<month>April</month>
<day>24</day>
<year>2003</year>
</date>
<body>Tiniyak ni Pangulong Arroyo na tutuloy patungong Baghdad ang 500 kataong miyembro ng humanitarian mission ng Pilipinas sa darating na Mayo 15 sa kabila ng kawalang katiyakan kung saan kukuha ng P600 milyon na gagastusin nito. Ayon sa Pangulo, hindi na umano dapat pagtuunan ng pansin ang magagastos na pondo ng misyon at kung sino ang sasagot sa kanilang gastusin sa Iraq. Ipinaliwanag nito na ang unang buwang pananatili doon ng grupo ay babalikatin muna ng gobyerno at ang Amerika na ang bahala sa mga susunod pang buwan na pananatili nila sa Baghdad. Ayon naman kay Sen. Joker Arroyo, dapat bitawan na ni Pangulong Arroyo ang balak nito dahil gagastos lang ng malaki ang pamahalaan gayong napakalaki ng budget deficit nito. Tinalakay ni Arroyo ang mga dahilan, una hindi kasama ang budget ng peacekeeping forces sa 2003 budget na nilagdaan ng Malaca&amp;ntilde;ang, pangalawa mas kailangan ng bansa ang pondo sa gitna ng paglala ng sitwasyon hinggil sa SARS. Sa pinagtibay kahapong P804 bilyong national budget para sa 2003, hindi kasama ang P600 milyong kailangan ng RP mission sa Iraq habang nakakuha ng pinakamataas na pondo ang DPWH, DILG, Defense at Health. (Ulat nina Lilia Tolentino at Rudy Andal)</body>
<link>http://www.philstar.com/Article.aspx?articleId=203632&amp;publicationSubCategoryId=92</link>
</article>
<article>
<title>RP kulang na sa doktor magpapadala pa sa Iraq</title>
<author>Malou Escudero</author>
<date>
<month>April</month>
<day>24</day>
<year>2003</year>
</date>
<body>Kinuwestiyon kahapon ni Palawan Rep. Abraham Mitra ang plano ng gobyerno na magpadala ng mga Filipino doctors sa Iraq sa gitna nang kakulangan ng doktor sa Pilipinas. Ayon kay Mitra, nakapagtatakang may mga Pilipinong doktor na ipadadala sa Basra, Iraq subalit wala sa Baseco, Manila at Pikit, Cotabato. &amp;quot;Dapat munang tulungan ng gobyerno ang sarili nitong mamamayan bago tumulong sa ibang bansa,&amp;quot; pahayag ni Mitra. Sa halip anyang gumastos ang gobyerno ng P600 milyon sa RP mission ay dapat na gugulin na lamang ito sa paglaban sa SARS. Kulang na kulang umano ang mga doktor sa NAIA na mag-i-screen ng mga pasaherong posibleng may SARS kaya doon dapat italaga ang mga doktor. Kung talagang itinuturing na kaibigan ng Amerika ang Pilipinas ay bibigyan pa rin nito ng trabaho sa Iraq ang nasa 100,000 Filipino kahit na hindi tayo magpadala ng humanitarian mission. (Ulat ni Malou Escudero)</body>
<link>http://www.philstar.com/Article.aspx?articleId=203635&amp;publicationSubCategoryId=92</link>
</article>
<article>
<title>SARS gimik lang?</title>
<author>Rudy Andal</author>
<date>
<month>April</month>
<day>25</day>
<year>2003</year>
</date>
<body>Hiniling kahapon ni Senator Robert Barbers na alamin ng mga eksperto at pag-aralang mabuti kung ang kinatatakutang severe acute respiratory syndrome (SARS) virus ay sadyang lumitaw lamang o kagagawan ng mga multi-national drug companies para maging mabenta ang maiimbento nilang gamot dito. Sinabi ni Sen. Barbers, walang masama kung aalaming mabuti ng mga health experts ang tunay na pinagmulan ng SARS virus kung lumitaw ito dahil sa dumi ng kapaligiran o baka likha lamang para mabili ang maiimbentong gamot para dito. Winika pa ni Barbers, mula sa sinasabing 3,000 na SARS infected sa China, Hong Kong at Canada ay halos nasa 10 porsiyento lamang ang nasasawi sanhi ng fatal virus na ito matapos na biglang sumulpot ito noong Nobyembre ng nakaraang taon. Mas marami pa aniya ang namamatay sa ibang karamdaman tulad ng TB, pneumonia, cancer at iba pa. Hindi ako nagnanais ng mas malaking bilang ng mamamatay sanhi ng SARS pero nakakapagtaka kung talagang dapat katakutan ito. Baka mamaya ay kagagawan lamang ito ng mga multi-national drug firms na biglang makakatuklas ng gamot sa SARS upang mabenta ang kanilang gamot, wika pa ni Barbers. Idinagdag pa ng mambabatas, nakakagulat din ang biglang pagtaas ng presyo ng mga surgical mask matapos biglang sumulpot ang SARS nang nag-originate sa Guandong, China na kumalat sa Hong Kong at Canada. Kung sakaling kagagawan lamang ito ng mga may vested interest para mabili ang nais nilang ibentang gamot para sa nasabing virus na gawa din pala nila ay dapat lamang batikusin ito ng World Health Organization at buong mundo pero kung matutuklasan na natural na sumulpot lamang ito dahil sa dumi ng kapaligiran ay dapat pagtulungang tuklasin ang magiging gamot dito, wika pa ni Sen. Barbers. Sinusuportahan naman ni Senator Aquilino Pimentel Jr. ang pahayag ni Barbers kayat magsagawa sila ng imbestigasyon ukol dito kung totoong mga negosyante lamang ng gamot ang may pakana nito. Bagamat di siya eksperto sa larangan ng medisina ay nakahanda niyang imbestigahan ito. Inihahalintulad din ito noon sa kinatatakutang Y2K o millenium bug na umano ay malaki ang gagawing pinsala sa computer system sa buong mundo. Subalit nang tumuntong ang taong 2000 ay wala namang nangyari at lumabas na mayroon palang isang kompanya ang gustong magbenta ng software. (Ulat ni Rudy Andal)</body>
<link>http://www.philstar.com/Article.aspx?articleId=203717&amp;publicationSubCategoryId=92</link>
</article>
<article>
<title>Quarantine sapilitan na</title>
<author>Malou R. Escudero/Lilia Tolentino</author>
<date>
<month>April</month>
<day>25</day>
<year>2003</year>
</date>
<body>Malaki ang paniwala ng isang mambabatas na dapat magkaroon ng batas kaugnay sa severe acute respiratory syndrome (SARS) dahil sa posibilidad na hindi agad makahanap ng lunas ang mga scientists para sa nasabing sakit. Kaya naman may multang hindi bababa sa P60,000 hanggang P100,000 ang ipapataw sa mga taong tatangging sumailalim sa automatic quarantine at hindi magbibigay ng tamang impormasyon sa mga awtoridad kaugnay sa nakamamatay na SARS. Ito ang nilalaman ng House Bill 5937 na inihain kahapon ni Negros Occidental Rep. Apolinario Lozada. Layunin ng panukalang batas ni Lozada na gawing mandatory ang pagsasailalim sa quarantine ng mga taong pinaghihinalaang carrier o infected ng SARS. Samantala sinabi ni Pangulong Arroyo na papatawan ng kaukulang parusa ang sinumang overseas Filipino workers na tatangging magpasuri sa manggagamot pagbaba nila sa paliparan at daungan. Gayundin naman sa mga pasaherong mula sa ibang bansa na maghaharap ng palsipikadong health certificate. Ang mas mahigpit na alintuntunin sa kuwarantina at pagsusuri ng lahat na maaaring nahawahan ng SARS ay iniutos ng Pangulo kasunod ng mga ulat na nagrereklamo na ang mga mamamayan sa isang barangay sa Alcala, Pangasinan dahil sa posibleng nahawahan sila ng yumaong si Adela Catalon. (Ulat nina Malou R. Escudero/Lilia Tolentino)</body>
<link>http://www.philstar.com/Article.aspx?articleId=203732&amp;publicationSubCategoryId=92</link>
</article>
<article>
<title>Paghatsing ituturing na terorismo!</title>
<author>Malou R. Escudero</author>
<date>
<month>April</month>
<day>25</day>
<year>2003</year>
</date>
<body>Dahil sa nakamamatay na SARS, posibleng ipagbawal na rin ang paghatsing sa matataong lugar at ituturing na isang uri ng terorismo. Ito ang lumabas sa isinagawang deleberasyon sa Kamara kamakalawa ng gabi sa Anti-Terrorism Act of 2003 kung saan inamin ni Eastern Samar Rep. Marcelino Libanan, chairman ng House Committee on Justice na maituturing na ring &amp;quot;act of terrorism&amp;quot; ang paghatsing sa mga pampublikong lugar. Ayon kay Libanan kung ang intensiyon ng taong humatsing ay mag-panic ang mga taong nasa kanyang paligid ay puwede siyang ituring na terorista. Hindi naman sumang-ayon si Makati Rep. Teddy Boy Locsin dahil hindi anya kayang pigilan ng isang tao ang kanyang paghatsing at hindi ito kayang ipagbawal kahit na isang batas. Sinabi pa ni Locsin na dapat maging specific ang panukalang batas na tinatalakay dahil napakalawak ng saklaw nito pati paghatsing ng tao ay sinasakop. (Ulat ni Malou R. Escudero)</body>
<link>http://www.philstar.com/Article.aspx?articleId=203734&amp;publicationSubCategoryId=92</link>
</article>
<article>
<title>Pinoy doctor sa Canada may SARS</title>
<author>Jhay Mejias</author>
<date>
<month>April</month>
<day>25</day>
<year>2003</year>
</date>
<body>May bagong naitala ang World Health Organization na isang Filipino doctor sa Canada ang nasa malubhang kalagayan dahil sa tinataglay nitong SARS. Sa ipinarating na ulat ng konsulado ng Canada sa Department of Labor and Employment kasalukuyang nasa Sunny Brooke Hospital sa Toronto,Canada ang hindi pinangalanang biktima. Ang Filipino doctor ay nahawan ng SARS matapos na sumuri sa ilang pasyenteng mayroong SARS partikular na ang mga miyembro ng charismatic group. (Ulat ni Jhay Mejias)</body>
<link>http://www.philstar.com/Article.aspx?articleId=203745&amp;publicationSubCategoryId=92</link>
</article>
<article>
<title>Terorismo kayang resolbahin  Reyes</title>
<author></author>
<date>
<month>April</month>
<day>25</day>
<year>2003</year>
</date>
<body>Siniguro ng defense department na mareresolba ang mga banta ng terorismo sa bansa kasabay ng pormal na pagsisimula ng RP-US Balikatan 03 sa Luzon sa araw na ito. Iginiit ni Defense Secretary Angelo T. Reyes, gayunman, hindi na kailangang muli ang mga dayuhang puwersa sa combat operation kontra mga terorista at rebelde dahil kayang ipagtanggol ng Armed Forces of the Philippines ang bansa at mga mamamayan nito. Bagaman kulang umano sa modernong mga armas, napatunayan ng AFP sa maraming pagkakataon na kaya nitong protektahan ang mga mamamayan at ang bansa laban sa mga terorista at iba pang lawless elements. Inaasahang sasamantalahin ng mga grupong Moro Islamic Liberation Front (MILF), New Peoples Army (NPA) at maging Abu Sayyaf Group (ASG) ang RP-US military exercises para makapaghasik ng terorismo sa ibat ibang lugar sa bansa. Nauna rito, pinayuhan ng gobyernong Amerikano ang mga GIs na kasali sa Balikatan exercises na maging maingat at alerto kaugnay sa lumalakas na bantang terorismo laban sa US citizens bunsod ng pag-atake nito sa Iraq. Subalit tiniyak ni Reyes na nakaalerto at preparado ang pamahalaan kaugnay sa mga bantang terorismo lalot opisyal nang sinimulan ang Balikatan 03 sa Clark Field, Pampanga; Fort Magsaysay, Nueva Ecija at Phil. Marine Base sa Ternate, Cavite. Magtatapos ang joint military exercises sa Mayo 9.</body>
<link>http://www.philstar.com/Article.aspx?articleId=203747&amp;publicationSubCategoryId=92</link>
</article>
<article>
<title>800 kababaryo ni Adela lusot sa SARS</title>
<author>Ding Cervantes</author>
<date>
<month>April</month>
<day>26</day>
<year>2003</year>
</date>
<body>Kinumpirma kahapon ni Health Secretary Manuel Dayrit na severe acute respiratory syndrome (SARS) ang tunay na dahilan ng ikinamatay ni Adela Catalon,46 ang nursing aide na nahawahan ng sakit sa Toronto, Canada. Gayunman, inireport na ang lahat ng 800 kababaryo ni Adela sa tatlong baryo sa Alcala, Pangasinan ay hindi nahawahan ng sakit at natapos sa araw na ito ang kanilang panahon ng pag-kuwarantina. Sinabi ni Dayrit na ang ama ni Adela na si Mauricio ay ang unang kaso ng Pilipinas na nahawahan ng sakit mula sa ibang bansa. Bagaman positibong namatay ang mag-amang Catalon sa SARS ay natutuwa naman ang mga kababaryo ni Adela sa ipinalabas na ulat ng Department of Health sa Region 1 na sila ay negatibo sa SARS. Kaya naman nakahanda nang ipalabas ang &amp;quot;clean bill of health&amp;quot; sa nasabing mga kababaryo ni Adela upang sa ganoon ay makapamuhay sila at bumalik ang normal nilang pamumuhay. Sinabi ni Bernabe Garcia, DOH- Region 1, acting chief information officer na wala sa sinumang mga kababaryo ni Adela ang nakitaan ng sintomas ng SARS tulad ng mataas na lagnat,pag-ubo, pananakit ng kalamnan at hirap sa paghinga. Magugunita na si Adela na isang Canadian citizen ay dumating sa bansa noong Abril 4 mula sa Toronto, Canada para bisitahin ang ama nitong si Mauricio sa kanilang lalawigan at hanapan ng doktor para sa sakit nitong &amp;quot;infra-abdominal tumor&amp;quot;. Subalit noong Abril 12 ay nakaramdam ito ng sintomas ng SARS kayat nagtungo ito sa San Lazaro Hospital at pagkalipas ng dalawang araw ay namatay ito. Si Adela ay nahawa ng SARS sa ina ng kanyang roomate sa Canada na itinago sa pangalang DC habang nakuha naman ng ina ni DC ang SARS sa isang Pinoy doctor na namatay sa SARS noong Abril 18 sa North York General Hospital. Sa pag-uwi Adela sa Brgy.Vacante ay marami umano itong naging close contact at isa na dito ang kanyang ama at ilang mga kamag-anak. Kaya naman agad na ikinuwarantina ng DOH si Mauricio at iba pang kamag-anak sa Reserch Institute for Tropical Medicine (RITM) sa Alabang at pagkatapos na mamatay si Adela ay namatay din kinabukasan ang ama nito. (Ulat ni Ding Cervantes)</body>
<link>http://www.philstar.com/Article.aspx?articleId=203851&amp;publicationSubCategoryId=92</link>
</article>
<article>
<title>Batas sa SARS mamadaliin</title>
<author>Malou Rongalerios-Escudero</author>
<date>
<month>April</month>
<day>26</day>
<year>2003</year>
</date>
<body>Mamadaliin ng Kongreso ang pagpasa sa panukalang batas na may kaugnayan sa severe acute respiratory syndrome (SARS) upang masiguro na magkakaroon ng kapangyarihan ang gobyerno na ipatupad ang mandatory quarantine at iba pang alituntunin kaugnay sa nakamamatay na sakit. Ayon kay Negros Occidental Rep. Apolinario Lozada, nagpadala na siya ng isang sulat kay Pangulong Gloria Macapagal Arroyo upang hilingin dito na sertipikahang urgent bill ang HB 5937. Posible rin aniya na hindi na idaan sa kinauukulang komite sa Kongreso ang nasabing panukala at sa halip ay buuin bilang committee on the whole ang Kamara upang maidiretso na sa plenaryo ang pagtalakay dito. Kung mayroon aniyang batas na dapat ngayong pagtuunan ng pansin ng dalawang kapulungan ng Kongreso, ay ang nasabing panukala dahil sa urgency ng sitwasyong kinakaharap ng Pilipinas. Mabuti na aniyang makapagpasa ng batas kaugnay sa mandatory quarantine bago pa man magkaroon ng outbreak ng SARS sa bansa. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=203858&amp;publicationSubCategoryId=92</link>
</article>
<article>
<title>TB dapat ding pagtuunan</title>
<author>Malou Rongalerios-Escudero</author>
<date>
<month>April</month>
<day>26</day>
<year>2003</year>
</date>
<body>Bagaman at abala ang bansa sa severe acute respiratory syndrome (SARS), isa pang nakakahawang sakit na dapat bigyang pansin ng gobyerno ay ang tuberculosis. Naniniwala si Masbate Rep. Vida Espinosa na mas marami ang namamatay sa sakit na TB araw-araw kaysa sa killer pneumonia kaya dapat din itong maging prayoridad ng pamahalaan. Sinabi ng mambabatas na nitong taong 2002 lamang, 51,000 katao (na tinatayang 75 katao isang araw) ang nasawi dahil sa nasabing sakit. Ayon sa Department ng Health, ang TB ay siyang ika-5 killer disease sa bansa. Sinabi ng lady solon na isang dahilan sa pagkalat ng nasabing sakit ay ang kamahalan ng gamot at inaccessibility ng mga TB patients. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=203864&amp;publicationSubCategoryId=92</link>
</article>
<article>
<title>Protesta sa Libya ilalarga</title>
<author>Rudy Andal</author>
<date>
<month>April</month>
<day>26</day>
<year>2003</year>
</date>
<body>Kinatigan ng Senado ang panawagan ng Department of Foreign Affairs (DFA) na magprotesta sa Libya matapos ipagbawal nito ang pagpunta ng mga OFWs dahil sa paniniwalang SARS-infected ang Pilipinas. Sinabi ni Senate President Franklin Drilon, walang basehan ang naging akusasyon ng Libyan government na itinuturing na SARS-infected ang Pilipinas kaya ipinagbabawal na nila ang pagpunta ng mga OFWs dito. Ayon kay Sen. Drilon, hanggang sa kasalukuyan ay hindi pa rin itinuturing ng World Health Organization (WHO) na SARS-infected ang Pilipinas kahit mayroon ng mga Filipino na nasawi sanhi ng nasabing virus. Maging si Vice President Teofisto Guingona ay naniniwala na hanggang ngayon ay SARS-free pa rin ang bansa kaya walang basehan ang Libya upang magpalabas ng travel ban. (Ulat ni Rudy Andal)</body>
<link>http://www.philstar.com/Article.aspx?articleId=203870&amp;publicationSubCategoryId=92</link>
</article>
<article>
<title>Mayo 2 ideneklarang holiday</title>
<author>Lilia Tolentino</author>
<date>
<month>April</month>
<day>26</day>
<year>2003</year>
</date>
<body>Magkakaroon na naman ng apat na araw na bakasyon ang mga empleyado ng pamahalaan mula Mayo 1 hanggang Mayo 4 sa pagdedeklara ng Pangulo ng Mayo 2 bilang special non-working holiday kaugnay ng pagdiriwang ng Labor Day sa Mayo 1. Ang Mayo 2 ay isang ipit na araw sa pagdiriwang ng Labor Day at Sabado na walang pasok ang mga ahensiya ng gobyerno at hindi kasama ang mga opisinang nagkakaloob ng mahalagang serbisyo publiko tulad ng mga ospital, komunikasyon at palingkurang pambayan, tagapangasiwang pangkapayapaan at iba pang gumaganap ng serbisyong pang-emerhensiya. Ayon kay Presidential Spokesman Ignacio Bunye, bagaman ang mga empleyado ng pamahalaan ay magkakaroon ng dalawang araw na selebrasyon ng Labor Day, ang mga opisina sa pribadong sektor ang siyang bahalang magpasya kung ang gagawin nilang non-working holiday ay Mayo 1 o Mayo 2. (Ulat ni Lilia Tolentino)</body>
<link>http://www.philstar.com/Article.aspx?articleId=203875&amp;publicationSubCategoryId=92</link>
</article>
<article>
<title>'Pagpatay' sa local aviation industry nanganganib</title>
<author></author>
<date>
<month>April</month>
<day>26</day>
<year>2003</year>
</date>
<body>Pormal na inilunsad kahapon ng isang nationalist trade advocacy group ang kampanya para hadlangan ang napipintong pagliberalisa sa local aviation industry na umanoy nanganganib na mamatay dahil sa pagdagsa ng mga dayuhang competitor na magreresulta sa pagkawala ng hanapbuhay ng libu-libong manggagawang Pilipino. Nanawagan ang mga miyembro ng Fair Trade Alliance (FTA) at iba pang labor groups na repasuhing muli ang Executive Order No.32 dahil hindi ito nagbibigay ng representasyon sa mga kinatawan ng industriya sa pagnegosasyon at pagbalangkas ng mga kasunduang umaapekto sa industriya. Binatikos ni dating Senador Wigberto Ta&amp;ntilde;ada at lead convenor ng FTA ang gobyerno dahil sa umanoy pagpayag nito na masalang sa &amp;quot;unbridled liberalization&amp;quot; at &amp;quot;premature global competition&amp;quot; ang local aviation industry.</body>
<link>http://www.philstar.com/Article.aspx?articleId=203877&amp;publicationSubCategoryId=92</link>
</article>
<article>
<title>PNP official may SARS</title>
<author>Joy Cantos at Lilia Tolentino</author>
<date>
<month>April</month>
<day>27</day>
<year>2003</year>
</date>
<body>Patuloy na lumalala ang Severe Acute Respiratory Syndrome (SARS) scare sa bansa matapos na i-isolate o selyuhan na rin ngayon ang PNP General Hospital sa Camp Crame makaraang isa umanong mataas na opisyal ng pulisya na nakabase sa Alcala, Pangasinan ang pinangangambahang nahawahan ng namatay na si nursing attendant Adela Catalon. Sa panayam kay Directorate for Police Community Relations chief, Ricardo de Leon, kinumpirma nito na may isang opisyal ng PNP sa Alcala ang nagkaroon umano ng direktang kontak kay Catalon habang nagmamantine ng seguridad sa nasabing bayan. Ang nasabing opisyal ay nakaranas na rin umano ng pangunang sintomas ng sakit na SARS at isinugod sa PNP General Hospital sa Camp Crame kung saan sumailalim ito sa quarantine na inilagay sa isang &amp;quot;isolation room&amp;quot; at agad rin nilang ini-refer sa San Lazaro Hospital para doon magpagamot. Pansamantala munang itinago ang pagkakakilanlan ng nasabing opisyal upang hindi ito pangilagan at katakutan ng mga kasamahan nito sa serbisyo. Kaugnay nito, nagsuot na rin ng mga surgical mask ang mga kawani ng Pension and Gratuity section ng PNP-Finance Division sa Camp Crame dahil sa SARS scare. Ayon kay P/Sr. Insp. Ronilo Cabuslay, hepe ng Pension and Gratuity section, ang pagsusuot ng surgical mask ng kanyang mga tauhan ay isang pag-iingat laban sa nasabing sakit. Sinabi ni Cabuslay na marami umanong mga PNP retirees mula sa lalawigan ng Pangasinan ang personal na nagpa-follow-up ng kanilang mga pension bukod ditoy marami na rin umanong mga PNP retirees na nakabase sa Los Angeles, California at Canada ang umuwi sa bansa para personal na ayusin ang kanilang mga benepisyo. Inihayag pa ng opisyal na kada buwan ay may mga retirees mula sa Pangasinan ang nagtutungo sa kanilang tanggapan sa Camp Crame para kunin ang kanilang mga pension. Magugunita na ang Alcala, Pangasinan ang lugar kung saan namatay ang kauna-unahang biktima ng SARS sa bansa na si Adela Catalon. Dumating ito sa Pilipinas noong Abril 4 galing sa Toronto, Canada at namatay nitong Abril 14. Bagaman lumitaw na negatibo sa SARS ang may 800 kabaryo ni Adela sa Brgy. Vacante sa bayan ng Alcala ay mananatili pa rin ang mga miyembro ng pulisya na nagbabantay sa nasabing lugar. Mahigit 50 pulis ang pumaligid sa lugar nina Catalon bunga na rin ng suspetsang may nahawa sa mga residente sa SARS. Samantala, pinayuhan ni Pangulong Arroyo ang publiko na magpalakas ng immune system sa pamamagitan ng pagkain ng wasto, pag-inom ng bitamina at regular na exercise. Napakahalaga rin anya ang palaging paghuhugas ng kamay at pag-iwas sa matataong lugar. &amp;quot;Para sa mga may napapansing sintomas ng SARS na kinabibilangan ng mataas na lagnat, panghihina ng katawan, ubo, sore throat at pangangapos ng hininga, tumawag agad sa DOH hotlines sa 741-7048/743-1937 o kayay magtungo sa San Lazaro Hospital o Research Institute for Tropical Medicine sa Alabang, Muntinlupa,&amp;quot; sabi pa ng Pangulo. (Ulat nina Joy Cantos at Lilia Tolentino)</body>
<link>http://www.philstar.com/Article.aspx?articleId=203970&amp;publicationSubCategoryId=92</link>
</article>
<article>
<title>Presyo ng surgical mask, vitamins babantayan</title>
<author>Malou Escudero</author>
<date>
<month>April</month>
<day>27</day>
<year>2003</year>
</date>
<body>Pinababantayan ng ilang mambabatas sa Department of Trade and Industry (DTI) ang presyo ng mga vitamins at surgical masks na naging mabili ngayon dahil sa Severe Acute Respiratory Syndrome (SARS). Sinabi nina Surigao del Norte Rep. Robert Barbers at Negros Occidental Rep. Apolinario Lozada, posibleng samantalahin ng mga botika ang biglang pagtaas ng demand ng mga vitamins at surgical mask kaya dapat maging alerto ngayon ang DTI sa pagbabantay sa mga botika at mga mapagsamantalang negosyante. Simula nang mabalita ang pagkamatay ni Adela Catalon na kinumpirma ng World Health Organization (WHO) na namatay sa SARS, biglang tumaas ang bilang ng mga bumibili ng vitamins, surgical mask, hand sanitizer at alcohol. Kabilang sa mga mabiling vitamins ay ascorbic acid o vitamin C, Vitamin E at multivitamins. Mabenta rin sa mga umaalis na overseas Filipino workers ang mga surgical mask na binabaon pa nila sa kanilang pag-alis sa Pilipinas. Sinabi ng dalawang kongresista na dapat siguraduhin ng kinauukulang ahensiya ng gobyerno na mabisa ang mga vitamins na nabibili ngayon sa mga botika. Sa laki ng demand ay posibleng lumabas ang mga pekeng vitamins. Maging ang kalidad ng surgical mask ay dapat masiguro para sa kapakanan ng mga mamamayan. (Ulat ni Malou Escudero)</body>
<link>http://www.philstar.com/Article.aspx?articleId=203985&amp;publicationSubCategoryId=92</link>
</article>
<article>
<title>NFA nagdala ng bigas sa Alcala</title>
<author></author>
<date>
<month>April</month>
<day>27</day>
<year>2003</year>
</date>
<body>Iniutos ngayon ni National Food Authority (NFA) Administrator Arthur Yap ang paglalabas ng 100 sako ng bigas para sa mga residente ng Alcala, Pangasinan na isinailalim sa qurantine ng Department of Health bunsod ng pagkamatay ni Adela Catalon sa SARS. Binilinan din ni Yap ang mga field managers ng NFA na maging alerto at mabilis na rumesponde sa mga emergency situations sa kani-kanilang mga lugar upang maseguro ang supply ng pagkain sa lahat ng oras. &amp;quot;Sapagkat tayo ang tagapatnubay ng pinakamahalagang pagkain ng ating mga kababayan, dapat nating matiyak ang supply ng bigas sa lahat ng oras,&amp;quot; pahayag ni Yap. Ipinatutupad ng NFA ang Disaster Preparedness Program kung saan ang mga ahensiya tulad ng DSWD at Phil. National Red Cross at mga local na pamahalaan ay makakukuha ng bigas ng NFA para sa relief sa panahon ng kalamidad at emergencies. Ang pagpapadala ng bigas sa Pangasinan ay isinagawa sa tulong ni Cong. Mark Cojuangco. Iniulat ni Yap na ang NFA sa Region I ay may imbentaryong 660,360 sako na tatagal sa 16 araw. Pinag-iibayo rin ng local na opisina ng NFA ang pagbili ng palay upang madagdagan ang kanilang imbentaryo.</body>
<link>http://www.philstar.com/Article.aspx?articleId=203987&amp;publicationSubCategoryId=92</link>
</article>
<article>
<title>Loren vs Tito Sotto sa pagka-bise sa 2004</title>
<author>Rudy Andal</author>
<date>
<month>April</month>
<day>27</day>
<year>2003</year>
</date>
<body>Malaki ang posibilidad na tumakbo bilang vice-president si Senate Minority Leader Vicente Sotto III matapos magdesisyon ito na muling bumalik sa Eat Bulaga tuwing Sabado para sa kanyang media exposure. Bunga nito, posibleng makalaban ni Sen. Sotto sa sandaling tumakbo ito si Senate Majority Leader Loren Legarda na baka maging running mate naman ni Sen. Panfilo Lacson. Tumanggi naman si Sotto na kumpirmahin kung tatakbo nga ito bilang vice president katambal si business tycoon Eduardo &amp;quot;Danding&amp;quot; Cojuangco Jr. sa darating na 2004 presidential elections. Sinabi ni Sotto, maraming pambato ang oposisyon para sa 2004 presidential at vice-presidential race at halos lahat sa kanila ay kuwalipikado upang maging susunod na pangulo at bise presidente. Idinahilan ni Sotto na kaya siya bumalik sa pagiging host ng Eat Bulaga tuwing Sabado ay dahil ipinagdiriwang ng top rating noontime show ang kanilang silver anniversary o 25 years nila sa ere. (Ulat ni Rudy Andal)</body>
<link>http://www.philstar.com/Article.aspx?articleId=203998&amp;publicationSubCategoryId=92</link>
</article>
<article>
<title>Kidney transplant ni Sen. Cayetano tagumpay</title>
<author>Rudy Andal</author>
<date>
<month>April</month>
<day>27</day>
<year>2003</year>
</date>
<body>Nagpapalakas na lamang si Senator Rene Cayetano sa Estados Unidos matapos maging tagumpay ang kidney transplant nito, ayon kay Sen. Noli de Castro. Nabatid kay Sen. de Castro sa panayam ng PSN na isang anak ni Sen. Cayetano ang naging donor ng kidney at tinanggap naman ito ng kanyang katawan kaya nagpapalakas na lamang umano si Compa&amp;ntilde;ero at nakahanda na itong umuwi sa bansa anumang oras. Kaugnay nito, hindi na interesado si Cayetano na kunin ang pagiging Senate president mula kay Sen. Franklin Drilon kahit bumalik pa ito sa Pilipinas. Pero sa sandaling hilingin niya ito ay handa naman si Drilon na tuparin ang kanilang kasunduan sa term-sharing. Inaasahan naman na tatakbong muli si Cayetano bilang re-electionist senator sa darating na 2004 elections. (Ulat ni Rudy Andal)</body>
<link>http://www.philstar.com/Article.aspx?articleId=204000&amp;publicationSubCategoryId=92</link>
</article>
<article>
<title>Kabaryo ni Adela kinatatakutan pa</title>
<author>Eva Visperas</author>
<date>
<month>April</month>
<day>28</day>
<year>2003</year>
</date>
<body>Inalis na ng Department of Health (DOH) ang pag-quarantine sa may 800 residente ng isang Barangay sa Alcala, Pangasinan na dating tinitirhan ng SARS victim na si Adela Catalon pero sila ay kinatatakutan at iniiwasan pa rin. Ayon kay Dr. Yadao Baldomero, third degree cousin ni Adela na matapos na alisin ang pagkakwarantina sa nasabing lugar ay hindi na rin nabago ang ugali ng mga residente dahil sa matinding takot na mahawaan ng SARS. &amp;quot;Parang walang pagbabago. Unwanted pa rin kami sa mga tao,&amp;quot; ani Baldomero. Naniniwala si Baldomero na matatagalan pa bago tuluyang mawala sa isip ng mga mamamayan sa kanilang lugar ang tungkol sa nasabing sakit. Takot na rin aniya ang mga taong tumungo sa Brgy. Vacante gaya ng mga nagde-deliver ng isda, gulay at karne. Iginiit ni Baldomero na hindi na nila kailangang tumungo pa sa bayan upang bumili ng mga pagkain subalit kahapon ay walang mga dumating na deliveries dahil sa pangambang makuha ang nasabing sakit sa kanilang lugar. Takot pa rin ang mga tricycle drivers na isakay sila at ihatid sa mga kalapit na bayan. &amp;quot;Gaya ko, pumunta ako sa Urdaneta City noong isang araw at sa Carmen, Rosales subalit nang sasakay na ako sa tricycle ay tumanggi silang ihatid ako,&amp;quot; dagdag pa nito. Gayunman, matapos na itala ng DOH na ligtas ang mga mamamayan sa Alcala, mananatili ang apat na kabahayan sa quarantine. Ito ang mga bahay na pag-aari nina Cynthia, Yolly, Kapitana at Corpuz na nagkaroon ng close contact kay Catalon. May 26 katao ang nakatira sa nabanggit na mga bahay. Sinabi ni Dr. Nemesia Mejia, provincial health officer na tumungo ito kahapon kasama ang mga DOH officials sa Brgy. Vacante upang ibigay ang magandang balita na ligtas na at di nahawa sa sakit matapos ang pagpapasailalim sa mga na-quarantine ng pinal na pagsusuri. Si Mauricio Catalon, ama ni Adela ang naitala ng DOH na posibleng pangalawang biktima ng SARS. (Ulat ni Eva Visperas)</body>
<link>http://www.philstar.com/Article.aspx?articleId=204100&amp;publicationSubCategoryId=92</link>
</article>
<article>
<title>Walang umento sa Labor Day</title>
<author>Ely Saludar</author>
<date>
<month>April</month>
<day>28</day>
<year>2003</year>
</date>
<body>Iwas-pusoy ang Malaca&amp;ntilde;ang sa isyu ng umento sa sahod ng mga manggagawa sa gitna ng nalalapit na paggunita ng Labor Day sa May 1. Sinabi ni Presidential Spokesman Ignacio Bunye na ang anumang usapin sa dagdag na pasahod sa manggagawa ay wala sa poder ng Malaca&amp;ntilde;ang. Ayon kay Bunye, ipinauubaya na ng Malaca&amp;ntilde;ang sa mga regional wage board ang pagtalakay at pagdedesisyon sa dagdag na sahod ng mga manggagawa sa bawat rehiyon. Gayunman, sinabi ni Bunye na may inilunsad na jobs fair ang Department of Labor para bigyan ng pagkakataon ang walang trabaho. Samantala, binalewala ng Malaca&amp;ntilde;ang ang ulat na maaaring magkaroon ng kaguluhan sa May 1 upang ibintang kay Sen. Panfilo Lacson. Ayon sa presidential spokesman, pawang ispekulasyon at haka-haka ang nasabing mga pahayag. Ito ay kaugnay ng alegasyon ni dating Sen. Juan Ponce Enrile na maaaring magkaroon ng kaguluhan sa Mayo 1 at ibintang kay Lacson upang mabilis na maipakulong ang senador. Ipinauubaya na ng Malaca&amp;ntilde;ang sa PNP ang anumang paghahanda sa mga ilulunsad na kilos-protesta ng mga militanteng grupo at taga-suporta ni dating Pangulong Estrada. Samantala, tiniyak ng Malaca&amp;ntilde;ang na ipaiiral ng PNP ang maximum tolerance sa mga raliyista sa May 1. Sinabi ni Bunye na hindi naman hahadlangan ang mga kilos-protesta kung walang kaguluhan na mangyayari. (Ulat ni Ely Saludar)</body>
<link>http://www.philstar.com/Article.aspx?articleId=204115&amp;publicationSubCategoryId=92</link>
</article>
<article>
<title>Fernando pinalitan na sa DPWH</title>
<author>Ely Saludar</author>
<date>
<month>April</month>
<day>28</day>
<year>2003</year>
</date>
<body>Humirang na si Pangulong Gloria Macapagal-Arroyo ng bagong kalihim ng Department of Public Works and Highways (DPWH) at itinalaga rito si Florante Soriques kapalit ni Metro Manila Development Authority (MMDA) Chairman Bayani Fernando. Ayon kay Presidential Spokesman Ignacio Bunye, hindi maaaring sabay na hawakan ni Fernando ang DPWH at MMDA na parehong mataas na posisyon sa gobyerno. Dahil dito, sinabi ni Bunye na mas pinili ni Fernando na mamuno sa MMDA at pagtuunan ng pansin ang problema sa trapiko sa Metro Manila. Si Soriques ay career official sa DPWH na siyang magiging bagong miyembro ng Gabinete. Samantala, nilinaw ng Malaca&amp;ntilde;ang na walang balak si Pangulong Arroyo na magpalit ng press secretary. Ayon pa kay Bunye, hindi totoong naghahanap ng kapalit ang Malaca&amp;ntilde;ang kay Press Secretary Hernani Braganza. Sinabi ni Bunye na pinagbakasyon muna si Braganza upang pagtuunan ng pansin ang kalusugan nito. Gayunman, niliwanag ni Bunye na nasa kamay na ng doktor ni Braganza kung papayagan pa itong manungkulan. (Ulat ni Ely Saludar)</body>
<link>http://www.philstar.com/Article.aspx?articleId=204117&amp;publicationSubCategoryId=92</link>
</article>
<article>
<title>NAIA alerto rin sa foot and mouth disease</title>
<author>Butch Quejada</author>
<date>
<month>April</month>
<day>28</day>
<year>2003</year>
</date>
<body>Hindi lamang sa nakamamatay na Severe Acute Respiratory Syndrome (SARS) nakatuon ang pansin ng mga kinauukulan sa Ninoy Aquino International Airport (NAIA) kundi pati na rin ang paglaganap ng foot and mouth disease (FMD). Ito ang buod ng isinagawang paglulunsad kahapon ng FMD Awareness Campaign na pinangunahan ni Agriculture Secretary Luis Lorenzo Jr. na ginanap sa South Wing Departure Area ng NAIA Centennial Terminal 2. Ayon kay Lorenzo, pangunahing layunin ng inilunsad na kampanya ang pagbibigay-proteksiyon sa Pilipinas bilang &amp;quot;internationally-recognized freedom zones&amp;quot; ng mabagsik na FMD. Bunsod nito, bilang bahagi ng pinaigting na kampanya na mapigilan ang pagpasok sa bansa ng FMD ay inalerto na ng mga awtoridad ang mga paliparan, partikular na sa premier airport laban sa animal disease mula sa mga bansa na pinaghihinalaang may mga kaso ng animal disease tulad ng Pakistan, India, Bangladesh, New Zealand at Australia. Bukod kina Lorenzo at Dr. Dave Catbagan, hepe ng Animal Quarantine Office ng NAIA, kabilang sa mga dumalo sa isinagawang &amp;quot;ceremonial stepping&amp;quot; ng tinurang &amp;quot;footbath&amp;quot; ay mga top officials ng agrikultura, airport at airline representatives. (Ulat ni Butch Quejada)</body>
<link>http://www.philstar.com/Article.aspx?articleId=204127&amp;publicationSubCategoryId=92</link>
</article>
<article>
<title>1 pang Pinay sa HK patay sa SARS</title>
<author>Jhay Mejias</author>
<date>
<month>April</month>
<day>29</day>
<year>2003</year>
</date>
<body>Isa pang Filipina domestic helper ang namatay kahapon sa isang ospital sa Hong Kong sanhi ng hinihinalang Severe Acute Respiratory Syndrome (SARS). Nabatid kay Labor Secretary Patricia Sto. Tomas, ang Pinay DH na tinawag sa inisyal na pangalan nitong &amp;quot;JC&amp;quot; tubong Samar, Leyte ay namatay kahapon ng umaga, isang araw matapos isugod sa Mary Queen Hospital makaraang makaramdam ng mga sintomas ng SARS tulad ng mataas na lagnat at pananakit ng katawan. &amp;quot;Any death becomes SARS suspect in Hong Kong,&amp;quot; sabi ni Sto. Tomas. Gayunman, nilinaw pa rin ni Sto. Tomas na mananatiling suspected SARS victim ang status ni JC hanggat hindi pa kinukumpirma ng health authorities sa HK na nagsasagawa pa rin ng pagsusuri sa blood at specimen samples nito. Bukod kay JC, isa pang Pilipina sa HK ang kritikal din sa nabanggit na ospital matapos bumigay ang baga dahil sa SARS virus. Si PS ay tubong Mabalacat, Pampanga ngunit hindi pa tukoy sa ngayon kung ano ang trabaho nito sa HK. Nakatakda namang lumabas sa ospital ngayong araw ang delisted suuspect SARS victim na mula sa Eastern Samar makaraang lumabas na normal ang mga resulta ng kanyang x-ray. Samantala ang babaeng x-ray techinican ng San Lazaro Hospital ay nasa mabuti na ring kondisyon, pero magtatagal pa rin ito sa SLH ng 10 araw pa. Na-lift na ang quarantine sa Brgy. Vacante, Alcala sa lalawigan ng Pangasinan habang apat na kabahayan na may hindi pa malamang bilang ng pamilya na may &amp;quot;close contact&amp;quot; sa mag-amang Mauricio at Adela Catalon ay nanatiling nasa quarantine hanggang Abril 30, 2003. Si Jennifer, ang apo ni Mauricio ay nasa quarantine pa rin at patuloy na inoobserbahan. Sa kabilang dako, inaalam pa rin ng pamunuan ng DOH kung positibong mayroong SARS ang dalawa katao sa Baguio City. Pawang nasa magkahiwalay na isolation room ng Baguio General Hospital ang isang 29-anyos na OFW mula sa Dubai na mayroong upper respiratory problem at isang Indian missionary. Kasabay nito, sinabi ni Sto. Tomas na hindi puwedeng hindi pauwiin ang mga Pilipinong nais bumalik sa bansa na mula sa mga SARS-infected countries. Aniyay dapat may kusang boluntaryo ang mga Pilipinong nagsisibalik sa bansa na magpasailalim sa quarantine kung mayroong nararamdamang sintomas ng SARS. Idinagdag pa ni Sto. Tomas na maging ang mga seaman na dumadaong sa bansa at ang mga umuuwi ng Pilipinas ay masusing isinasailalim sa pagsusuri. Samantala, dalawang bata na dumating kahapon sa NAIA ang isinugod sa Research Institute for Tropical Medicine (RITM). Isa ay galing sa Japan at ang isa ay galing Korea. Parehong may lagnat at ubo ang dalawa. Ayon sa NAIA, walang exception at lahat ng pasahero na bababa sa NAIA ay sasailalim sa quarantine procedure. (Ulat ni Jhay Mejias)</body>
<link>http://www.philstar.com/Article.aspx?articleId=204221&amp;publicationSubCategoryId=92</link>
</article>
<article>
<title>Price ceiling sa surgical mask isusulong sa Kongreso</title>
<author>Malou Escudero</author>
<date>
<month>April</month>
<day>29</day>
<year>2003</year>
</date>
<body>Upang hindi na maging triple pa ang presyo ng mga protective masks, nanawagan kahapon ang ilang mambabatas sa DTI at DOH na lagyan na ng ceiling ang mga presyo nito kasunod ng report na sinamantala na ng mga negosyante ang isyu sa SARS. Ayon kina Manila Rep. Harry Angping at Bukidnon Rep. Nereus Acosta, chairman at vice-chairman ng House committee on trade and industry, tumaas sa halagang P200-P400 mula sa dating P40 ang presyo ng N-95 special mask. Ang N-95 ang siyang inirekomenda ng World Health Organization (WHO) para hindi mahawa sa SARS dahil kaya nitong harangin ang may 95% ng contaminants. Samantalang ang simpleng 3-ply dust mask na nagkakahalaga ng P12 dati at tumaas na rin sa P15 hanggang P16. Ayon kay Angping, maaaring magpalabas ng price control order ang dalawang ahensiya at kung kinakailangan ay magpapasa ang kanyang komite ng resolusyon para dito. Sinabi naman ni Acosta na dapat na ipadlock ng DTI o DOH ang mga tindahan o kumpiskahin ang mga protective masks na ibinebenta ng mga ito bilang parusa sa pagbebenta ng mahal. (Ulat ni Malou Escudero)</body>
<link>http://www.philstar.com/Article.aspx?articleId=204237&amp;publicationSubCategoryId=92</link>
</article>
<article>
<title>Militar inalerto sa Labor Day</title>
<author>Danilo Garcia</author>
<date>
<month>April</month>
<day>29</day>
<year>2003</year>
</date>
<body>Inalerto ng Defense department ang sandatahang lakas sa posibilidad na pagsasamantala ng mga rebelde, ekstremista at teroristang grupo kaugnay ng paggunita sa Labor Day sa Mayo 1. Sa direktiba ni Defense Secretary Angelo Reyes, kanyang inatasan ang AFP na maging alerto bago at sa takdang Araw ng Paggawa upang mahadlangan ang anumang bantang karahasan mula sa mga rebelde, ekstremista at teroristang grupo. Libu-libong mga manggagawa at militante, ilan sa mga ito ay Kilusang Mayo Uno (KMU), Bayan Muna, SELDA, AMIHAN at iba pa ang nagpahayag na magsasagawa sila ng mga pagkilos sa Huwebes. Bukod sa Mendiola at ilang lugar sa Metro Manila ay nakatakda ring maglunsad ng mga pagkilos ang mga labor at militant groups sa ibat ibang bahagi sa Luzon, Visayas at Mindanao. Makikiisa rin ang mga supporters ni dating Pangulong Estrada sa pangunguna ng grupong Peoples Movement Against Poverty, UMDJ at ang bagong tatag na Demokrasya para sa Masang Pilipino. Ayon kay Reyes, hindi malayong samantalahin ng mga maka-kaliwa at ekstremistang grupo ang Labor Day celebration para ipahiya ang pamahalaan. Gayunman, tiniyak ng kalihim na handa ang militar at maging ang pulisya para hadlangan ang masamang balak ng mga terorista at lawless elements. Sinabi ng Malaca&amp;ntilde;ang na ipatutupad ang maximum tolerance sa hanay ng militar at pulisya at hindi nito palalampasin ang mga magpapasimula ng kaguluhan sa nasabing okasyon. (Ulat ni Danilo Garcia)</body>
<link>http://www.philstar.com/Article.aspx?articleId=204238&amp;publicationSubCategoryId=92</link>
</article>
<article>
<title>Lina di aalisin sa DILG  GMA</title>
<author>Lilia Tolentino</author>
<date>
<month>April</month>
<day>29</day>
<year>2003</year>
</date>
<body>Walang balak si Pangulong Arroyo na sipain sa puwesto si Interior and Local Government Secretary Joey Lina sa kabila ng mga bulung-bulungan na napipintong palitan siya ni Transportation Secretary Leandro Mendoza at si dating Justice Secretary Hernando Perez naman ang papalit kay Mendoza. Ayon kay Presidential Spokesman Ignacio Bunye, sinabi ng Pangulo na mananatili si Lina bilang DILG Secretary dahil nakikita naman umano ng Presidente na ginagawa ni Lina ang lahat nitong makakaya para masugpo ang jueteng. Naunang nagbitiw ng pahayag si Lina na nakahanda siyang magbitiw sa puwesto sa sandaling hindi niya malutas ang problema sa jueteng hanggang Abril. Hinggil sa nalalapit na sariling palugit ni Lina para manatili sa puwesto naghayag ito na kailangang magpatibay ng batas ang Kongreso para maitaas ang parusa sa mga sangkot sa illegal na sugal. (Ulat ni Lilia Tolentino)</body>
<link>http://www.philstar.com/Article.aspx?articleId=204249&amp;publicationSubCategoryId=92</link>
</article>
<article>
<title>Media binatikos sa SARS</title>
<author>Lilia Tolentino</author>
<date>
<month>April</month>
<day>30</day>
<year>2003</year>
</date>
<body>Umapela kahapon si Pangulong Arroyo sa media na maging responsable sa pagpapalabas ng impormasyon na may kinalaman sa sakit na Severe Acute Respiratory Syndrome (SARS) para hindi makaalarma sa publiko. Nabatid kay Presidential Spokesman Ignacio Bunye na nakipagpulong ang Pangulo sa mga publisher ng mga pahayagan at mga opisyal ng radyo at telebisyon para ipakiusap na makipagtulungan sa pamamagitan ng paghahatid ng wastong impormasyon dahil sa masamang epektong nalilikha ng eksaheradong pag-uulat. Hiniling rin ng Pangulo na bigyan ng regular na espasyo at oras ng pagsasahimpapawid ang Department of Health para sa ginagawang paglaban sa SARS. &amp;quot;Alam naman natin na mayroong freedom of speech pero we are just appealing for responsible reporting. Nakipag-usap ang Pangulo sa mga may-ari ng media at hiniling ng ating Pangulo na more than ever ngayong panahong ito kailangan natin ang wastong impormasyon,&amp;quot; ani Bunye sa mga mamamahayag. Sinabi ni Bunye na ang hindi makatotohanang pag-uulat hinggil sa SARS tulad ng pagkakaulat na mayroon daw ikaapat na kaso ng SARS sa Leyte pero lumabas na hindi ito SARS kundi ang pasyente ay may trangkaso lang. Nagkaroon lang anya ng kamalian sa unang pagbasa sa resulta ng x-ray ng pasyente. (Ulat ni Lilia Tolentino)</body>
<link>http://www.philstar.com/Article.aspx?articleId=204364&amp;publicationSubCategoryId=92</link>
</article>
<article>
<title>Kandidatura ni Lacson inindorso</title>
<author>Joy Cantos</author>
<date>
<month>April</month>
<day>30</day>
<year>2003</year>
</date>
<body>Maagang inilunsad kahapon ng United Opposition ang kandidatura ni Senador Panfilo Lacson bilang pansabak sa 2004 presidential elections. Sa ginanap na seremonya kahapon sa Club Filipino sa Greenhills, San Juan, pinangunahan ni dating Senador Juan Ponce Enrile ang personal na pag-iindorso kay Lacson. Ang okasyon ay dinaluhan ng tinatayang 200 pulitiko, mga lokal na opisyal ng gobyerno, mga dating miyembro ng gabinete, lider ng civil society groups at mga lider ng partido mula sa Puwersa ng Masang Pilipino (PMP), Laban ng Demokratikong Pilipino (LDP), Kilusang Bagong Lipunan (KBL), Reporma atbp. Ang United Opposition na binubuo ng naturang mga partido pulitikal ay pinangungunahan ng PMP na itinatag ni dating Pangulong Estrada. Pero nilinaw naman ni Lito Banayo, pangulo ng PMP na hindi pa opisyal ang pag-iindorso ng United Opposition sa kandidatura ni Lacson dahil sa darating na Disyembre pa pormal na hihirang ng standard bearer sa pampanguluhan ang kanilang grupo o 45 araw bago ang campaign period. Sa kabila nito, ayon kay Banayo ay 85% na ang suporta ni Lacson para maging kandidatong presidente. Kabilang naman sa mga posibleng tumakbong bise presidente ng oposisyon sina Senators Aquilino Pimentel, Loren Legarda, Juan Flavier, Sergio Osme&amp;ntilde;a, Manila Mayor Lito Atienza at action king Fernando Poe Jr. (Ulat ni Joy Cantos)</body>
<link>http://www.philstar.com/Article.aspx?articleId=204371&amp;publicationSubCategoryId=92</link>
</article>
<article>
<title>Virus ng SARS, di makukuha sa pakikipag-sex</title>
<author>Jhay Mejias/Doris Franche</author>
<date>
<month>April</month>
<day>30</day>
<year>2003</year>
</date>
<body>Tiniyak ng Department of Health (DOH) na hindi maipapasa ang virus ng SARS sa pamamagitan ng sexual intercourse. Sinabi ni Dra. Luningning Villa, head ng DOH National Epidemiology Center na wala pa silang data na nagsasabing ang SARS ay nakukuha sa pakikipagtalik. Hindi rin nakukuha ang virus ng SARS sa hangin kundi sa pamamagitan ng respiratory fluids o &amp;quot;droplets&amp;quot; ng laway tulad ng pag-ubo, pagbahing at pagdura, pagtingin sa mata ng isang taong may SARS dahil abot ng virus hanggang 3 metro ang layo. Tumatagal ang virus ng SARS sa loob ng dalawang hanggang tatlong oras sa mga nahahawakan ng isang positibong may sakit nito. Ang palagiang pagligo, paghuhugas ng kamay ng tubig at sabon ay mabisang paraan upang hindi mahawa ng nakamamatay na sakit. Pinapayuhan ang lahat ng may close contact na magsuot ng mask, goggles, gloves bago makipag-ugnayan. Palagiang gumamit ng alcohol o sanitizers, palakasin ang resistensiya sa pamamagitan ng pag-inom ng mga bitamina at anti-stress at pag-eehersisyo. Samantala, ipinahayag ng World Health Organization (WHO) na lifted na sa talaan ng SARS affected countries ang Vietnam makaraang hindi na makapagtala ng mga bagong bilang ng mga nahawahan ng nasabing sakit sa loob ng 19 araw. Sa ipinalabas na kalatas ng WHO, inalis na ang Vietnam sa listahan ng mga naapektuhang bansa sa buong mundo kasabay ng pagtanggal ng advisory na nagbabawal sa mga turistang bumiyahe dito. Sinabi ng WHO mula pa noong Abril 8, 2003 ay wala nang naitalang bagong pasyente na hinihinalang mayroong SARS dito at nakakapagtala lamang ng 5 kataong namatay sa nasabing sakit. Nananatiling nangunguna sa listahan ang Hong Kong na may mataas na bilang ng mga nasasawi at nahahawaan ng SARS, sinundan ng China, Canada, Singapore, Vietnam, Malaysia, Thailand, US at Pilipinas. (Ulat nina Jhay Mejias/Doris Franche)</body>
<link>http://www.philstar.com/Article.aspx?articleId=204378&amp;publicationSubCategoryId=92</link>
</article>
<article>
<title>GMA hindi na ipapa-quarantine</title>
<author>Ely Saludar</author>
<date>
<month>April</month>
<day>30</day>
<year>2003</year>
</date>
<body>Muling kumambiyo ang Malaca&amp;ntilde;ang at hindi na raw ipapa-quarantine si Pangulong Arroyo pagbalik sa bansa mula sa pagdalo sa SARS Summit sa Bangkok, Thailand. Sinabi ni Presidential Spokesman Ignacio Bunye na ito ay batay na rin sa rekomendasyon ni Health Secretary Manuel Dayrit. Ayon kay Bunye, ligtas sa SARS ang lugar na pupuntahan ng Pangulo gayundin ang eroplanong sinakyan nito bukod pa sa mga kasamang medical team. (Ulat ni Ely Saludar)</body>
<link>http://www.philstar.com/Article.aspx?articleId=204384&amp;publicationSubCategoryId=92</link>
</article>
</data>