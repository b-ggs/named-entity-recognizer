<?xml version="1.0" encoding="ISO-8859-1" ?>
<data>
<article>
<title>Taas-sahod vs SARS hirit</title>
<author>Malou R. Escudero</author>
<date>
<month>May</month>
<day>01</day>
<year>2003</year>
</date>
<body>Iginiit kahapon ni Bayan Muna Rep. Crispin Beltran na makakaiwas sa kinatatakutang severe acute respiratory syndrome (SARS) ang mga ordinaryong manggagawa kung pagbibigyan ng pamahalaan ang kahilingan nilang itaas ang kanilang sahod. Ayon kay Beltran, tanging ang mga mayayaman lamang sa ngayon ang may kakayahang labanan ang SARS sa pamamagitan nang pagbili ng mga protective mask at mga bitamina. Dahil sa liit ng sahod ng mga ordinaryong manggagawa, mas uunahin ng mga ito ang pagbili ng kanilang pagkain kaysa sa mga protective o surgical masks. Hindi rin anya makatugon ang mga maliliit na manggagawa sa panawagan ng Department of Health (DOH) na palakasin ang kanilang immune system sa pamamagitan ng mga masusustansiyang pagkain at pag-inom ng bitamina. Dapat anyang isama ng Arroyo administration sa &amp;quot;counter-SARS campaign&amp;quot; nito ang pagtataas ng sahod ng mga empleyado at health benefits ng mga ito. Sa ngayon aniya ay ang mga nagta-trabaho at mga mahihirap ang posibleng maging SARS carrier dahil lagi silang nasa labas ng bahay. Bukod sa SARS, pinoproblema rin ng mga mahihirap ang sakit na tuberculosis (TB) at ordinaryong pneumonia. (Ulat ni Malou R. Escudero)</body>
<link>http://www.philstar.com/Article.aspx?articleId=204480&amp;publicationSubCategoryId=92</link>
</article>
<article>
<title>SARS galing sa wild animals?</title>
<author>Jhay Mejias</author>
<date>
<month>May</month>
<day>01</day>
<year>2003</year>
</date>
<body>Hinihinalang nagmula sa mga &amp;quot;exotic foods&amp;quot; at wild animals ang nakamamatay na sakit na SARS. Masusing tinitingnan ngayon ng mga dalubhasa sa China katulong ang mga doktor ng World Health Organization (WHO) ang background ng lahat ng mga sakit na kumalat sa China at ibang bansa partikular noong 1918 World War 1 na kung saan isang epidemya ang lumaganap at tinawag na &amp;quot;Spanish flu&amp;quot; na kumitil ng libong buhay. Sinasabing maaaring umuulit lamang ngayon ang nasabing epidemya na mula sa mga wild animals na hinuli at kinain. Ayon sa dalubhasa ng China, ang mga wild animals kagaya ng wild boar (baboy ramo), wild deer (usa) at iba pang hayop na matatagpuan sa gubat ay inaalagaan at makaraan ang ilang araw ay niluluto upang ibenta at kainin na lingid sa kaalaman ng mga hunters ay nagtataglay pala ng sakit ang mga ito. Maging ang naganap noong 1995 sa China na kung ilang libong lokal na manok ang ipinagbawal ibenta, pinatay at sinunog dahil nakitaan ng mga dalubhasa na nagtataglay ng sakit na ito na nakuha naman sa ibang wild animals na nakasamang inalagaan ng mga may-ari. Ngunit natuklasan ang uri ng sakit at nakagawa ng paraan upang masugpo ang tinatawag na &amp;quot;birds flu.&amp;quot; Sa ngayon, muling sinusuri ang mga manok sa Guandong, China na maaaring pinagmulan ng killer pneumonia. Kasabay nito inalis na rin sa travel ban ng WHO ang Toronto, Canada makaraang hindi na makapagtala ito ng panibagong kaso ng SARS victim sa loob ng 20 araw. May 21 katao ang namatay dito dahil sa SARS. (Ulat ni Jhay Mejias)</body>
<link>http://www.philstar.com/Article.aspx?articleId=204489&amp;publicationSubCategoryId=92</link>
</article>
<article>
<title>Meralco supalpal uli sa SC</title>
<author>Gemma Amargo</author>
<date>
<month>May</month>
<day>01</day>
<year>2003</year>
</date>
<body>Wala nang natitirang legal na paraan ang Manila Electric Company (Meralco) upang hindi maisauli sa mga consumers ang mahigit sa P28 bilyong sobrang singil sa kuryente. Sa isang pahinang resolusyon ng SC 3rd Division, pinal na nilang ibinasura ang nasabing kaso at hindi na rin umano nila tatanggapin ang anumang petition o motion ng Meralco dahil kapag nangyari ito, 2nd motion for reconsideration na ito. Nakasaad sa section 2 Rule 52 ng Rules of Court, hindi na bibigyang pansin ang ikalawang apela ng parehong partido sa parehong ruling ng SC. Matatandaan na nagmamatigas ang Meralco sa unang kautusan ng SC na isauli na sa mga consumers nito ang overcharge sa singil sa kuryente. Sabi ng SC ang dapat isipin ngayon ng Meralco ay kung paano nila susundin ang kautusan ng Korte upang isauli ang P28 bilyon. (Ulat ni Gemma Amargo)</body>
<link>http://www.philstar.com/Article.aspx?articleId=204496&amp;publicationSubCategoryId=92</link>
</article>
<article>
<title>Lacson madi-disqualify sa maagang pag-endorso</title>
<author>Malou Escudero</author>
<date>
<month>May</month>
<day>01</day>
<year>2003</year>
</date>
<body>Nanganganib ang kandidatura ni Sen. Panfilo Lacson sa presidential elections sa susunod na taon dahil sa posibilidad na ma-disqualify ito. Ayon kay Deputy Speaker Raul Gonzalez, ang pag-aanunsiyo kay Lacson noong nakaraang Martes bilang kandidato ng oposisyon ay isang paglabag sa section 80 ng Article IX ng Omnibus Election Code. Nakasaad sa nasabing Election Code na maaari lamang magdaos ng political conventions o meetings at mag-nominate ng opisyal na kandidato ang isang partido sa loob ng 30 araw bago simulan ang campaign period. Apatnaput limang araw ang ibinibigay para sa presidential at vice-presidential elections. Sinabi ni Lozada na napakatagal pa ng campaign period kaya maituturing na ilegal ang ginawang pag-endorso kay Lacson ng ilang lider ng LDP at PMP bilang pambato nila sa 2004. Hindi rin anya pinapayagan ang sinumang tao o asosasyon na mangampanya kung hindi pa dumarating ang election period. Hiniling ni Gonzalez sa Comelec na tingnan ang mga naging paglabag ng kampo ni Lacson upang ma-disqualify ito sa presidential elections sa 2004. (Ulat ni Malou Escudero)</body>
<link>http://www.philstar.com/Article.aspx?articleId=204502&amp;publicationSubCategoryId=92</link>
</article>
<article>
<title>Pinoy nurse sa London natagpuang patay</title>
<author>Ely Saludar</author>
<date>
<month>May</month>
<day>01</day>
<year>2003</year>
</date>
<body>Isang Pilipino nurse ang natagpuang patay sa kanyang tirahan sa London. Sa ulat ng Malaca&amp;ntilde;ang, kinilala ni Labor Secretary Patricia Sto. Tomas ang biktimang si Joel Guillermo, 26, na ang bangkay ay nadiskubre noong Abril 26. Si Guillermo ay nagtatrabaho bilang nurse sa Sunderland Royal Hospital sa Northumbria simula pa noong June 29, 2001. Batay sa resulta ng awtopsiya ay wala namang nakitang ebidensiya na nagkaroon ng foul play. Ang labi ni Guillermo ay iuuwi na sa kanilang lalawigan sa Isabela. (Ulat ni Ely Saludar)</body>
<link>http://www.philstar.com/Article.aspx?articleId=204508&amp;publicationSubCategoryId=92</link>
</article>
<article>
<title>Walang umento  GMA</title>
<author>Lilia Tolentino</author>
<date>
<month>May</month>
<day>01</day>
<year>2003</year>
</date>
<body>Walang aasahang taas sa sahod na ihahayag ngayon si Pangulong Arroyo sa pagtatalumpati niya sa bayan sa okasyon ng Labor Day. Sa press briefing kahapon, sinabi ni Labor Secretary Patricia Sto. Tomas na wala sa kapangyarihan ng Pangulo ang pag-uutos sa taas ng sahod ng manggagawa matangi kung ito ay isang batas na pinagtibay ng Kongreso at kung ito ay mula sa pag-aaral na ginawa ng Regional Wage Board. Bagaman walang umento, may ihahayag naman umano ang Pangulo na mga benepisyo sa manggagawa. Kabilang dito ang pabahay, benepisyong nauukol sa social security ng mga manggagawa sa pribado at pampublikong sektor, ayuda sa mga magsasaka, exemption sa buwis at isyu sa PPA. (Ulat ni Lilia Tolentino)</body>
<link>http://www.philstar.com/Article.aspx?articleId=204512&amp;publicationSubCategoryId=92</link>
</article>
<article>
<title>Kawalan ng trabaho nag-udyok sa 'Underground Economy'</title>
<author>Ni Butch M. Quejada</author>
<date>
<month>May</month>
<day>01</day>
<year>2003</year>
</date>
<body>Sa panahon ngayon, halos lahat ng mga taong walang permanenteng hanapbuhay o nawalan ng trabaho ay nakikitang nagtitinda ng kung anu-ano. Sigarilyo, fishball, isaw, ukay-ukay, barbecue, palamig, ulam. Sambitin ninyo at lahat ay naititinda na. Kasama na rin dito ang mga nagtitinda ng panandaliang aliw dahil sa kawalan ng pagkakakitaan. Ito ang masaklap na tanawin sa ating lipunan ngayon. Subalit sa isang nagtitinda, gaya ng okoy, turon at iba pa, nagpapasalamat sila na kahit paano ay may pinagkakakitaan at may ipinantatawid-gutom ang mga kaanak. Base sa mga ginagawang survey sa bawat antas ng mga mamamayan sa lipunan, lumalabas na naging pangangailangan ang tinaguriang &amp;quot;underground economy&amp;quot; o isang sistema o paraan ng hanapbuhay na maaaring makatulong sa kabuhayan ng isang tao, mahirap man o nakatataas ng kaunti. Ito ay walang mga limitasyon na gaya ng ibang mga negosyo. Bakit nga ba kinakailangan na gawin ito ng karamihan? Wala na ba talagang mapapasukang factory o tanggapan? Ang kawalan ng hanapbuhay ay nag-uugat sa pagsasara ng mga factory, tanggapan, restaurant, malalaking kumpanya, patahian at kung anu-ano pa. Amg pagsasara ay bunga ng partisipasyon ng mga grupong makakaliwa na sinisira ang mga negosyo. Papasukin, maliit man o malaki at hihingi ng mga &amp;quot;imposibleng demands&amp;quot; o mga benepisyo para sa mga manggagawa. Kung magtatagumpay sila, babarikadahan na ang lugar at para bang inangkin na ito. Nakalawit ang mga streamer na pulos tuligsa sa pamahalaan ang nakatitik. Ginagawa nila ito ng pangmatagalan. Para bang matira ang matibay. At tuluyan nang malulugi ang negosyo. (May karugtong)</body>
<link>http://www.philstar.com/Article.aspx?articleId=204513&amp;publicationSubCategoryId=92</link>
</article>
<article>
<title>Virgins for sale: P700</title>
<author>Joy Cantos</author>
<date>
<month>May</month>
<day>02</day>
<year>2003</year>
</date>
<body>ANTIPOLO CITY - Sex for sale sa halagang P700 kapalit ng bawat isang gabing siping sa mga menor-de-edad na kababaihang birhen na nagkakaedad 12 hanggang 16 anyos. Ito ang nabulgar na modus operandi kahapon hinggil sa talamak na pagbebenta sa mga biktima sa halagang P700 sa mga kliyente na karamihan ay matatandang Intsik matapos na masagip ang anim na kabataang babae na residente ng lungsod na ito sa isinagawang serye ng operasyon sa Para&amp;ntilde;aque City at Cavite. Kasabay nito, inihayag ni Antipolo City Police P/Supt. Primitivo Tabujara Jr. ang pagkakadakip sa umanoy bugaw na si Roselle Hernandez habang pinaghahanap pa ang isang Fil-Chinese na umanoy utak sa naturang child trafficking. Si Hernandez ay nasakote sa isinagawang raid sa safehouse nito sa Brgy. Mayamot, Antipolo City matapos ituro ng mga biktima kung saan sila dinala ng suspek. Ayon kay Tabujara, ang mga nasagip na biktima ay natangay sa pambobola ng suspek. Kinaibigan umano sila at saka niyayang ipapasyal sa Coastal Mall sa Para&amp;ntilde;aque at pagkatapos ay magsu-swimming sa Bacoor, Cavite. Lumitaw sa imbestigasyon na ang mga biktima ay dinadala ng suspek sa kontak nila sa Coastal Mall na siya namang nagdadala sa mga biktima sa hindi nabatid na lugar sa Bacoor. Dito nagaganap ang bentahan sa mga ito sa halagang P700 sa kanilang mga parukyano. Umaabot na sa 15 biktima ang umanoy nakaladkad ng suspek sa prostitusyon. Sa kasalukuyan, himas rehas ang suspek sa detention cell ng Antipolo City Police habang inihahanda ang pagsasampa dito ng kasong child trafficking at kidnapping. (Ulat ni Joy Cantos)</body>
<link>http://www.philstar.com/Article.aspx?articleId=204601&amp;publicationSubCategoryId=92</link>
</article>
<article>
<title>Pagbubukas ng klase sa Setyembre dahil sa SARS ok sa Senado</title>
<author>Rudy Andal</author>
<date>
<month>May</month>
<day>02</day>
<year>2003</year>
</date>
<body>Sinuportahan ng Senado ang panawagan ni Mandaluyong City Mayor Benhur Abalos na iurong ang pagbubukas ng klase sa Hunyo sa lahat ng antas ng paaralan hanggat hindi pa nadedeklarang ligtas ang bansa sa epidemyang dulot ng Severe Acute Respiratory Syndrome (SARS). Ayon kay Senate President Franklin Drilon, suportado niya ang panawagan ni Mayor Abalos na iurong mula Hunyo hanggang Setyembre ang pagbukas ng pasukan upang matiyak ang kaligtasan ng mga mag-aaral. Aniya, kung hindi pa malinaw na ligtas ang mga paaralan sa epidemya dapat lang na bigyan ng daan para malinis ang mga lugar at nang sa ganoon ay mabawasan ang mga apektado ng SARS. Nauna nang naglabas ng panukala si Drilon noong nakaraang taon hinggil sa pag-urong ng pagbubukas ng klase sa Hunyo pero ang naging batayan niya ay ang madalas na pagliban sa klase ng mga mag-aaral bunga ng tag-ulan na nagdudulot ng pagbaha. Bukod dito, nagagamit ang mga gusali ng eskuwelahan bilang mga evacuation centers ng mga lugar na sinalanta ng baha. Dahil umpisa pa lang ng insidente ng SARS sa bansa ay inaasahang magbubukas pa ito ng iba pang biktima at di nalalayong maapektuhan ang mga mag-aaral lalo na ang nasa public schools. Bukod sa salat sa kalusugan ang mga estudyante, masikip din ang isang kuwarto na halos naglalaman ng 60-70 mag-aaral na sobra sa itinakda na dapat ay 40-50 lang na estudyante. Malaki din daw ang posibilidad na mahawa ang mga estudyante dahil puwedeng isa sa kanila ay makakuha ng epidemya sa kanilang kamag-anak at maisasalin naman sa mga kamag-aral. (Ulat ni Rudy Andal)</body>
<link>http://www.philstar.com/Article.aspx?articleId=204608&amp;publicationSubCategoryId=92</link>
</article>
<article>
<title>Comprehensive Automated Election System tuloy</title>
<author>Jhay Mejias</author>
<date>
<month>May</month>
<day>02</day>
<year>2003</year>
</date>
<body>Tiniyak ng Comelec na tuloy ang implementasyon ng Comprehensive Automated Election System taliwas sa unang napaulat. Ayon kay Comelec Chairman Benjamin Abalos, walang batayan ang ulat na papalpak ang implementasyon ng Automated Counting and Canvassing of Votes sa May 10, 2004 dahil sa mga depekto at kahinaan sa bidding procedures ng Bids and Awards Committee (BAC) at sa pagsusuri ng mga makina ng Department of Science and Technology (DOST). Ang punto ng kontrobersiya ay ang bidding para sa Phase II ng Poll Modernization Program, ang Automated Counting and Canvassing of Votes na ikinontrata ng Comelec sa Mega Pacific Consortium, ang tumalo sa Total Information Management. &amp;quot;Nagkakaisa ang mga kasapi ng BAC at si Commissioner Resurreccion Borra, na siyang commissioner in charge ng Phase II, na tama ang kanilang pasyang ibigay sa Mega Pacific ang kontrata. Naging bukas at lantad ang bidding at ang technical working group ng BAC ay nakipagtulungan sa DOST sa masusing pagsusuri ng mga technical proposals ng dalawang bidders, upang matiyak na sinunod nila ang mga specifications,&amp;quot; sabi ni Abalos. Ang supply contract para sa mga counting machines para sa buong bansa ay nagkakahalaga ng P1.248 bilyon na ipinanalo ng Mega Pacific, habang ang natalong TIM ay nagsumite ng pinakamataas na tawad na P1.297 bilyon para sa NCR at Mindanao lamang. Dineklara ng BAC na ang mga counting machines ng TIM ay hindi pasado dahil sa uri ng makina mismo. Ayon sa BAC, hindi nade-detect ng makina ng TIM ang mga balotang nabilang na at di nito napipigil mabilang muli ang mga balotang nabilang na. Nilinaw ni Abalos na wala pang notice to proceed na ibinigay sa Mega Pacific. Pinapupunta pa ng Comelec si Commissioner Borra at director Jose Tolentino ng administrative services department sa Seoul, South Korea para sa isang ocular inspection ng mga automated counting machines at mga planta at facilities ng kanilang pabrika. Sa kanilang rekomendasyon ibabase ang pagpirma ng kontrata ng Mega Pacific. (Ulat ni Jhay Mejias)</body>
<link>http://www.philstar.com/Article.aspx?articleId=204615&amp;publicationSubCategoryId=92</link>
</article>
<article>
<title>Pagbaba sa singil sa kuryente sa Hulyo pa</title>
<author>Lilia Tolentino</author>
<date>
<month>May</month>
<day>02</day>
<year>2003</year>
</date>
<body>Sa Hulyo pa mararamdaman ng mamamayan ang malaking pagbaba sa binabayaran nilang kuryente. Ito ang ipinangako ni Pangulong Arroyo sa kanyang pagsasalita sa pagdiriwang ng Labor Day kahapon sa World Trade Center. Sinabi ng Pangulo na maghaharap ng petisyon ang Department of Energy sa Energy Regulatory Commission para maibalik lahat ang sobrang siningil sa power purchased adjustment o PPA na ipinataw sa maliliit na kumukonsumo ng kuryente. Iyong mga maralitang gumagamit ng kuryente na napakaliit lang ang kinokonsumong electric bill ay ibabalik ng buo ang sobrang singil. Para naman sa mga karaniwang manggagawa na hindi naman masyadong maliit ang konsumo sa elektrisidad, may petisyon naman ang DOE na patawan na lang ng discount sa buwanang singil sa kuryente ang pagbabalik ng refund sa sobrang nasingil sa kanilang PPA. (Ulat ni Lilia Tolentino)</body>
<link>http://www.philstar.com/Article.aspx?articleId=204621&amp;publicationSubCategoryId=92</link>
</article>
<article>
<title>Bangus sa Pangasinan ipinae-export ni GMA</title>
<author>Ely Saludar</author>
<date>
<month>May</month>
<day>02</day>
<year>2003</year>
</date>
<body>Iniutos kahapon ni Pangulong Arroyo na i-export na rin sa ibang bansa kabilang na ang Amerika ang bangus na ipinagmamalaki ng Pangasinan. Sa kanyang pagsasalita kaugnay ng First National Bangus Congress sa Dagupan City, sinabi ng Pangulo na nais niyang maipasok sa pandaigdigang pamilihan ang ating Pambansang Isda. Bukod sa tinapa at boneless bangus, sinabi ng Pangulo na magluluwas din ang Pilipinas ng de-lata at naka-garapong bangus sa Estados Unidos at siyam pang bansa sa natitirang mga buwan ng kanyang termino. Dahil dito, sinuportahan ng Pangulo ang pagtatayo ng bangus processing plant sa Dagupan. Inatasan nito si Budget Secretary Emilia Boncodin na magpalabas ng P50 milyon bilang bahagi ng national govt sa naturang proyekto. (Ulat ni Ely Saludar)</body>
<link>http://www.philstar.com/Article.aspx?articleId=204626&amp;publicationSubCategoryId=92</link>
</article>
<article>
<title>'Wag ma-praning sa SARS - GMA</title>
<author>Lilia Tolentino</author>
<date>
<month>May</month>
<day>03</day>
<year>2003</year>
</date>
<body>Umapela kahapon si Pangulong Arroyo sa taumbayan na huwag ma-praning (paranoid) sa SARS dahil ang pagkatakot sa sakit ay higit na mapaminsala kaysa karamdaman mismo. &amp;quot;Malayung-malayo pa,&amp;quot; sabi ng Pangulo patungkol sa kalagayang national emergency ang Pilipinas at hindi pa itinatala ng WHO sa mga bansang dapat iwasan. Personal na bumisita kahapon ang Pangulo sa Bgy. Vacante, Alcala, Pangasinan at idineklara niyang libre na sa SARS ang bayan ng Alcala pagkaraang ipailalim sa kuwarantina sa loob ng 14 araw ang naturang barangay na siyang pinagmulan ng mag-amang Adela at Mauricio Catalon na kapwa namatay sa SARS. Pinasalamatan ng Pangulo ang mga residente ng Barangay Vacante dahil sa pagsasakripisyo nila sa loob ng nakaraang dalawang linggo na sila ay hindi nakakalabas ng kani-kanilang tahanan sa pangambang magkaroon sila ng SARS at makahawa sa iba dahil sa pagkakahantad nila sa coronavirus noong panahong buhay pa sina Adela at Mauricio na kanilang nakasalamuha. Pagkaraan ng kuwarantina, wala ni isa sa mga residente ng barangay ang nagkaroon ng mga sintomas ng SARS. Sinabi ng Pangulo na ang ipinakitang pagkakaisa at pagtutulungan ng mga residente ng Bgy. Vacante para masugpo ang SARS ay patunay lamang na makakaahon sa krisis ang bansa kung mayroong pagkakaisa ang bayan. Kahapon din, pinangunahan ni Pangulong Arroyo ang prayer rally para makaiwas ang bansa sa SARS. Sinamahan siya ng ibat ibang religious leaders. (Ulat ni Lilia Tolentino)</body>
<link>http://www.philstar.com/Article.aspx?articleId=204724&amp;publicationSubCategoryId=92</link>
</article>
<article>
<title>PNP isasabak vs SARS pero walang hazard pay</title>
<author>Danilo Garcia/Jhay Mejias</author>
<date>
<month>May</month>
<day>03</day>
<year>2003</year>
</date>
<body>Nakatakdang isabak laban sa kinatatakutang severe acute respiratory syndrome ang mga tauhan ng PNP upang maiwasan ang pagkalat nito ngunit hindi nakatitiyak ang mga pulis na magkakaroon sila ng hazard pay para sa serbisyo. Sinabi kahapon ni PNP spokesman Sr. Supt. Leopoldo Bataoil na kasalukuyan pa nilang inaasikaso kung mabibigyan ng hazard pay ang mga pulis na masasabak sa misyon para tumulong sa Department of Health laban sa SARS. Nagpalabas kahapon si PNP chief, Director General Hermogenes Ebdane ng four-point guidelines para sundin ng mga pulis na matatalaga sa mga lugar na may hinihinalang SARS. Tutulong ang mga pulis sa pagbibigay ng seguridad sa mga screening area, pagkontrol sa galaw ng mga tao sa mga lugar na may quarantine at monitoring sa mga ito. Ang mga pulis rin ang magsasagawa ng background check sa mga taong nagkaroon ng close contact sa loob ng tatlong araw ng mga hinihinalang SARS patient. Bibigyan naman ng PNP ng sapat na proteksiyon ang mga pulis tulad ng mga dental masks, goggles, bitamina at titiyakin na susunod ang mga ito sa health advisory ng DOH. Sa kasalukuyan, nananatiling 12 katao ang hinihinalang mayroong probable SARS sa bansa kasama na dito ang doktora at nurse na nag-asikaso kay Mauricio Catalon. Wala nang lagnat ang doktora maging ang lalaking nurse. Gayunman, kailangan pa rin kumpletuhin ng mga ito ang 10 araw na incubation at 14-day quarantine period upang masigurong hindi nahawaan. Mayroong kabuuang 391 katao ang namamatay dahil sa SARS at 5,865 ang mayroon nito mula sa 27 bansa, kasama na dito ang panibagong pagtala ng WHO sa Poland na mayroon nang local transmission sa 3 katao. (Ulat ni Danilo Garcia/Jhay Mejias)</body>
<link>http://www.philstar.com/Article.aspx?articleId=204731&amp;publicationSubCategoryId=92</link>
</article>
<article>
<title>Nasa DOH kung sa Setyembre ang pagbubukas ng klase</title>
<author>Lilia Tolentino/Rudy Andal</author>
<date>
<month>May</month>
<day>03</day>
<year>2003</year>
</date>
<body>Ipinauubaya na ng Malaca&amp;ntilde;ang sa itinatag nitong SARS committee ang pagsusuri at pagrerekomenda sa panukalang ipagpaliban sa Setyembre ang pagbubukas ng klase ng mga paaralan sa bansa dahil sa banta ng severe acute respiratory syndrome. Ayon kay Presidential Spokesman Ignacio Bunye, ang SARS committee na pinamumunuan ni Health Secretary Manuel Dayrit ang siyang bahalang magrepaso kung dapat bang ituloy o hindi sa Hunyo ang pagbubukas ng mga klase hanggang sa panahong wala nang ganap na panganib na kumalat ang SARS sa bansa. Kasabay nito, magsasagawa ng konsultasyon ang Senado upang alamin kung payag ang taumbayan na iurong ang pagbubukas ng klase sa Setyembre sa halip na Hunyo. Ayon kay Sen. Pangilinan, acting chairman ng Senate committee on education, dapat alamin sa pamamagitan ng public consultations sa mga opisyal ng Department of Education (DepEd), Commission on Higher Education (CHED), magulang, guro at mag-aaral kung kinakailangan bang iurong ang pagbubukas ng klase. Ipinaliwanag pa ng senador na kung magpapatuloy ang banta ng SARS sa bansa ay dapat iurong muna ang pagbukas ng klase pero kung bubuti naman ang sitwasyon ay puwedeng ituloy ang opening of classes sa Hunyo. Hihilingin ni Pangilinan sa DepEd at CHED na magsumite ng kanilang position papers kaugnay sa panukalang ito. Pero dapat din anyang magbigay ng kanilang pahayag ang DOH sa tunay na sitwasyon ukol sa banta ng SARS dahil dito din ibabatay ng komite ang magiging rekomendasyon nito. (Ulat nina Lilia Tolentino/Rudy Andal)</body>
<link>http://www.philstar.com/Article.aspx?articleId=204738&amp;publicationSubCategoryId=92</link>
</article>
<article>
<title>Abortion sa RP umabot ng .5 milyon taun-taon</title>
<author>Malou Escudero</author>
<date>
<month>May</month>
<day>03</day>
<year>2003</year>
</date>
<body>Talamak na ang abortion sa Pilipinas dahil umaabot na ang kaso sa kalahating milyon taun-taon. Sa pag-aaral ng University of the Philippines Population Institute, mayroong 300,000-500,000 ang bilang ng aborsiyon kada taon. Pangunahing dahilan ng aborsiyon ang pagbubuntis ng wala sa panahon o unwanted pregnancies. Marami sa mga babaeng nagpapa-abort ay hindi gumagamit ng contraceptives tulad ng pills. Kaugnay nito, isinusulong na sa Mababang Kapulungan ng Kongreso ang House bill 411 o Reproductive Health. Nakasaad sa panukala na upang hindi na umabot sa pagpapa-abort ang isang ina, dapat nitong matutunan ang tamang paggamit ng artificial family planning gaya ng pills. Bagaman at kontra ang Simbahang Katoliko sa panukala, umaasa ang mga mambabatas na nagsusulong nito na maging isang ganap na batas ito para na rin sa kapakanan ng mga babaing sumasailalim sa abortion. Hindi pabor sa aborsiyon ang panukala at sa halip ay pinipigilan nito ang pagbubuntis ng wala sa panahon na humahantong sa pagpapalaglag ng sanggol. (Ulat ni Malou Escudero)</body>
<link>http://www.philstar.com/Article.aspx?articleId=204744&amp;publicationSubCategoryId=92</link>
</article>
<article>
<title>Ang buhay, kapangyarihan at pagbagsak ni Saddam</title>
<author>Ni Ellen Fernando</author>
<date>
<month>May</month>
<day>03</day>
<year>2003</year>
</date>
<body>Dahil sa maraming bansa ang kumampi na sa Iraq dahil sa kabiguan ng Iran na tumalima sa UN Resolution 598 na itigil ang giyera, ipinasya na rin ng mayoryang Iranian leaders na makipag-ayos sa Iraq. Noong Agosto 20, 1988, itinigil na ang giyera ng magkalabang Iraq at Iran at sumunod sa nasabing resolusyon. Sa walong taong digmaan, sinabi ng Iran na umaabot sa 200,000 na kanilang mamamayan ang nalagas ngunit iginiit ng Iraq na nakapatay sila ng 800,000 Iranians. Gayunman, nakapagtala ng 300,000 na Iraqis ang napatay sa nasabing digmaan at umaabot ito sa isang milyon mula sa mga nasugatan at nabihag. Sa kabuuan, umaabot umano sa 2 milyon ang casualties sa Iraq-Iran war habang $500 bilyon ang pinsala. Matapos ito, hindi pa rin tumigil ang Iraq hanggang sa ang Kuwait ang kanyang sakupin noong 1990. Dahil sa matagal na digmaan ng Iraq at Iran ay nakautang ng malaki ang Iraq sa Kuwait. Hindi pumayag noon ang Kuwait na hindi magbayad sa pagkakautang ang Iraq na naging dahilan upang magalit si Saddam. Ito ang isa sa dahilan upang sakupin niya ang Kuwait. Humingi ng tulong sa Amerika ang ibang kalapit na bansa gaya ng Saudi Arabia dahil sa takot na sila rin ay sakupin ng Iraq. Si US president George Bush, ama ng kasalukuyang pangulo ng Amerika, ang namuno para tulungan ang Kuwait upang mabawi ang nasabing pamahalaan. Noong 1991 ay nabawi ang Kuwait at umatras si Saddam at mga tauhan pabalik sa Iraq. (Itutuloy)</body>
<link>http://www.philstar.com/Article.aspx?articleId=204750&amp;publicationSubCategoryId=92</link>
</article>
<article>
<title>SARS pumatay uli ng Pinay sa HK</title>
<author>Ellen Fernando</author>
<date>
<month>May</month>
<day>04</day>
<year>2003</year>
</date>
<body>Isa pang Filipina ang namatay sa severe acute respiratory syndrome (SARS) sa Hong Kong, ayon sa ulat ng Department of Labor and Employment (DOLE) kahapon. Kinilala ni Labor Secretary Patricia Sto. Tomas ang Pinay sa inisyal nitong CY na namatay dakong 9:30 ng gabi nitong Biyernes. Ayon ka Sto. Tomas, agad ding iki-cremate ang labi ni CY subalit ang hindi pa tiyak ay kung iuuwi sa Pilipinas ang kanyang abo. Si CY ay kasal sa isang Chinese national at isa nang HK resident pero may mga anak ito sa Mabalacat, Pampanga. Nabatid kay Labor Undersecretary Manuel Imson na si CY ay na-confine sa intensive care unit ng United Christian Hospital sa HK simula pa nong Marso 18. Ayon kay Imson, ang asawa ni CY ang nagpabatid sa Philippine consulate sa Hong Kong hinggil sa pagkamatay ni CY. Si CY ang ikalawang Filipina na namatay sa SARS sa HK at ikatlo sa mga Filipino sa abroad. Ang unang Filipina SARS fatality ay ang domestic helper na si Adela Dalingay na namatay noong nakaraang Marso 24. Isang Pinoy nurse, si JP, ay namatay din sa SARS noong nakaraang Miyerkules ng gabi sa Singapore. Ang kanyang labi ay agad crinemate at naghihintay pang maiuwi sa bansa. Nilinaw ni Sto. Tomas na nakuha ni JP ang deadly viral infection mula sa inaalagaan nitong 80-anyos at hindi sa kanyang Pinay girlfriend. Kabuuang 25 kaso ng SARS, kabilang ang tatlong nabanggit na pagkamatay ang nairekord sa mga Filipino sa HK at Singapore. Sa naturang bilang, dalawa ang kasalukuyang naka-confine sa HK hospital at nasa stable condition na habang ang iba ay nakarekober na. (Ulat ni Ellen Fernando)</body>
<link>http://www.philstar.com/Article.aspx?articleId=204843&amp;publicationSubCategoryId=92</link>
</article>
<article>
<title>Paglilinis sa bawat Brgy. inutos ni GMA</title>
<author>Lilia Tolentino</author>
<date>
<month>May</month>
<day>04</day>
<year>2003</year>
</date>
<body>Isang pambansang kampanyang pangkalinisan ang sisimulan sa bawat barangay ng bansa simula sa Lunes kaugnay ng ilulunsad na Linggong Pangkalinisan ng Komunidad Laban sa SARS. Ayon kay Pangulong Arroyo, ang lahat na local na opisyal ang siyang mamumuno sa paglilinis sa komunidad dahil ang kalinisan ay isang mabisang panugpo sa SARS. Sa Anti-SARS Summit na dinaluhan ng mga lokal na opisyal sa Philippine International Convention Center kahapon, sinabi ng Pangulo na ipis ang nagpakalat ng coronavirus ng SARS sa gusali ng Amoy Gardens sa Hong Kong na nakaapekto sa 300 biktima dahil ikinalat ng ipis ang mikrobyo sa dinadaanan nilang sewage system. Sinabi ng Pangulo na mayroon mang SARS o wala, ang kalinisan ay kalusugan at ang kalusugan ay kayamanan ng isang matatag na Republika. Kasabay nito, sinabi ng Pangulo na sakalit mayroong mga pasyente sa ibat ibang rehiyon ng bansa hindi na sila kailangang dalhin pa sa San Lazaro Hospital o Research Institute for Tropical Medicine dahil may mga pagamutan nang itatayo sa ibat ibang rehiyon na siyang pagdadalhan ng mga pasyenteng may SARS. Ang mga ospital na ito ay magkakaroon ng hustong pasilidad at gamot na kukunin mula sa P500 milyong pondo para sa rehiyon. Magugunitang ang Pangulo ay naglaan ng P1 bilyon para makontra ang SARS. Si Health Secretary Manuel Dayrit na itinalaga ng Pangulo na chairman ng Anti-SARS committee ang tutukoy sa mga ospital na pagdadalhan ng mga pasyenteng may SARS o hinihinalang may SARS. (Ulat ni Lilia Tolentino)</body>
<link>http://www.philstar.com/Article.aspx?articleId=204859&amp;publicationSubCategoryId=92</link>
</article>
<article>
<title>Pangungutang itigil na - Oreta</title>
<author>Rudy Andal</author>
<date>
<month>May</month>
<day>04</day>
<year>2003</year>
</date>
<body>Hiniling kahapon ni Sen. Tessie Aquino-Oreta kay Finance Secretary Jose Isidro Camacho na tigilan na ang pangungutang upang maisalba ang mga Filipino sa kapahamakan sa darating na panahon. Ayon sa senadora, dahil sa malimit na pangungutang ni Camacho ay lumobo na sa P2.906 trilyon ang utang ng Pilipinas noon pang Pebrero. Madaragdagan pa umano ito dahil balak ng National Treasury na magpalabas ng panibagong 300 milyong dolyar na treasury bonds o katumbas na P15.6 sa ating pananalapi para lamang matakpan ang lumalaking budget deficit. Kinastigo din ni Oreta ang &amp;quot;economic dream team&amp;quot; ng pamahalaan sa pangunguna ni Camacho dahil binabalewala nila ang epekto ng SARS sa bansa sa ating ekonomiya. Aniya, nagsalita na ang local office ng World Bank na posibleng humina ang export industry sa bansa bunga ng problema ng SARS sa buong mundo. (Ulat ni Rudy Andal)</body>
<link>http://www.philstar.com/Article.aspx?articleId=204860&amp;publicationSubCategoryId=92</link>
</article>
<article>
<title>Walang trabaho sa Ireland - POEA</title>
<author>Joy Cantos</author>
<date>
<month>May</month>
<day>04</day>
<year>2003</year>
</date>
<body>Upang hindi mabiktima ng naglipanang mga illegal recruiters, nagbabala kahapon ang Philippine Overseas Employment Administration (POEA) sa mga Pilipinong nagnanais magtrabaho sa Ireland dahil wala umanong trabahong naghihintay sa mga dayuhang manggagawa doon. Sinabi ni POEA Administrator Rosalinda Baldoz, hindi umano mag-iisyu ang Irish Department of Enterprise, Trade and Employment (IDETE) para sa ilang mga kategorya ng trabaho mula Abril 9 - Hunyo 30, 2003. Kabilang sa mga trabahong walang nakalaang mga working permits ay ang clerical at administrative; general laborers at builders; operator ar production staff; sales staff; transportasyon, child care workers, hotel, tourism staff, craft, aircraft mechanics, bookbinders, engineers, atbp. Idinagdag ng IDETE na hindi sila magha-hire ng mga dayuhang manggagawa dahil may sapat umanong mamamayan ang gobyerno ng Ireland para punan ang mga bakanteng posisyon. (Ulat ni Joy Cantos)</body>
<link>http://www.philstar.com/Article.aspx?articleId=204872&amp;publicationSubCategoryId=92</link>
</article>
<article>
<title>OFWs laging kawawa</title>
<author>Malou Escudero</author>
<date>
<month>May</month>
<day>04</day>
<year>2003</year>
</date>
<body>Dahil sa kawalan ng trabaho sa Pilipinas, ang mga overseas Filipino workers (OFWs) ang laging nalalagay sa panganib at posibleng maging carrier ng Severe Acute Respiratory Syndrome (SARS) at iba pang nakakahawang sakit. Ito ang sinabi kahapon ni Ilocos Norte Rep. Imee Marcos kasabay ang paghikayat sa gobyerno na tuparin ang pangakong lilikha ng maraming trabaho. Ayon kay Marcos, kung mayroon lamang oportunidad sa loob ng Pilipinas ang mga OFW ay siguradong hindi na sila lalabas ng bansa upang mapaunlad lamang ang buhay. Kapansin-pansin aniya na pawang OFWs ang nagiging biktima ngayon ng SARS na nakukuha nila sa bansang pinagtatrabahuhan. Inihalimbawa ni Marcos ang unang Pinay na namatay sa Hong Kong na si Adelina Dalingay, si Adela Catalon na nursing aide sa Toronto, Canada, isang Pinoy caregiver sa Singapore at ang pinakabagong biktima ay isa pang Pinay sa HK na kinilala sa inisyal nitong CY. Kung hindi naman namamatay sa mga nakakahawang sakit, ay nauuwi rin sa trahedya ang buhay ng ilang OFWs na ang ilan ay nakukulong o nabibitay. Ayon kay Marcos, ngayon ang tamang panahon upang tulungan naman ng pamahalaan ang mga sinasabing &amp;quot;bagong bayani&amp;quot; na nagbubuwis ng buhay kumita lamang ng malaki sa ibang bansa. (Ulat ni Malou Escudero)</body>
<link>http://www.philstar.com/Article.aspx?articleId=204873&amp;publicationSubCategoryId=92</link>
</article>
<article>
<title>Foot and mouth disease kalat na sa bansa</title>
<author>Angie dela Cruz</author>
<date>
<month>May</month>
<day>04</day>
<year>2003</year>
</date>
<body>Ibinunyag kahapon ng Department of Agriculture-National Meat Inspection Commission (DA-NMIC) na kalat na sa mga produktong karne sa Metro Manila na may foot-and-mouth disease (FMD). Bunga nito, hinikayat ni Dr. Efren Nuestro, Director ng NMIC, ang publiko na mag-ingat sa pagbili ng produktong karne sa anumang pamilihan laluna sa mga palengke. Ayon kay Nuestro, upang di mabiktima ng mga mapagsamantalang negosyanteng nagbebenta ng mga hot meat, tiyaking may tatak ng pagkakasuri ng NMIC ang bibilhing karne. &amp;quot;Yung balat ng karne, titingnan nyo kung may tatak ng pagkasuri ng NMIC para makatiyak na ligtas sa FMD,&amp;quot; pahayag ni Nuestro. Sinabi rin nito na ang tindahan ng karne ay dapat may stall no. upang matiyak na legal ang operasyon nito. Ang karneng ligtas kainin ay mamula-mula ang laman, hindi malagkit, hindi mabaho, walang namumuong dugo bukod sa may tatak ng pagkakasuri. Gayunman, sinabi ni Nuestro na nagpakalat na siya ng mga tauhan sa mga slaughterhouse sa Metro Manila, gayundin sa mga pamilihan at palengke para makaiwas na makabili ng hot meat ang publiko. Galing aniya sa karatig-lalawigan ang mga karneng may FMD. (Ulat ni Angie dela Cruz)</body>
<link>http://www.philstar.com/Article.aspx?articleId=204881&amp;publicationSubCategoryId=92</link>
</article>
<article>
<title>Judge sa bribery nagbigti</title>
<author>Benjie Villa</author>
<date>
<month>May</month>
<day>05</day>
<year>2003</year>
</date>
<body>TARLAC CITY  Isang 46-anyos na hukom sa lalawigang ito na kamakailan ay inaresto ng mga ahente ng National Bureau of Investigation (NBI) dahil sa kasong bribery ang nagpakamatay sa pamamagitan ng pagbibigti noong Martes ng gabi. Natagpuang nakabitin gamit ang isang nylon cord sa loob ng kanilang bahay kinaumagahan ang biktima na kinilalang si Judge Arnel Peralta, presiding judge ng Panique Municipal Trial Court. Tinangkang iligtas ang hukom ng kanyang asawang si Teresita at isinugod sa pinakamalapit na ospital subalit idineklara itong dead-on-arrival. Inalis ng Tarlac Provincial Police Office ang posibilidad na may foul play sa insidente at ang pagkasawi umano ng huwes ay isang &amp;quot;plain suicide&amp;quot; bagamat napag-alaman na may mga death threats ang huli. Nauna sa insidente, dinakip si Peralta ng NBI agents sa isinagawang entrapment operation matapos na maaktuhang tumatanggap ng marked bribe money na P10,000 kay Dra. Luz Imelda Macaraeg, anak ni dating Moncada mayor Wilfredo Macaraeg sa loob ng kanyang tanggapan. Ang umanoy extortion ay isinagawa sa pamamagitan ng isang Jaime Cuchapin, dating security guard ng Panique Municipal Hall upang magpalabas ng desisyon ang nasabing hukom na pumapabor kay Dra. Macaraeg mula sa kinasasangkutan nitong slander case. Sinampahan ni Atty. Florencio Binalay, pinuno ng NBI Provincial Office na nakabase sa lalawigang ito si Peralta ng kasong kriminal dahil sa direct extortion at paglabag sa Anti-Graft and Corrupt Practices Act. (Ulat ni Benjie Villa)</body>
<link>http://www.philstar.com/Article.aspx?articleId=204988&amp;publicationSubCategoryId=92</link>
</article>
<article>
<title>Plunder case kay Camacho ok lang  Palasyo</title>
<author>Ely Saludar</author>
<date>
<month>May</month>
<day>05</day>
<year>2003</year>
</date>
<body>Hindi pumalag ang Malaca&amp;ntilde;ang sa rekomendasyon ng Senado na sampahan ng kasong pandarambong si Finance Sec. Jose Camacho kaugnay ng umanoy maanomalyang bentahan ng multi-billion na peace bond. Sinabi ni Presidential Spokesman Ignacio Bunye na magandang pagkakataon ito para malinis ni Camacho ang kanyang pangalan sa nasabing alegasyon. Ito ay matapos na mapatunayan ng Senate Finance Committee na pinamumunuan ni Senador John Osme&amp;ntilde;a na nagkaroon umano ng sabwatan at anomalya at inirekomenda nito na kasuhan ang Finance Secretary at National treasurer dahil sa napaboran ang CODE-NGO na grupo ng kapatid ni Camacho. Gayunman, walang plano si Pangulong Gloria Macapagal-Arroyo na sibakin sa puwesto si Camacho sa gitna ng nasabing anomalya. (Ulat ni Ely Saludar)</body>
<link>http://www.philstar.com/Article.aspx?articleId=204995&amp;publicationSubCategoryId=92</link>
</article>
<article>
<title>Seguridad ng Phil. Embassy at Consulate sa Indonesia, hihigpitan</title>
<author>Edith Regalado</author>
<date>
<month>May</month>
<day>05</day>
<year>2003</year>
</date>
<body>Mahigpit na seguridad ang ipinatutupad ngayon sa magkahiwalay na tanggapan ng Philippine Embassy at Consulate sa Indonesia dahil sa patuloy na pagbabanta at paghahasik ng kaguluhan ng mga terorista doon. Ito ay matapos na makatanggap ng intelligence information ang dalawang nabanggit na tanggapan sa pagbabanta ng Jakarta-based Jemaah Islamiya group ni international terrorist Osama bin Laden. Ang Philippine Embassy ay matatagpuan sa kapital ng Jakarta habang ang Consulate office ay nasa Eastern City ng Manado sa North Sulawesi na siyang nagsisilbi sa may 4,300 Pilipino na nagtatrabaho sa Indonesia. Ang pagbabanta ng nasabing terrorist group ay kasunod ng mahigpit na kampanya ng pamahalan laban sa terorismo. Sinabi ni Phil. Ambassador to Indonesia Rafael Reguis na nagsasagawa na sila ng paghahanda at iba pang safety precautions upang hindi na maulit ang ginawang pagpapasabog noon sa nasabing mga tanggapan. Ang bomba ay pinasabog ng mga terorista noong Agosto 2000 sa Phil. Embassy sa Jalan Imam Bonjol sa Jakarta na siyang ikinasugat ni Ambassador Leonides Caday. (Ulat ni Edith Regalado)</body>
<link>http://www.philstar.com/Article.aspx?articleId=205001&amp;publicationSubCategoryId=92</link>
</article>
<article>
<title>OFWs sa Israel kakaltasan ang buwis</title>
<author>Mayen Jaymalin</author>
<date>
<month>May</month>
<day>05</day>
<year>2003</year>
</date>
<body>Matapos na ipatupad ng Hong Kong authorities ang wage cut sa mga Overseas Filipino Workers, panibagong krisis na naman ang kakaharapin ng may 50,000 manggagawang Pilipino sa Israel dahil sa planong pagbabawas ng kanilang buwanang take home pay. Sa report ng Philippine Overseas Employment Administration (POEA), pinaplano na ng pamahalaang Israel na ipatupad ang pagkakaltas ng buwis sa lahat ng foreign workers kabilang na ang mga manggagawang Pilipino. Layunin ng Israel na ipatupad ang tax sa mga foreign workers upang mapagtuunan ng mga Israeli employers ang mga local workers. Sa impormasyon ng POEA, tumaas ng may 1.9 porsyento ang bilang ng mga dayuhang manggagawa na nagtatrabaho sa Israel bagaman patuloy ang pagtaas ng kanilang unemployment rate doon. Base sa rekord, nakapagtala ang Israel noong Pebrero, 2003 ng may 97,900 foreign workers kabilang ang may 50,000 Pilipinong manggagawa na karamihan ay mga caregivers. (Ulat ni Mayen Jaymalin)</body>
<link>http://www.philstar.com/Article.aspx?articleId=205007&amp;publicationSubCategoryId=92</link>
</article>
<article>
<title>P50-M sa ulo ng 5 MILF leaders</title>
<author>Lilia Tolentino</author>
<date>
<month>May</month>
<day>06</day>
<year>2003</year>
</date>
<body>Nag-alok ang pamahalaan ng P50 milyong halaga ng reward para sa ikadarakip ng limang matataas na lider ng Moro Islamic Liberation Front (MILF) kaugnay sa panibagong pag-atake ng rebeldeng grupo sa Siocon, Zamboanga del Norte na ikinasawi ng 25 katao na karamihan ay sibilyan. Sinabi ni Presidential Adviser on Mindanao Affairs Jesus Dureza na nagkakaisang pinagtibay sa ginanap na emergency meeting kahapon ng Cabinet Oversight Committee on National Security na lagyan ng P50M ang mga ulo nina MILF chairman Hashim Salamat, MILF spokesman Eid Kabalu, MILF vice chairman for political affairs Ghadzali Jaafar, Al Hadj Murad na pinuno ng sandatahang grupo ng MILF at Ali Mimbantas. Mahigpit na kinondena ni Pangulong Arroyo ang pag-atake sa Siocon at hinamon ang mga lider ng MILF na isuko ang lahat na may kagagawan ng pag-atake. Sinabi ng Pangulo na ang ganitong pag-atake ay isang uri ng terorismo at hindi puwedeng maipagkamaling ginawa para isulong ang ideyolohiya ng grupong Muslim. Sinabi ni Dureza na mananatiling suspindido ang negosasyong pangkapayapaan sa MILF hanggang hindi tumatalima ang grupong rebelde sa kasunduang tigil-putukan. &amp;quot;Hindi natin puwedeng ikumpromiso ang ganitong mga karahasan at terorismo at ipupursige natin ang pagtugis sa lahat ng may kagagawan ng pag-atakeng ito kahit saan man sila pumunta para magtago,&amp;quot; anang Pangulo. Sinabi pa ng Pangulo na hindi makakatagpo ng kutang pagtataguan ang mga ito dito man sa loob ng bansa at mga kalapit na bansa ng Pilipinas. (Ulat ni Lilia Tolentino)</body>
<link>http://www.philstar.com/Article.aspx?articleId=205095&amp;publicationSubCategoryId=92</link>
</article>
<article>
<title>Peace talks ibasura, MILF pulbusin na</title>
<author>Malou Escudero</author>
<date>
<month>May</month>
<day>06</day>
<year>2003</year>
</date>
<body>Dapat na isantabi na lang ng gobyerno ang peace negotiations sa Moro Islamic Liberation Front (MILF) at magdeklara ng all-out war at pulbusin na ng militar ang nasabing rebeldeng grupo bilang tugon sa sunud-sunod na atake nito sa Mindanao. Ito ang panawagan ni Surigao Rep. Prospero Pichay na nagmungkahi na ipagpaliban muna ang usaping pagkapayapaan hanggang magpakita ng kagustuhan ang MILF na pumasok sa negosasyon at sumunod sa mga patakaran nito. Sinabi ni Pichay na ginagamit umano ng MILF ang peace talks upang magparami ng tao at armas, na labag sa patakaran ng negosasyon. Ayon kay Pichay, walang saysay ang peace talks kung di titigil ang MILF sa pag-atake at di sila kakalas sa mga international terrorist organizations na nagsu-suplay sa kanila ng pondo at armas at gumamit ng kanilang mga kampo bilang training ground. Isang pag-aaksaya lamang ng oras kung muling papasok sa isang kasunduan ang gobyerno sa MILF. Binatikos din ni Pichay ang government peace negotiations dahil pinalalagpas umano nito ang mga paglabag ng MILF sa interim peace accord at sa mga pag-atake nito. &amp;quot;Ang huling pag-atake ng MILF sa Siocon, Zamboanga del Norte ay nagpapatunay na may mga elemento ng MILF na mga terorista,&amp;quot; sabi pa ng solon. (Ulat ni Malou Escudero)</body>
<link>http://www.philstar.com/Article.aspx?articleId=205102&amp;publicationSubCategoryId=92</link>
</article>
<article>
<title>Siocon siege: Sabwatang MILF-ASG</title>
<author>Danilo Garcia</author>
<date>
<month>May</month>
<day>06</day>
<year>2003</year>
</date>
<body>Isang diversionary tactic lang ng MILF ang pagsalakay nila sa Siocon, Zamboanga del Norte upang iligaw ang mga militar sa pagtugis kay Abu Sayyaf Group leader Khadafy Janjalani. Ito ang ipinahiwatig kahapon ni Defense Secretary Angelo Reyes kaugnay sa naganap na pagsalakay at panununog ng MILF sa bayan ng Siocon nitong Linggo ng madaling araw na ikinasawi ng 25 katao at ikinasugat ng 26 iba pa. Sinabi ni Reyes na dalawa ang nakikita nilang dahilan sa pagsalakay ng MILF sa Siocon at isa na rito ang kasalukuyang military operations sa Pilas island laban sa ASG na pinamumunuan ni Janjalani. Umanoy isinagawa ng MILF ang Siocon siege upang alisin ang atensiyon ng militar sa Pilas, kung saan 17 Sayyaf ang napatay. Bukod sa sabwatang MILF-ASG, isa rin sa tinitingnang dahilan sa pagsalakay ang kabiguan ng separatistang grupo na makapag-extort ng pera mula sa mga mining company at residente ng Siocon. Sa ulat, dakong 1:45 ng madaling araw ng salakayin ng 100 hanggang 150 mga MILF ang bayan ng Siocon kung saan agad inokupa ng mga rebelde ang munisipyo at ospital. Naging mainit ang labanan sa pagitan ng mga rebelde, militar at pulisya hanggang sa mapuwersa ang MILF na kumuha ng ilang residente para magamit nilang human shields laban sa tropa ng pamahalaan. Habang papatakas ay sinunog ng mga rebelde ang palengke, ilang kabahayan at maging ang opisina ng municipal government. (Ulat ni Danilo Garcia)</body>
<link>http://www.philstar.com/Article.aspx?articleId=205108&amp;publicationSubCategoryId=92</link>
</article>
<article>
<title>PIATCO ibinasura ng korte</title>
<author>Gemma Amargo</author>
<date>
<month>May</month>
<day>06</day>
<year>2003</year>
</date>
<body>Pinawalang bisa ng Korte Suprema ang kontrata na ipinasok ng Philippine Air Terminal Company (PIATCO) sa pamahalaan kaugnay sa konstruksiyon ng Ninoy Aquino International Airport (NAIA) Terminal 3. Sa 76 pahinang resolusyon, idineklara na null and void ang naturang kontrata base na rin sa botong 10-3-1 na nagbabasura sa inihaing petisyon ng PIATCO. Nakasaad sa petisyon ng PIATCO na dapat matuloy ang kanilang nasimulang kontrata sa pagpapatayo at pagpapatakbo ng NAIA Terminal 3 dahilan na rin sa pagkakaroon ng direct guarantee. Nakasaad pa sa resolusyon ng SC na binalewala lang ng mga ito ang 1997 Concession Agreement, Amended and Restated Concession Agreement dahil sa pagkakaroon ng mga favorable provision sa PIATCO contract kung saan ay nabawasan ng kontrol ang gobyerno. Bukod pa dito, may probisyon din sa nasabing kontrata na nagbibigay ng direct control sa PIATCO partikular na sa pangongokekta sa non-public utility revenue. &amp;quot;1997 Concession Agreement, clearly gives PIATCO more favorable terms than what was available to other bidders at the time the contract was bidded out,&amp;quot; ayon sa desisyon ng SC. (Ulat ni Gemma Amargo)</body>
<link>http://www.philstar.com/Article.aspx?articleId=205114&amp;publicationSubCategoryId=92</link>
</article>
<article>
<title>Budget, RP contingent sa Iraq tinapyas</title>
<author>Danilo Garcia</author>
<date>
<month>May</month>
<day>06</day>
<year>2003</year>
</date>
<body>Dahil sa mainit na isyu ng umanoy kawalan ng imbitasyon ng Estados Unidos, binawasan ang budget at maging ang bilang ng RP contingent na idedeploy sa Iraq. Kinumpirma kahapon ni Defense Secretary Angelo Reyes na nagkasundo ang Humanitarian Task Force na gawing P179 milyon ang alokasyon para sa humanitarian mission sa Iraq mula sa orihinal na P627 milyon dulot ng kakapusan sa pera. Maging ang dating 500-humanitarian mission ay naging 175 na lang - 60 mula sa Department of Health, 39-Dept of Social Welfare and Development, 50-AFP, 25-PNP at isang kinatawan mula sa Dept of Foreign Affairs. Magmumula sa engineering department ang mga sundalo ng AFP na kasama ng grupo na tutulong sa pagpapatayo ng mga nawasak na imprastraktura sa Iraq. Nauna nang sinabi ng kalihim ng DND na mas mainam kung magpadala ang bansa ng mas maliit na grupo subalit sapat ang mga kagamitan kaysa magpadala ng malaking grupo ngunit hindi naman kayang suportahan ng husto ng pamahalaan. Bagaman hindi pa naaaprubahan ang panukalang budget at bilang ng RP contingent sa Iraq, umaasa si Reyes na wala nang magiging hadlang sa pagpapadala ng Pilipinas ng humanitarian mission sa Persian Gulf bilang obligasyon sa pagiging miyembro ng &amp;quot;US-led coalition of the willing.&amp;quot; (Ulat ni Danilo Garcia)</body>
<link>http://www.philstar.com/Article.aspx?articleId=205122&amp;publicationSubCategoryId=92</link>
</article>
<article>
<title>Peace talks ibasura! - GMA</title>
<author>Lilia Tolentino</author>
<date>
<month>May</month>
<day>07</day>
<year>2003</year>
</date>
<body>Ipinakansela na ni Pangulong Arroyo ang nakatakdang &amp;quot;exploratory talks&amp;quot; ng pamahalaan sa Moro Islamic Liberation Front (MILF) na gaganapin sana sa Malaysia ngayong Mayo 9-11 dahil sa patuloy na pagsalakay ng mga rebelde sa buong rehiyon ng Mindanao. Ayon sa Pangulo, inatasan na niya ang peace negotiators ng gobyerno na ipaalam sa pamahalaang Malaysia ang kanyang desisyong ipatigil ang peace talks dahil sa mala-teroristang pag-atake ng mga rebeldeng Muslim sa mga sibilyan. Sa press briefing kahapon, sinabi ni Presidential Adviser on the Peace Process Eduardo Ermita na hindi maganda ang ipinakikita ng MILF at nilalabag nila ang nilalayon ng peace talks matapos muling magsagawa ng panibagong pagsalakay at panununog sa bayan ng Siocon, Zamboanga del Norte. Inamin rin anya ng ilang mga lider ng MILF ang dalawang insidente ng pananalakay at pagpapasabog ng bomba sa Davao wharf at airport. Dahil sa mga insidenteng ito ng pananalakay, inutos kamakalawa ng Pangulo ang paglalan ng P50 milyong patong sa ulo ng limang matataas na lider ng MILF. Tig-P5M ang reward para sa ikadarakip nina MILF chairman Hashim Salamat, Al-Hadj Murad, Ghadzali Jaafar, spokesman Eid kabalu at Aleem Mimbantas. Ang nalalabing P25 milyon ay laan para sa pagkakaaresto ng iba pang miyembro ng grupong rebelde. Sinabi ni Ermita na wala ng inaasahan pakikipag-ugnayan pa mula sa MILF sa pagkakaurong ng &amp;quot;exploratory talks&amp;quot; at kung mayroon mang magaganap na &amp;quot;contact&amp;quot; maaaring ito ay magmula sa Malaysia na siyang namamagitan sa panig ng pamahalaan at grupong MILF. Bagaman anya hindi pa idinedeklara ng pamahalaan na terorista ang MILF, mapipilitan ang gobyernong ituring silang terorista kung magpapatuloy sila ng pandarahas, pananalakay at pagpaslang sa mga inosenteng sibilyan at militar. (Ulat ni Lilia Tolentino)</body>
<link>http://www.philstar.com/Article.aspx?articleId=205226&amp;publicationSubCategoryId=92</link>
</article>
<article>
<title>SARS idinidikit sa mga produkto para mabili</title>
<author>Malou Escudero</author>
<date>
<month>May</month>
<day>07</day>
<year>2003</year>
</date>
<body>Sinasamantala pa rin ng malalaking korporasyon ang SARS dahil kapansin-pansing halos lahat ng mga produkto ngayon sa pamilihan na maaari nilang iugnay sa SARS ay idinidikit nila sa killer pneumonia para kumita. Sinabi kahapon ni Ilocos Norte Rep. Imee Marcos na may mga commercials at ads na lumalabas sa media na ginagamit ang SARS sa kabila ng kawalan ng kaugnayan ng produkto sa killer virus. &amp;quot;Alcohol, aircon, t-shirt, orange juice at herbal products, pati swimming pool, idinidikit nila sa SARS para mabili ang produkto. Sana maiwasan na ang paggamit ng SARS kung wala naman itong relasyon sa produkto,&amp;quot; ani Marcos. (Ulat ni Malou Escudero)</body>
<link>http://www.philstar.com/Article.aspx?articleId=205233&amp;publicationSubCategoryId=92</link>
</article>
<article>
<title>Labi ni Mauricio sinunog na</title>
<author>Jhay Mejias</author>
<date>
<month>May</month>
<day>07</day>
<year>2003</year>
</date>
<body>Natuloy na rin kahapon ang cremation sa labi ni Mauricio Catalon matapos ang dalawang linggo mula ng mamatay ito sa kanser at SARS. Mula sa Research Institute of Tropical Medicine (RITM) ay dinala sa San Lazaro Crematorium ang bangkay ni Mauricio at sinunog dakong alas-2:45 ng hapon. Binendisyunan muna ng pari ang labi bago dinala sa San Lazaro. Walo katao mula sa RITM ang sumama na naka-ful protection lahat habang wala ni isang kapamilya ni Mauricio ang dumalo. Sakay sa isang ambulansiya ang selyadong kabaong kung saan nagdulot ito ng panic at nagtakbuhan ang mga security guards ng San Lazaro pagdating ng kabaong. Ayon sa San Lazaro, pinagbigyan lamang ang pagsunog sa bangkay ni Mauricio dahil under repair ang crematorium. Matapos ito ay hindi na tatanggap pa ang crematorium ng pagsusunog ng labi. Tumagal ng mahigit 4-oras ang proseso at walang pinayagang makalapit dahil medyo delikado ang usok. Samantala, 7 pang kaso ng SARS sa bansa ang kinumpirma kahapon ng Department of Health na kinabibilangan ng 3 kamag-anak ng mag-amang Mauricio at Adela Catalon, 3 health workers at isang imported case. (Ulat ni Jhay Mejias)</body>
<link>http://www.philstar.com/Article.aspx?articleId=205240&amp;publicationSubCategoryId=92</link>
</article>
<article>
<title>Lethal chamber gagawing quarantine area ng SARS</title>
<author>Gemma Amargo</author>
<date>
<month>May</month>
<day>07</day>
<year>2003</year>
</date>
<body>Gagawing quarantine area ng Bureau of Corrections (Bucor) ang lethal injection holding cell sa sandaling kumalat ang sakit na SARS sa loob ng New Bilibid Prisons (NBP). Ito ang sinabi kahapon ni Bucor office-in-charge Justice Undersecretary Ramon Liwag sa harap ng mga opisyal at empleyado ng Bucor. Ayon kay Liwag, ang lethal injection holding cell ay maaaring makapag-accomodate ng mahigit sa 30 higaan para sa maaaring maging pasyente ng SARS. Tama rin umano ang nasabing lugar para sa security requirements para sa maximum security inmates. Nabatid na mayroong 15,000 bilanggo ang nasa loob ng NBP at 60 rito ang Chinese nationals, 11 Malaysians, 8 Americans, 7 Japanese, 6 Taiwanese, 4 Koreans, isang Canadian, isa mula sa Hong Kong kung saan ang mga nabanggit na bansa ay kasama sa SARS watchlist. (Ulat ni Gemma Amargo)</body>
<link>http://www.philstar.com/Article.aspx?articleId=205246&amp;publicationSubCategoryId=92</link>
</article>
<article>
<title>Gobyerno handang i-takeover ang NAIA 3</title>
<author>Ely Saludar/Joy Cantos/Lilia Tolentino</author>
<date>
<month>May</month>
<day>07</day>
<year>2003</year>
</date>
<body>Handa ang gobyerno na i-takeover ang Ninoy Aquino International Airport (NAIA) Terminal 3 sa oras na maging pinal at puwede nang ipatupad ang desisyon ng Korte Suprema na nagpawalang-bisa sa kontrata ng kumpanyang nagtayo ng paliparan, ang Philippine International Air Terminals Co. (PIATCO). Inihayag ni Transportation Secretary Leandro Mendoza sa Cabinet meeting sa Malaca&amp;ntilde;ang na kailangang sundin lahat ng sangkot sa kontrata ang anumang kautusan ng SC kabilang ang gobyerno, sa pamamagitan ng DOTC at Manila International Airport Authority. Nagpalabas naman ng pahayag ang PIATCO na gagamitin nito ang lahat ng legal na pamamaraan, kabilang ang pagpa-file ng isang motion for reconsideration upang baligtarin ng Korte ang nauna nitong ruling. May 15 araw ang PIATCO para iapela ang desisyon ng Korte. Samantala, pinawi ni Pangulong Arroyo ang pangamba na magkaroon ng negatibong senyales sa mga dayuhang mamumuhunan ang gagawing pag-takeover ng gobyerno sa NAIA 3. Ayon sa Pangulo, kailangang maging balanse ang imperatives of economic progress laban sa imperatives of institutional integrity. Ikinatwiran ng Pangulo na kapag nakita ng mga investors na wala ng katiwalian sa bansa ay mas maraming mahihikayat na mamumuhunan na maglalagak ng negosyo sa Pilipinas. (Ulat nina Ely Saludar/Joy Cantos/Lilia Tolentino)</body>
<link>http://www.philstar.com/Article.aspx?articleId=205251&amp;publicationSubCategoryId=92</link>
</article>
<article>
<title>Army col. ginisa sa Senado</title>
<author>Rudy Andal</author>
<date>
<month>May</month>
<day>07</day>
<year>2003</year>
</date>
<body>Itinuro ng mga survivor si Army Col. Jovito Palparan ng 204th Infantry Batallion na siyang utak umano sa ginawang pagdukot at pagpatay sa dalawang militante kamakailan sa Oriental Mindoro. Sa Senate hearing ng committee on justice and human rights na pinamumunuan ni Sen. Francis Pangilinan, tinukoy nina Josephine Musico, Christopher de Lara at Kristine dela Cruz na si Aniano Flores alyas Silver na isang rebel returnee at &amp;quot;trusted asset&amp;quot; ni Col. Palparan ay kabilang sa mga armadong lalaki na humarang sa kanilang sasakyan at dumukot kina Eden Marcellana at Eddie Gumanoy ng Karapatan-Southern Tagalog noong Abril 21 di kalayuan sa 204th IB headquarters sa Pinamalayan, Mindoro Oriental. Noong gabing iyon ay natagpuan ang bangkay ng dalawang lider aktibista sa Bgy. Bunsod, Nauhan, Mindoro Oriental. Mula umano ng magbalik-loob si Silver sa pamahalaan makaraang sumuko noong 2002 kay Pangulong Arroyo ay naging trusted asset na ito ni Palparan at ipinagkanulo ang mga dating kasamahan sa kilusang rebolusyonaryo at maging ang mga aktibistang hinihinalang sumusuporta sa mga rebelde. Umabot na umano sa 29 kaso ng paglabag sa karapatang pantao ang kinakaharap ni Palparan kabilang na dito ang pagdukot at pagpatay kina Marcellana at Gumanoy na naitala mula ng pamunuan nito ang 204th IB sa Mindoro. (Ulat ni Rudy Andal)</body>
<link>http://www.philstar.com/Article.aspx?articleId=205254&amp;publicationSubCategoryId=92</link>
</article>
<article>
<title>Bukas ng klase sa Hunyo 9 tuloy</title>
<author>Lilia Tolentino</author>
<date>
<month>May</month>
<day>07</day>
<year>2003</year>
</date>
<body>Tuloy ang pagbubukas ng klase ng mga paaralan sa bansa sa Hunyo 9, ayon sa Department of Education! Ipinarating ni Health Secretary Manuel Dayrit kay Education Secretary Edilberto de Jesus na walang dahilan para ipagpaliban ang pagbubukas ng klase na nakatakda sa Hunyo 9. Pero sakaling magkaroon ng kaso ng SARS sa partikular na lugar ay agad ipababatid ng DepEd. Si Dayrit, chairman ng Anti-SARS committee, ang inatasan ni Pangulong Arroyo na magsagawa ng pag-aaral kung dapat o hindi antalahin ang opening ng klase sa mga paaralan para maiiwas ang mga mag-aaral sa panganib ng killer pneumonia. Bago magbukas ang mga klase, maglulunsad ang DepEd ng isang linggong Anti-SARS campaign sa lahat ng paaralan sa bansa. (Ulat ni Lilia Tolentino)</body>
<link>http://www.philstar.com/Article.aspx?articleId=205255&amp;publicationSubCategoryId=92</link>
</article>
<article>
<title>Shabu lab sinalakay</title>
<author>Danilo Garcia,Doris Franche at Lordeth Bonilla</author>
<date>
<month>May</month>
<day>08</day>
<year>2003</year>
</date>
<body>Isang Chinese drug lord ang naaresto ng Philippine Drug Enforcement Agency (PDEA) kung saan nadiskubre ang inooperate nitong shabu laboratory at pagkakakumpiska ng tinatayang P22 milyong halaga ng droga sa magkakasunod na operasyon sa Para&amp;ntilde;aque City. Sa ulat ni PDEA Director General Undersecretary Anselmo Avenido, isinagawa ang pag-aresto sa drug lord na si Chen Jin Ting nitong Martes sa isang buy-bust sa naturang lunsod kung saan nakuha sa posesyon ng suspek ang ilang kilo ng shabu. Sa isinagawang interogasyon, inamin ni Chen ang kanyang operasyon ng malawakang distribusyon ng droga sa Metro Manila at boluntaryong itinuro nito ang isang shabu laboratory sa may #79 Multinational Ave., Multinational Village, Para&amp;ntilde;aque City. Agad bumuo ng isang raiding team ang PDEA at Regional Intelligence Security and Operations Office ng NCRPO na agad na nagsagawa ng surveillance operation sa naturang lugar. Matapos na makumpirma ang pagiging positibo ng naturang laboratoryo, agad na kumuha ng search warrant ang mga operatiba sa Manila Regional Trial Court. Sinalakay ng raiding team ang naturang bahay na pag-aari ng isang Jimmy Ngo at nirerentahan naman ng isang Janet Chen. Nakuha dito ang may 11 kilo ng shabu, mga kemikal sa paggawa ng droga tulad ng hydrochloric acid at sodium hydrochloride at ibat ibang mga equipment sa pagproseso ng naturang droga. Kasalukuyang pinaghahanap ngayon ng mga awtoridad sina Ngo at Chen dahil sa pagkakasangkot sa naturang shabu lab habang nakadetine ang nadakip na si Chen sa PDEA detention cell. Ayon naman kay DILG Secretary Joey Lina na ang pagkakadakip kay Ting at pagkakabunyag ng ilang shabu lab sa ilang lugar sa Maynila ay patunay lamang na hindi tumitigil ang pamahalaan sa kanilang kampanya laban sa droga. (Ulat nina Danilo Garcia,Doris Franche at Lordeth Bonilla)</body>
<link>http://www.philstar.com/Article.aspx?articleId=205339&amp;publicationSubCategoryId=92</link>
</article>
<article>
<title>Panlaban sa SARS natuklasan na!</title>
<author>Lilia Tolentino/Ely Saludar/Jhay Mejias</author>
<date>
<month>May</month>
<day>08</day>
<year>2003</year>
</date>
<body>Mayroon nang natuklasang mabisang pangontra sa Severe Acute Respiratory Syndrome (SARS). Ang latik o kakang gata (virgin coconut oil o purong langis ng niyog na walang halong kemikal na direktang nakukuha sa bagong bukas na niyog) ang sinasabing mainam na pantulong sa resistensiya ng katawan ng tao para makaiwas sa kinatatakutang SARS. Sa idinaos na Legislative-Executive Development Advisory Council (LEDAC) meeting sa Malaca&amp;ntilde;ang na ipinatawag ni Pangulong Arroyo, iniulat ni Health Secretary Manuel Dayrit na ang pagkakatuklas sa virgin coconut oil bilang mabisang panlaban sa SARS ay batay sa pinakahuling pananaliksik ng mga awtoridad na naghahanap ng gamot laban sa misteryosong sakit. Ang kakang gata ay mayroong monolonaurine content na napatunayang mabisa sa pagpapalakas ng resistensiya ng tao maging sa hayop. Gayunman, sinusuri pa rin ito ng mga eksperto ng DOH kung mapipigil o mapapatay nito ang corona virus na sanhi ng SARS. Kung totoo ito, hindi magiging problema sa bansa ang paghahanap ng gamot sa SARS dahil sagana sa niyog ang Pilipinas at ang langis ng niyog ay isa sa pangunahing produktong iniluluwas ng bansa. Sa naturan ding miting inihayag ni Dayrit na sa loob ng 20 araw ay maaari nang ideklarang SARS-FREE ang Pilipinas. Ito ay sa dahilang naka-quarantine na ang lahat ng mga hinihinalang may SARS at kontak nito. Hindi na rin kailangang ipagpaliban ang pagbubukas ng klase dahil inaasahang walang magaganap na epidemya sa SARS. (Ulat nina Lilia Tolentino/Ely Saludar/Jhay Mejias)</body>
<link>http://www.philstar.com/Article.aspx?articleId=205346&amp;publicationSubCategoryId=92</link>
</article>
<article>
<title>PEA-AMARI deal ibinasura rin ng korte</title>
<author>Gemma Amargo</author>
<date>
<month>May</month>
<day>08</day>
<year>2003</year>
</date>
<body>Tuluyan na ring ibinasura ng Korte Suprema ang maanomalyang bentahan sa reclamation area sa Freedom Island sa Para&amp;ntilde;aque City sa pagitan ng Public Estates Authority (PEA) at Amari Coastal Bay Development Corp. Sa 19-pahinang resolution ng Supreme Court (SC), pormal na pinawalang bisa ng Mataas na Hukuman ang Joint Venture Agreement (JVA) ng PEA-AMARI deal. Sa botong 9-4-1, binalewala lamang ng mayorya ng mga mahistrado ang inihaing motion for reconsideration ng nasabing kumpanya na humihiling na baligtarin ang naunang desisyon ng Korte kaugnay sa nasabing kaso at magsagawa rin ng isang oral argument. Nanindigan din ang SC sa nauna nilang desisyon na dapat ideklarang &amp;quot;null and void&amp;quot; ang naturang bentahan ng lupa sa Freedom Island at submerge areas sa palibot ng nasabing lugar. Malinaw din umano na labag sa Konstitusyon ang nasabing bentahan sa nasabing lupain dahil sa hindi maaring makakuha o makabili ang isang private corporation sa anumang uri ng alienable land of public domain. Subalit nilinaw din sa nasabing resolusyon na kahit na pinawalang bisa ang JVA sa pagitan ng PEA at Amari ay maaari pa rin umanong mabawi ng huli ang kanilang ibinayad sa PEA sa pamamagitan ng proper proceedings. Itoy upang hindi maging unlawful enrichment sa nasabing ahensiya ang naging desisyon ng SC. Ipinaalala din ng SC sa mga nasabing ahensiya na magsagawa ng arbitration tulad ng kanilang naunang ipinayo sa kaso ng PIATCO at NAIA Terminal 3 issue. (Ulat ni Gemma Amargo)</body>
<link>http://www.philstar.com/Article.aspx?articleId=205353&amp;publicationSubCategoryId=92</link>
</article>
<article>
<title>2004 elections tuloy - GMA</title>
<author>Lilia Tolentino</author>
<date>
<month>May</month>
<day>08</day>
<year>2003</year>
</date>
<body>Sa harap ng umiigting na debate sa panukalang &amp;quot;charter change&amp;quot; ay malinaw na idineklara ni Pangulong Arroyo na kailangang matuloy ang national elections sa Mayo 2004. Tugon ito ng Pangulo sa hamon ni Senador Joker Arroyo na kailangang magbigay ng posisyon ang Pangulo sa isyu ng pagsususog sa Karta at hindi puwedeng manatili siyang neutral at ipaubaya na lang sa Kongreso ang pagpapatibay ng batas ukol sa pagsususog sa Saligang Batas. Ang House of Representatives ay nagpatibay ng isang resolusyon na nagtatadhanang ang pagbabago sa Konstitusyon ay kailangang isagawa sa pamamagitan ng pagbuo ng Kongreso ng &amp;quot;constituent assembly.&amp;quot; Nakasaad din sa naturang resolusyon na ang isa sa mga sususugang probisyon ng Karta ay ang pagpapalit ng sistemang presidensiyal sa sistemang parliamentary. Ayon kay Sen. Arroyo, kaya naman siya nananawagan sa Pangulo na huwag lang manatiling neutral sa isyu dahil sa bersiyon ng Kamara, magkakaroon ng transition period na tatlong taon sa sistemang presidential na ang kabuuang epekto ay hindi itutuloy ang halalan sa 2004. (Ulat ni Lilia Tolentino)</body>
<link>http://www.philstar.com/Article.aspx?articleId=205359&amp;publicationSubCategoryId=92</link>
</article>
<article>
<title>Milyong dolyar na 'PR money' balak ipasang lehitimong gastos ng PIATCO</title>
<author>Rudy Andal</author>
<date>
<month>May</month>
<day>08</day>
<year>2003</year>
</date>
<body>Nakalusot sana ang plano ng Philippine International Air Transportation Co. (PIATCO) na ipasa bilang lehitimong gastos ang milyong dolyar na ibinayad nito sa dalawang public relations (PR) man kung hindi nabuko ng National Economic Developm&amp;eacute;nt Authority (NEDA). Ayon sa Senate blue ribbon committee, kumita ng P40 milyon ang isang taong tumulong sa PIATCO para makakuha ng papabor sa kontrata nila sa NAIA Terminal 3 habang ang isang PR man ay sumingil umano ng P500,000 hanggang P4 milyon sa bawat kontraktor at supplier ng PIATCO para malibre sa pagbabayad ng value added tax sa Bureau of Internal Revenue (BIR). Hindi naman naniwala ang mga senador na PR money ang tinanggap ni PR consultant ng PIATCO na si Alfonso Leongson kundi panuhol umano ito. Batay sa naging imbestigasyon ng senado, tumanggap si Leongson ng $600,000 para sa kontratang pawang pumapabor sa PIATCO at sa paghirang sa German company na Fraport at sa kompanya ni Vic Cheng Yong para pamahalaan ang terminal 3. Natuklasan ng blue ribbon committee na kikita sana ng $5.5 milyon o mahigit sa P275 milyon si Leongson mula June 2001-December 2002 kung hindi nabuko ng NEDA ang kontrata nito sa PIATCO. Batay sa kontrata, tatanggap si Leongson ng $1.7 milyon (P85M) para sa mga kontratang makukuha niya sa gobyerno para sa PIATCO at $3.8 milyon para sa kabuuang sahod nito. (Ulat ni Rudy Andal)</body>
<link>http://www.philstar.com/Article.aspx?articleId=205365&amp;publicationSubCategoryId=92</link>
</article>
<article>
<title>Sen. Revilla 2 beses na mild-stroke</title>
<author>Rudy Andal</author>
<date>
<month>May</month>
<day>08</day>
<year>2003</year>
</date>
<body>Dumanas ng dalawang magkasunod na mild stroke kamakailan si Senator Ramon Revilla Sr. at kasalukuyang nagpapagamot ito sa St. Lukes Hospital sa Quezon City. Ayon kay Video Regulatory Board (VRB) Chairman Bong Revilla, unang dumanas ng mild stroke ang kanyang ama noong Mayo 2 pagkagaling nito sa Amerika at sumunod ay nitong Mayo 4. Lumitaw naman sa paunang pagsusuri ng kanyang mga doktor na hindi naman delikado ang sitwasyon ng senador at pinayuhan ito na magkaroon ng kumpletong pahinga habang isasagawa sa mga susunod na araw ang series of medical tests. (Ulat ni Rudy Andal)</body>
<link>http://www.philstar.com/Article.aspx?articleId=205371&amp;publicationSubCategoryId=92</link>
</article>
<article>
<title>General sa Abu ransom igisa - GMA</title>
<author>Lilia Tolentino at Grace dela Cruz</author>
<date>
<month>May</month>
<day>09</day>
<year>2003</year>
</date>
<body>Inatasan ni Pangulong Arroyo sina Defense Secretary Angelo Reyes at Foreign Affairs Secretary Blas Ople na makipag-ugnayan sa mga opisyal ng Estados Unidos para maimbestigahan ang akusasyon ni Gracia Burnham na nakipagsabwatan umano ang AFP sa grupong Abu Sayyaf sa Sipadan hostage crisis noong 2000. Sa kanyang librong pinamagatang &amp;quot;In The Presence of My Enemies,&amp;quot; inilarawan ni Burnham kung paano nakipagsabwatan ang mga AFP personnel sa mga bandido sa loob ng 377 araw niyang pagkakabihag. Ibinulgar ni Burnham na isang heneral ang humihingi ng 50 porsiyentong parte sa ransom demand, pero 20% lang ang gustong ibigay ng Abu Sayyaf. Sa kanyang direktiba kahapon, sinabi ng Pangulo na kailangang pormal na siyasatin ang alegasyong ito ni Mrs. Burnham para mailahad sa publiko ang mga tunay na pangyayari at sampahan ng kaso ang mga mapapatunayang sangkot sa paglabag sa military code of conduct at paglabag sa batas. Sa kabila ng akusasyong ito ni Mrs. Burnham, inihayag ng Pangulo ang kanyang patuloy na tiwala sa AFP at sa kakayahan ng mga itong lupigin ang Abu Sayyaf. &amp;quot;I am glad Mrs. Burnham has fully recovered from her painful ordeal and I would like to assure her that justice will be done in this case,&amp;quot; anang Pangulo. Sinabi pa ni Burnham sa kanyang aklat na mismong mga militar ang nagsusuplay sa Abu Sayyaf ng bigas, asukal at iba pang pagkain para sa grupo at sa mga bihag. Natapos ang libro ni Burnham sa madugong rescue na isinagawa ng militar sa kanila noong June 7, 2002, na ikinamatay ng kanyang asawang si Martin at Pinay nurse na si Ediborah Yap. Gayunman, nanindigan si Burnham na ang mga sundalo ang nakapatay sa kanyang asawa dahil pinaputukan na agad sila ng mga sundalo bago pa makaposisyon ang ASG. Ayon naman kay Justice Secretary Simeon Datumanong, hihintayin ng kanyang tanggapan ang pormal na kautusan ni Secretary Reyes upang makapagsimula ng masusing imbestigasyon. Ipinaliwanag ni Datumanong na kinakailangang makakuha sila ng kopya ng librong isinulat ni Mrs. Burnham upang mabasa at makita dito kung sinong heneral ang posibleng tinutukoy. Gayunman, iginiit ni Datumanong na hindi maaaring gamitin bilang batayan ang librong isinulat ni Burnham dahil base sa Rules of Court, hindi pinagbabasehan ang mga libro at mga pahayag sa kanilang gagawing imbestigasyon. Wala ring nakikitang epekto ang Malaca&amp;ntilde;ang sa nakatakdang pagbisita ni Pangulong Arroyo sa Amerika ang ibinunyag ni Gracia Burnham sa kanyang sinulat na librong &amp;quot;In the Presence of My Enemies.&amp;quot; Ayon kay Presidential Spokesman Ignacio Bunye, ang ganitong mga alegasyon ay hindi naman inaasahang makakaapekto sa magandang relasyon ng RP at US dahil hindi pa naman talagang beripikado ang isyung ito. (Ulat nina Lilia Tolentino at Grace dela Cruz)</body>
<link>http://www.philstar.com/Article.aspx?articleId=205461&amp;publicationSubCategoryId=92</link>
</article>
<article>
<title>INC, El Shaddai nagkaisa sa Cha-cha</title>
<author>Rudy Andal</author>
<date>
<month>May</month>
<day>09</day>
<year>2003</year>
</date>
<body>Nagkaisa kahapon ng paninindigan ang Iglesia ni Cristo at El Shaddai sa panawagan sa mga mambabatas sa Senado at Kamara na ibasura ang planong Charter Change na nagnanais na ipagpaliban ang 2004 elections. Sa ipinalabas na joint statement nina Bro. Erano Manalo at Bro. Mike Velarde, hiniling ng mga ito sa mga senador at kongresista na isantabi ang planong Cha-cha dahil mas maraming mahahalagang suliranin ang bansa na dapat maging prayoridad ng Kongreso. Naniniwala ang dalawang malaking religious group na hindi ito ang tamang panahon upang pag-usapan sa Kongreso ang usapin ng pag-amyenda sa ating Konstitusyon lalo pa kung magiging behikulo ito upang ipagpaliban ang eleksiyon sa 2004. Ginawa ng INC at El Shaddai ang panawagan sa mga mambabatas matapos ipasa ng Kamara ang panukala na i-convert ang Kongreso sa Constituent Assembly habang mariing tinututulan naman ito ng 14 senador na ang nais na sistema para amyendahan ang 1987 Constitution ay sa pamamagitan ng Constitutional Convention (Con-con). Naniniwala naman si Sen. Joker Arroyo na hindi makakapasa sa Senado ang nais mangyari ni House Speaker Jose de Venecia na Con-Ass dahil mas nakakaraming senador ang pabor na baguhin ang saligang batas sa pamamagitan ng Con-con at hindi magpapaliban sa 2004 elections. (Ulat ni Rudy Andal)</body>
<link>http://www.philstar.com/Article.aspx?articleId=205468&amp;publicationSubCategoryId=92</link>
</article>
<article>
<title>NPC elections sa Hunyo 8</title>
<author>Ellen Fernando</author>
<date>
<month>May</month>
<day>09</day>
<year>2003</year>
</date>
<body>Itinakda ng Manila Regional Trial Court ang eleksiyon ng National Press Club (NPC) sa Hunyo 8, 2003. Sa 2-pahinang desisyon ni Judge Artemio Tipon ng RTC Branch 46, gaganapin ang election of officers ng NPC mula ala-una hanggang alas-5 ng hapon at isusunod agad ang bilangan ng balota. Bukod dito, ang deadline ng payment ng membership dues at filing ng certififcate of candidacy ay sa Mayo 30, 2003. Iniutos din ng korte na sa Hunyo 3-5 ay kinakailangang iprisinta ng chairman ng NPC election committee at chairman ng membership committee ang listahan ng accredited members ng NPC na kuwalipikadong boboto sa Hunyo 8. Sa Hunyo 6, aaprubahan ng korte ang listahan ng accredited members na boboto. Ang nasabing desisyon ay ipinalabas ni Tipon base sa petisyon ng mayorya ng NPC board sa pamumuno ni NPC vice president Anthony Giron na gumawa ng twin resolution na humihiling na i-extend ang pagpaparehistro at pagbabayad ng mga miyembro para makaboto. (Ulat ni Ellen Fernando)</body>
<link>http://www.philstar.com/Article.aspx?articleId=205475&amp;publicationSubCategoryId=92</link>
</article>
<article>
<title>GMA payag sa Setyembre ang pagbubukas ng klase</title>
<author>Ely Saludar</author>
<date>
<month>May</month>
<day>09</day>
<year>2003</year>
</date>
<body>Payag si Pangulong Arroyo na buwan ng Setyembre ang pagbubukas ng klase sa lahat ng antas ng paaralan sa halip na Hunyo, pero walang kinalaman sa kinatatakutang SARS ang kagustuhan nito. Ayon sa Pangulo, pangunahing rason ng kanyang pagpabor na buksan ang klase tuwing Setyembre ay sanhi ng tag-ulan at maiiwasan ng mga estudyante bukod pa sa makakatulong ang mga mag-aaral sa kanilang mga magulang sa bukirin. Sa kasalukuyan, may mga naka-pending na panukalang batas sa Senado para sa paglilipat ng klase sa Setyembre at ito ay muling nabuhay dahil sa isyu ng killer pneumonia. (Ulat ni Ely Saludar)</body>
<link>http://www.philstar.com/Article.aspx?articleId=205481&amp;publicationSubCategoryId=92</link>
</article>
<article>
<title>Pinay nanay best moms sa buong mundo</title>
<author>Malou Escudero</author>
<date>
<month>May</month>
<day>09</day>
<year>2003</year>
</date>
<body>Ang mga nanay sa Pilipinas ang pinakamabait na magulang sa buong mundo bagaman may kahigpitan ay maituturing pa rin silang pinakamaayos na makitungo sa kanilang mga anak. Sa isang pag-aaral ng World Studies of Abuse in the Family o WorldSafe, kilalang NGO o watchdog organization laban sa child abuse na accredited ng World Health Organization, tinukoy ang mga magulang sa Pilipinas bilang &amp;quot;authoritative&amp;quot; pero &amp;quot;responsive&amp;quot; na tagapag-alaga kumpara sa pagpapabaya at lubos na pagluluwag ng mga magulang ng mga batang taga-ibang bansa. Higit rin silang maunawain sa kanilang mga anak at kung magparusa ay hindi gaanong masakit o mabigat kumpara sa mga ina sa Brazil, Chile, Egypt at India. Sa isinagawang international comparison ng WorldSafe, ang pinakamalupit na magulang at pinaka-kawawang mga bata ay nasa Etados Unidos, Canada, Australia at Western Europe. Sa mga maunlad na bansang nabanggit, mahigit sa 3 milyong bata taun-taon ang nakalagay sa matinding panganib kabilang na rito ang 2,000 batang napapatay, 18,000 bata na nagiging imbalido habang buhay at 142,000 na nagkakaroon ng matinding kapansanan dahil na rin sa kasamaan at lupit ng sariling mga magulang o caretakers. Sa Pilipinas, kabilang sa ginagamit ng ilang nanay sa pagdidisiplina sa mga bata ay pamamalo sa puwet ng tsinelas o matigas na bagay, pangungurot sa singit o tagiliran, pamimingot ng tenga, pananabunot ng buhok, pananampal sa mukha, pambabatok, pagyugyog sa buong katawan, pamamalo sa ibang parte ng katawan, paninipa at pagpapalayas sa bahay. (Ulat ni Malou Escudero)</body>
<link>http://www.philstar.com/Article.aspx?articleId=205487&amp;publicationSubCategoryId=92</link>
</article>
<article>
<title>OFWs isinuka na rin ng Taiwan</title>
<author>Joy Cantos/Butch Quejada</author>
<date>
<month>May</month>
<day>10</day>
<year>2003</year>
</date>
<body>Matapos ang hakbang ng Libya, sumunod na rin ang pamahalaan ng Taiwan sa pagbabawal sa pagpasok ng mga overseas Filipino workers (OFW) sa kanilang bansa dahilan sa nakakaalarmang pagkalat ng sakit na Severe Acute Respiratory Syndrome (SARS) na kumitil na rin sa buhay ng ilang Pinoy. Sinabi ni Philippine Overseas Employment Administration (POEA) Chief Rosalinda Baldoz na nakatanggap sila ng impormasyon hinggil sa pansamantalang pagbabawal ng Taiwan na mag-hire ng mga manggagawang Pilipino. &amp;quot; Wala pa tayong pormal na abisong natatanggap galing Taiwan pero nalaman natin sa Chinese Airlines na binigyan sila ng direktiba para huwag isakay sa eroplano ang mga Pilipino na magtutungo sa kanilang bansa,&amp;quot; pahayag ni Baldoz. Sa kabila nito, sinabi ni Baldoz na pinahihintulutan pa rin ng Taiwan Economic and Cultural Office (TECO) ang pagpasok sa Taiwan ng mga OFWs pero itoy sa kaso lamang ng mga emergency. Ayon kay Baldoz, kasalukuyan pang nakikipag-ugnayan ang kaniyang departamento gayundin ang Foreign Affairs at Labor sa TECO upang alamin kung anu-anong uri ng mga manggagawa ang kabilang sa klasipikasyon ng &amp;quot;emergency cases.&amp;quot; Nabatid pa sa opisyal na inoobliga rin ng TECO ang mga manggagawang Pinoy sa emergency cases upang sumailalim sa 10 araw na quarantine para makatiyak na wala ang mga itong SARS bago pahintulutang makapagtrabaho. Tiwala naman si Baldoz na ang ban sa mga OFW ay hindi makakaapekto sa pagpapadala ng mga manggagawang Pinoy sa Taiwan habang pinag-aaralan pa ang nasabing bagong polisiya. Base sa rekord na nakalap ng POEA, tinatayang umaabot sa 4,000 OFWs ang nasa Taiwan sa nakalipas na apat na buwan kung saan tumaas ang bilang nitong Abril. Nabatid na ang Taiwan ay dumaranas rin ng krisis sa SARS bagaman wala pa ni isa sa mga mamamayan nito ang nasawi sa kinatatakutang killer pneumonia. Magugunita na nito lamang nakalipas na buwan ay ipinagbawal rin ng bansang Libya ang pagpasok ng mga manggagawang Pilipino matapos makarating sa kanila ang ulat na isang Filipina na si nursing attendant Adela Catalon ang nasawi sa nasabing karamdaman matapos itong umuwi sa kanyang bayan sa Alcala, Pangasinan galing sa Toronto, Canada. (Ulat nina Joy Cantos/Butch Quejada)</body>
<link>http://www.philstar.com/Article.aspx?articleId=205580&amp;publicationSubCategoryId=92</link>
</article>
<article>
<title>Viva Hot Babes sumugod sa Senado</title>
<author>Rudy Andal</author>
<date>
<month>May</month>
<day>10</day>
<year>2003</year>
</date>
<body>Sumugod kahapon sa Senado ang Viva Hot Babes kasama ang ibat ibang samahan sa film at music industry para suportahan ang hakbang ni Senator Tessie Aquino-Oreta upang palakasin ang kampanya ng pamahalaan upang isulong ang anti-piracy sa bansa para sagipin ang naghihingalong industriya. Plano ni Sen. Oreta, chair ng senate committee on mass media na magkaroon ng bagong ahensiya na tutugon sa paglaban sa pamimirata ng pelikula at mga kanta sa CD, VCD at DVD. Ayon sa senadora, hindi na akma ang pagkakaroon lamang ng Videogram Regulatory Board (VRB) dahil na rin sa modernisasyon ng teknolohiya kaya dapat ay magtatag na ng Optical Media Board (OMB) na mas malawak ang kapangyarihan sa paglaban sa piracy. Dahil sa modernong teknolohiya, ang mga pinipirata na ngayon ay mga produkto ng Internet Providers (IPs) tulad ng VCD at DVD gayung ang Videogram ay para lamang sa mga betamax at VHS tapes. Ayon naman kay Wilson Cheng, producer ng Solar Entertainment, simula noong 1998 ay nalulugi ang mga film producers ng P200M-P350M dahil sa film piracy. Hindi na anya makaya ng film producers na gumawa ng mas maraming pelikula dahil halos hindi na nila mabawi ang kanilang naging puhunan. Ipinaliwanag naman ng Viva Hot Babes artist na si Andrea del Rosario na kung tutuusin ay hindi naman direktang apektado ang mga artista sa piracy na ito dahil buo naman ang kanilang talent fee subalit dahil sa pamimiratang ito ay nababawasan naman ang kanilang dapat ay maging projects dahil hindi makuha ng mga producers ang kanilang target na kita bunga ng piracy. Ayon naman kay composer/singer Heber Bartolome, unti-unti na silang nawawalan ng negosyo dahil ang kanilang mga kanta ay mas nauuna pang lumabas sa bangketa dahil sa piracy kaysa sa mga record bars. (Ulat ni Rudy Andal)</body>
<link>http://www.philstar.com/Article.aspx?articleId=205587&amp;publicationSubCategoryId=92</link>
</article>
<article>
<title>Dagdag sahod sa health workers</title>
<author>Jhay Mejias</author>
<date>
<month>May</month>
<day>10</day>
<year>2003</year>
</date>
<body>Inaasahang makakatanggap ang mga health workers na nangangalaga ng mga pasyenteng sinusuri sa nakamamatay na sakit na Severe Acute Respiratory Syndrome (SARS) ng karagdagang 25 porsiyento sa kanilang buwanang sahod. Ayon kay Labor Sec. Patricia Sto. Tomas, inirekomenda nito kay Pangulong Arroyo na bigyan ng hazard pay ang mga health workers na humaharap sa mga pasyenteng sinusuri sa nasabing sakit. &amp;quot;Naibigay na namin sa Presidente ang proposal sa pagbibigay ng hazard pay sa mga lokal health workers pero inaantay pa namin ang kasagutan niya,&amp;quot; ani Sto. Tomas. Sinabi din ni Sto. Tomas na nakipag-ugnayan na rin ito sa pamunuan ng Philippine Charity Sweepstakes Office (PCSO) sa posibilidad na makapaglaan ng P10-M para sa hazard pay ng mga health workers. Aniya, sa kanilang komputasyon ng package benefits para sa mga nasabing manggagawa ay maaaring umabot sa P10M. Gayunman, ipinaliwanag ni Sto. Tomas na ang komputasyon ng kanilang pamunuan ay base sa tatlong buwang itatagal ng pagharap sa mga pasyenteng mayroong SARS. Niliwanag din ni Sto. Tomas na hindi lahat ng health workers ay maaring madagdagan ng 25 porsiyento sa kanilang suweldo. Tanging ang mga health workers lamang na humaharap sa mga pasyenteng may sakit o hinihinalang may SARS at ang mga naideklara ng DOH pribado man o pampubliko. Idinagdag pa ni Sto. Tomas na ang tanging intensiyon ng kanilang pamunuan sa pagbibigay ng hazard pay ay upang malaman ng mga health workers na nakahandang tumulong ang pamahalaan sa kagaya nilang humaharap sa kinatatakutang sakit na SARS. (Ulat ni Jhay Mejias)</body>
<link>http://www.philstar.com/Article.aspx?articleId=205594&amp;publicationSubCategoryId=92</link>
</article>
<article>
<title>2 linggo taning sa ERC para sa Meralco refund</title>
<author>Ely Saludar</author>
<date>
<month>May</month>
<day>10</day>
<year>2003</year>
</date>
<body>Isa hanggang dalawang linggo ang ibinigay na taning ni Pangulong Arroyo sa Energy Regulatory Commission (ERC) upang makapagpalabas na ng desisyon sa P28 bilyong pisong refund ng Meralco sa mga consumers nito. Ayon kay Presidential Chief of Staff Rigoberto Tiglao, ayaw ng Pangulo na maantala pa ang pagsosoli ng sobrang singil ng Meralco. Sa kanyang statement, hinimok ng Pangulo ang ERC na madaliin ang pag-aksiyon upang agad na maisoli sa mga maliliit na residential consumers ang nasabing sobrang singil. Nais ng Pangulo na agad maibsan ang pasanin ng publiko sa mataas na singil sa kuryente. Nauna rito, naglabas ng pinal na desisyon ang Korte Suprema at ibinasura ang mga tangkang paghirit ng Meralco. (Ulat ni Ely Saludar)</body>
<link>http://www.philstar.com/Article.aspx?articleId=205600&amp;publicationSubCategoryId=92</link>
</article>
<article>
<title>Flight stewardess, anak inoobserbahan sa SARS</title>
<author>Jhay Mejias</author>
<date>
<month>May</month>
<day>10</day>
<year>2003</year>
</date>
<body>Isang flight stewardess ng Cathay Pacific at anak nito ang kasalukuyang isinasailalim sa obserbasyon at naka-quarantine sa isang lokal na ospital sa Cebu City dahil sa sakit na SARS. Ayon kay Dra. Lita Lumibao, Health Education adviser at promotion officer ng Dept. of Health (DOH) sa Region 7, ang ginang na nasa edad 30 at anak nitong isang babaing teenager ay naka-quarantine ngayon sa Northern General Hospital sa Cebu City. Bukod sa mag-ina, naka-quarantine din sa Chong Wa Hospital ang pitong health workers na kinabibilangan ng isang doktor at anim na nurse na nagkaroon ng close contact sa mag-ina. Ang nasabing ospital ang naunang pinagdalhan sa mag-ina bago inilipat sa NGH. Sinabi ni Dra. Lumibao, ipinasok ang mag-ina sa naturang pagamutan makaraang lagnatin na umabot sa 38 degree celcius at may ubo. Bukod sa nasabing sintomas, may history din ang dalawa na nagbiyahe mula sa Hong Kong. Sinabi ni Lumibao, pag-iingat lamang ang kanilang naging hakbang sa pag-quarantine sa pitong health workers, ito anyay upang makatiyak na hindi nahawaan ng SARS ang mga nasabing health workers. Hihintayin ang 10 araw na quarantine period bago tuluyang malaman kung nakakuha sila ng sakit. (Ulat ni Jhay Mejias)</body>
<link>http://www.philstar.com/Article.aspx?articleId=205605&amp;publicationSubCategoryId=92</link>
</article>
<article>
<title>10 richest congressman pinangunahan ni Villar</title>
<author>Malou Escudero</author>
<date>
<month>May</month>
<day>10</day>
<year>2003</year>
</date>
<body>Muling nanguna sa listahan ng 10 richest congressman si Las Pi&amp;ntilde;as Rep. Cynthia Villar katulad ng kanyang asawang si Sen. Manny Villar na nanguna naman sa pinakamayamang senador. Base sa summary report ng Statement of Assets and Liabilities (SAL) at Net Worth na may petsang Disyembre 31, 2002, si Congw. Villar ay may net worth na P481,550,874. Sumunod sa kanya si Mark Jimenez (Manila), P338,332,006; pumangatlo si Vicente Sandoval (Palawan), P251,426,295; pang-apat si Augusto &amp;quot;Boboy&amp;quot; Syjuco (Iloilo), P246,927,981; Rafael Nantes (Quezon), P106,699,256.30; Dimaporo Abdullah (Lanao del Norte), P104,002,909; Jack Enrile (Cagayan), P93,430,601; Antonio Floirendo (Davao del Norte), P93,268,569; Ismael &amp;quot;Chuck&amp;quot; Mathay III (QC), P78,000,000; at Joey Hizon (Manila), P76,750,000. Lumabas na pinakamahirap na mambabatas si Nerissa Corazon Soon-Ruiz (Cebu) na bagaman may asset na P1,450,000 ay may liabilities naman itong P1,715,000 kaya may utang pa siyang P265,000. Pangalawa sa pinakamahirap na kinatawan si Rep. Satur Ocampo na may net worth lang na P551,220; pangatlo si Bayan Muna Rep. Crispin Beltran, P71,398. (Ulat ni Malou Escudero)</body>
<link>http://www.philstar.com/Article.aspx?articleId=205606&amp;publicationSubCategoryId=92</link>
</article>
<article>
<title>14 heneral binigyan ng 2 star promotion</title>
<author>Danilo Garcia</author>
<date>
<month>May</month>
<day>10</day>
<year>2003</year>
</date>
<body>May 14 heneral na may hawak na maseselang posisyon ang itinaas sa puwesto bilang mga bagong two-star generals ng AFP base sa mga accomplishment ng mga ito. Nanguna sa promosyong ito ang non-PMA gradute na si Maj. Gen. Raul Relano. Kasama niyang na-promote sina Maj. Gens. Glen Rabonza, Reynaldo Revira, Samuel Bagasin, Neon Ebuen, Pedro Cabuay, Jose Reyes, Allan Cabalquinto, Diosdado Tabamo, Arcadio Seron, Ralph Flores, Hermogenes Esperon Jr., Trifonio Salazar at Rear Admiral Edgardo Israel. Ito ang kauna-unahang promosyon na isinagawa ng AFP matapos maupo si General Narcisco Abaya bilang Chief of Staff. (Ulat ni Danilo Garcia)</body>
<link>http://www.philstar.com/Article.aspx?articleId=205607&amp;publicationSubCategoryId=92</link>
</article>
<article>
<title>Palengke binomba: 13 patay, 24 grabe</title>
<author>Angie Dela Cruz</author>
<date>
<month>May</month>
<day>11</day>
<year>2003</year>
</date>
<body>Tila naghahamon talaga ang mga teroristang grupo sa pamahalaan ni Pangulong Arroyo makaraang muling magpasabog ng bomba sa pamilihang bayan sa Koronadal City, South Cotabato na ikinasawi ng labing-tatlong sibilyan at ikinasugat naman ng malubha ng 24 iba pa kahapon ng hapon. Pansamantalang hindi nabatid ang mga pangalan ng nasawi at nasugatan dahil mabilis na isinugod sa South Cotabato Provincial Hospital. Sinabi ni Lt. Col. Daniel Lucero, hepe ng Armed Forces Public Information Office, naitala ang pangyayari dakong alas-3:30 ng hapon sa harap ng naturang palengke na ang itaas ay opisina ng National Bureau of Investigation (NBI). Isang package na ang laman ay bomba ang iniwan umano sa isang nakaparadang tricycle. Agad na napuruhan ang limang sibilyan dahil mismong sa harapan nila sumabog ang itinanim na bomba. Ang walo ay namatay habang ginagamot. Samantala, ang 24 naman ay tinamaan ng shrapnel. Agad namang nagresponde ang pinagsanib na puwersa ng pulisya at militar para mangalap ng pira-pirasong naiwan ng bomba na ang ginamit ay bala ng 81 mm mortar. Hinihinalang kabilang sa mga nasawi ang suspected bomber. Dalawang oras pagkaraan, isa pang bomba na handa na ring sumabog ang natagpuan sa harap ng fire station malapit sa palengke. Agad itong na-detonate ng police bomb squad dahil sa maagap na pagre-report ng mga residente. Sinisilip naman kung may kaugnayan ang paghahasik ng terorismo ng rebeldeng Moro Islamic Liberation Front at Abu Sayyaf. Ayon sa militar, ang MILF lamang ang may ganoong klase ng mortar-bombs. &amp;quot;It is not the handiwork of the MILF because we do not attack civilians,&amp;quot; pahayag naman ni MILF spokesman Eid Kabalu ng magsalita ito sa DXMS radio sa Cotabato City. (Ulat ni Angie Dela Cruz)</body>
<link>http://www.philstar.com/Article.aspx?articleId=205715&amp;publicationSubCategoryId=92</link>
</article>
<article>
<title>Cha-cha pag-itinuloy, maraming House employees ang masisibak</title>
<author>Malou Escudero</author>
<date>
<month>May</month>
<day>11</day>
<year>2003</year>
</date>
<body>Nangangamba ngayon ang mga empleyado ng House of Representatives sa charter change na isinusulong ng liderato ni House Speaker Jose de Venecia dahil tiyak na marami sa kanila ang mawawalan ng trabaho sa sandaling baguhin ang porma ng Kamara at Senado. Kung pag-iisahin na ang dalawang kapulungan ng Kongreso sa ilalim ng parliamentary system, ay siguradong magbabawas ng empleyado dahil magsasama na lamang bilang isa ang kasalukuyang Senado at Kamara. Naniniwala din ang mga kawani na hindi titigil ang mga mambabatas na nagsusulong ng cha-cha na gagawin ng mga ito ang lahat ng paraan upang maamyendahan ang Konstitusyon. Kaduda-duda aniya ang sinasabi ng mga pro-charter change na maraming mga Filipino ang pabor na baguhin ang porma ng gobyerno at gawin itong parliamentary system. Maging sa Senado aniya ay tiyak na nag-aalala na rin ang mga empleyado sa posibleng pagkawala ng kanilang trabaho kapag nagsanib na ang dalawang kapulungan ng Kongreso. Ang mangyayari na lamang aniya ay palakasan system upang masigurong maibabalik sila sa kanilang trabaho kapag natuloy ang cha-cha. (Ulat ni Malou Escudero)</body>
<link>http://www.philstar.com/Article.aspx?articleId=205731&amp;publicationSubCategoryId=92</link>
</article>
<article>
<title>Vigilante vs terorista sa Mindanao ayaw ni GMA</title>
<author>Lilia Tolentino</author>
<date>
<month>May</month>
<day>11</day>
<year>2003</year>
</date>
<body>Sa kabila ng sunud-sunod na pambobomba ng hinihinalang mga terorista, mahigpit pa ring tinututulan ni Pangulong Arroyo ang paggamit ng grupong vigilante para masawata ang terorismo sa Mindanao. Sa kanyang lingguhang mensahe sa radyo, sinabi ng Pangulo na hindi dapat na ilagay ng mga Kristiyano ang batas sa kanilang kamay para mahinto ang mga insidente ng karahasan tulad ng magkasunod na pagpapasabog ng bomba sa Davao City at pag-atake ng MILF sa civilian communities sa Lanao del Norte at evacuation center sa Pikit, North Cotabato. Sinabi ng Pangulo na hindi dapat na maging agresibo ang mga Kristiyano sa paggamit sa mga insidenteng ito na pinagbuwisan ng buhay ng maraming inosenteng Kristiyano. &amp;quot;Do not take the law into your hands and harm innocent Muslim communities with anger. I will apply the full force of the law against any form of vigilantisim,&amp;quot; anang Pangulo. Ang paggamit ng grupong vigilante para labanan ang mga grupong bandido at terorista sa Mindanao ay naihayag ng mga desperado nang mamamayan sa rehiyon sa hangad na maisulong na ang mga programang pangkaunlaran sa kanilang lugar. &amp;quot;This is not a fight between Muslims and Christians. It is a fight between the evil forces of terror on one side and all civilized and peace-loving Filipinos on the other. Ginagawa ng gobyerno ang lahat para harapin ang krisis na ito pero hindi tayo dapat na maging kampante at luwagan ang ating pagbabantay. Suportahan natin ang inyong pamahalaang lokal at crisis management council,&amp;quot; anang Pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=205732&amp;publicationSubCategoryId=92</link>
</article>
<article>
<title>'SARS sa Pinas hindi grabe'</title>
<author>Lilia Tolentino</author>
<date>
<month>May</month>
<day>11</day>
<year>2003</year>
</date>
<body>Iaapela ng Department of Foreign Affairs (DFA) sa World Health Organization ang pagkakabilang ng Pilipinas sa listahan ng mga bansang apektado ng Severe Acute Respiratory Syndrome (SARS) na naging dahilan kaya nagkaroon ng mga travel advisory sa Pilipinas ang ibang mga bansa. Sinabi ni DFA Undersecretary Jose Brillantes na ibinilang ng WHO ang RP sa mga may problema sa SARS kaya ipinagbawal ng Taiwan, Kuwait, Lebanon at United Arab Emirates, ang pagpasok ng mga Pilipino sa kanilang bansa. Gayundin ang travel advisory ng Singapore at Japan sa pagbisita ng kanilang mamamayan sa Pilipinas sa takot na mahawa sa SARS. Ayon kay Presidential Spokesman Ignacio Bunye, nakikita naman ng mundo na hindi grabe ang sitwasyon sa bansa at ang SARS committee ay nagsasagawa ng hakbang para masugpo ang paglaganap ng SARS. Dahil dito, pinag-aaralan na ng SARS committee kung magpapatupad din ang Pilipinas ng travel ban sa mga bansang mas malala ang problema sa SARS kumpara sa bansa. Ang Pilipinas ay mayroong 10 kaso ng SARS at dalawa na ang naitalang nasawi. (Ulat ni Lilia Tolentino)</body>
<link>http://www.philstar.com/Article.aspx?articleId=205744&amp;publicationSubCategoryId=92</link>
</article>
<article>
<title>Calamansi juice gagawing national health drink kontra SARS</title>
<author>Malou Escudero</author>
<date>
<month>May</month>
<day>11</day>
<year>2003</year>
</date>
<body>Upang lalong lumakas ang resistensiya ng mga Filipino at malabanan ang nakamamatay na Severe Acute Respiratory Syndrome (SARS), inihain kahapon ni Compostela Valley Rep. Manuel Zamora na gawing &amp;quot;National Health Drink&amp;quot; ang calamansi juice. Ayon kay Zamora, kung ipinapayo ng mga eksperto na palakasin ang resistensiya ng katawan para labanan ang SARS, makabubuting uminom ng calamansi juice. Batay aniya sa isinagawang pag-aaral, isa ang calamansi sa pinakamabuting pinagkukunan ng Vitamin C. Marami ring doktor ang nagpapayo sa kanilang pasyente sa pag-inom ng calamansi juice dahil pinapalakas nito ang immune system ng katawan. Idinagdag ni Zamora na hindi lamang ito pinapainom sa mga may sakit sa lalamunan, may sipon o ubo, kundi sawsawan at panlasa para sa ulam at tinitimpla rin ito bilang juice. Katumbas nito ang mga dayuhang prutas tulad ng lemon sa Amerika at Europa. (Ulat ni Malou Escudero)</body>
<link>http://www.philstar.com/Article.aspx?articleId=205745&amp;publicationSubCategoryId=92</link>
</article>
<article>
<title>Abu umamin sa bombing!</title>
<author>Roel Pare&amp;ntilde;o at Joy Cantos</author>
<date>
<month>May</month>
<day>12</day>
<year>2003</year>
</date>
<body>Tumibay ang anggulong nagsanib na ng lakas ang Moro Islamic Liberation Front at Abu Sayyaf Group (ASG) matapos na umamin ang isang leader ng bandidong grupo na sila ang may kagagawan sa pambobomba sa public market sa Koronadal sa Cotabato. Ayon kay Armed Forces Southern Command chief Maj. Gen. Roy Kyamko na nakatanggap sila ng impormasyon kaugnay sa pag-amin ng lider ng ASG na si Abu Solaiman na silang responsable sa Koronadal bombing kamakalawa. Sinabi ni Kyamko na mas mapapadali ang kanilang isinasagawang imbestigasyon at pagsasampa ng kaukulang kaso sa grupong may kagagawan sa pambobomba dahil sa ginawang pag-ako ng ASG. Gayunman, sinabi naman ni Sr. Supt. Romeo Rufino, South Cotabato police director, kasalukuyan pa nilang kinukumpirma ang naturang report at hindi pa sila magbibigay ng ispesipikong grupo ng rebelde. Sinabi ni Rufino na marami na silang hawak na suspek at anggulo sa pambobomba subalit sumasailalim pa sa imbestigasyon kaya hindi muna nila ihahayag ang mga pangalan nito. Kabilang rin sa hawak nila ang cartographic sketch ng isa sa dalawang lalaking bomber na ayon sa mga bystander ay tinatayang nagkaka-edad ng 25, may taas na 54&amp;quot;, katamtamang pangangatawan at maitim ang kutis. Nauna rito, sinabi ng mga opisyal ng militar at pulisya na inilagay ang nasabing bombang 81mm mortar shell sa isang basyong cylinder ng Liquefied Petroleum Gas (LPG). Dalawang lalaki na may kahina-hinalang kilos ang pagala-gala sa nasabing lugar at bago sumabog ang itinanim na bomba ay sumakay ang mga suspek sa magkahiwalay na motorsiklo. Isa pang bomba na kagaya rin ng tipo ng sumabog na bomba ang agad na na-defused matapos na makitang nakatanim sa kanang bahagi ng public market malapit sa istasyon ng Bureau of Fire Protection (BFP). Sinabi ng militar na ang bombang ginamit sa pambobomba ay kagaya rin ng mga improvised explosive device na ginamit sa mga nagdaang serye ng pambobomba ng separatistang MILF sa Central Mindanao. Nilinaw naman ng pulisya, siyam na katao lamang ang namatay sa insidente, lima ang idineklarang dead-on-the-spot at apat ang namatay sa ibat ibang pagamutan samantalang may 42 sibilyan ang nasugatan. Kaugnay nito, sinabi ng pulisya na patuloy pa ring binabalot ng bomb scare ang Koronadal City matapos ang naganap na pambobomba. Base pa sa ulat, matindi ang pangamba ng mga residente doon dahil sa tatlong magkakasunod na insidente na ng pambobomba sa kanilang lungsod. Kamakalawa ay nagpahayag si MILF Spokesman Eid Kabalu na walang kinalaman ang kanilang grupo sa Koronadal bombing subalit malaki ang hinala ng militar at pulisya na pakana ng separatistang grupo ang insidente. (Ulat nina Roel Pare&amp;ntilde;o at Joy Cantos)</body>
<link>http://www.philstar.com/Article.aspx?articleId=205837&amp;publicationSubCategoryId=92</link>
</article>
<article>
<title>Col. Palparan, binigyan ng ultimatum ng DOJ</title>
<author>Gemma Amargo</author>
<date>
<month>May</month>
<day>12</day>
<year>2003</year>
</date>
<body>Binigyan ng hanggang alas-10 ng umaga ngayon ni Justice Undersec. Jose Calida ang suspendidong hepe ng Philippine Army (PA)- 204th Brigade upang isuko ang kanyang tauhan na pinaniniwalaang sangkot sa pagpatay sa dalawang human rights activist at sa mga human rights violators sa Oriental Mindoro. Ayon kay Calida, ang nasabing taning ay ipinalabas upang agad na maiharap ni Col. Jovito Palparan ang kanyang tauhan na si M/Sgt. Donald Caigas para harapin nito ang reklamong pambubugbog sa isang Brgy. Chairman sa Brgy. Tambong ng naturang lugar. Si Calida ang itinalaga ni Pangulong Arroyo na mamuno sa Task Force Mindoro kasama sina State Prosecutor Teodore Villanueva at mga tauhan ng National Bureau of Investigation-Criminal Intelligence Division (NBI-CRID) upang lutasin ang kaso ng pagpatay kay Eden Marcellana, Sec. Gen. ng Karapatan-Southern Tagalog at isang Eddie Gumanoy. Nilinaw ni Calida na kapag hindi dumating sa itinakdang oras na palugit si Palparan kasama si Caigas ay magsasampa na sila ng mga kasong murder dahil sa pagpatay may Marcellana at Gumanoy at mauling, grave coercion at serious physical injuries sa ginawang pananakit sa punong Brgy. ng Tambong. Bukod dito, irerekomenda na rin ng DOJ sa Pangulo ang pagsibak sa puwesto at sasampahan din ng kasong administratibo si Col. Juanito Gomez, Officer in Charge (OIC) ng PA 204th Brigade dahil sa umanoy pagtatakip nito sa nasabing kaso at ang kawalan ng kontrol upang mapasuko si Caigas. Magugunita na hinarang at pinagbabaril ng mga armadong kalalakihan na pawang nakasuot ng camouflage na pinaniniwalaang mga militar sina Marcellana at Gumanoy sa Sampaguita Road sa Naujan Oriental Mindoro noong Abril 22 ng gabi. (Ulat ni Gemma Amargo)</body>
<link>http://www.philstar.com/Article.aspx?articleId=205847&amp;publicationSubCategoryId=92</link>
</article>
<article>
<title>P110.4-M kontrabando nasabat; 137 rebelde tiklo</title>
<author>Joy Cantos</author>
<date>
<month>May</month>
<day>12</day>
<year>2003</year>
</date>
<body>Umaabot sa halagang P110.4 milyong kontrabando ang nakumpiska ng mga elemento ng Phil. Navy (PN) na nagresulta sa pagkakadakip sa 137 pinaghihinalaang miyembro ng mga rebelde at sindikatong kriminal sa bansa. Ayon kay PN Flag Officer Admiral Ernesto de Leon, ang pagkakaaresto sa nabanggit at pagkakakumpiska ng mga ilegal na kontrabando ay base sa 36 na naitalang internal security operations na nagbunga ng pagkakasakote sa may 24 komunistang rebelde, 35 miyembro ng Moro Islamic Liberation Front at 78 miyembro ng ibat ibang grupo ng sindikatong kriminal partikular sa katimugang bahagi ng bansa. Samantala, umaabot rin sa 16 matataas na kalibre ng armas at mga subersibong dokumento ang nasamsam ng PN sa isinagawang serye na sea patrol operations. Kaugnay nito, ipinagmalaki ni de Leon na matagumpay rin ang pagkakasagip ng kanyang mga tauhan sa mga kidnap victim na sina Ariou Dia, Roger Alvar at Marivic Balibagon na binihag ng MILF noong Enero, taong ito. (Ulat ni Joy Cantos)</body>
<link>http://www.philstar.com/Article.aspx?articleId=205853&amp;publicationSubCategoryId=92</link>
</article>
<article>
<title>MILF rebels isasama na sa listahan ng terrorist group</title>
<author>Ely Saludar</author>
<date>
<month>May</month>
<day>12</day>
<year>2003</year>
</date>
<body>Handa na ang Malaca&amp;ntilde;ang na ihanay at ideklarang teroristang grupo ang Moro Islamic Liberation Front (MILF). Ayon kay Presidential Chief of Staff Rigoberto Tiglao, wala nang hadlang ngayon upang hindi ituring na terorista ang MILF. Ito ay matapos na makumbinsi ang Malaca&amp;ntilde;ang na ang MILF ang siyang nasa likod ng panibagong pambobomba sa Koronadal City, South Cotabato mula sa naunang pagsabog sa Davao City at pagsalakay sa Siocon, Zamboanga del Norte. Ipinaliwanag ni Tiglao na ang nangyaring pagsabog sa palengke ng Koronadal na ikinamatay ng 9 katao (13 ang unang napaulat) na malinaw na estilo ito ng MILF tulad ng ginawang pagpapasabog sa Davao Airport at pagsalakay sa Siocon na ikinadamay ng maraming sibilyan. Samantala, bibisita si Pangulong Arroyo ng dalawang araw sa Mindanao upang personal na alamin ang kalagayan ng mga naging biktima ng karahasan sa nasabing rehiyon. Sinabi ni Tiglao na kinansela ng Pangulo ang mga aktibidad nito sa Metro Manila upang bigyan ng oras ang mga biktima ng karahasan. Pupuntahan ng Pangulo ang Siocon na sinalakay ng MILF at ang Koronadal na binomba ng nasabing grupo. Tiniyak ng Pangulo na mananagot ang mga responsable sa panibagong karahasan at gagamitin ang buong puwersa ng batas laban sa nasabing grupo. Sinermunan naman ng Pangulo ang lokal na opisyal ng Koronadal dahil sa nabigo ang mga ito na agad na makipag-ugnayan sa militar at pulisya kaugnay sa pangingikil ng bandidong Abu Sayyaf na hinihinalang kasama ng MILF sa nasabing pambobomba. (Ulat ni Ely Saludar)</body>
<link>http://www.philstar.com/Article.aspx?articleId=205859&amp;publicationSubCategoryId=92</link>
</article>
<article>
<title>2 'bombers' nabitag</title>
<author>Joy Cantos</author>
<date>
<month>May</month>
<day>13</day>
<year>2003</year>
</date>
<body>Bumagsak sa mga operatiba ng pulisya ang dalawang itinuturong suspek sa madugong pambobomba sa pamilihang bayan ng Koronadal City, South Cotabato sa isinagawang serye ng operasyon sa lungsod. Labing-tatlo katao ang inulat na dinampot subalit ang dalawa ang mahigpit na pinaghihinalaang may kinalaman sa pambobomba. Kinilala ng PNP ang mga ito na sina Ryan Salumpong at Akmad Gubat. Si Gubat, ayon sa imbestigasyon ay kapatid umano ni Ismad Gubat, suspek sa pambobomba sa General Santos City may ilang buwan na ang nakalilipas. Naaresto si Akmad dakong alas-5 ng hapon kamakalawa sa isang checkpoint na inilatag sa lungsod habang lulan ng L-300 van na walang plaka. Sumunod namang nasakote si Salumpong matapos na umanoy ikanta ni Akmad na magkasama silang naglagay ng improvised bomb sa isang LPG tank. Lumakas ang hinala ng pulisya na sina Salumpong at Gubat ang may kagagawan ng pambobomba matapos makitang gumagala ang mga ito sa bisinidad ng Koronadal market ilang minuto bago sumambulat ang bomba na kumitil ng siyam katao (13 sa naunang report) at 42 ang sugatan. Bagaman inako ng nagpakilalang miyembro ng ASG na si Abu Solaiman na sila ang nasa likod ng pambobomba ay pinagdudahan ito ni PNP Directorate for Police Community Relations P/Director Ricardo de Leon. Sa tuwing may nagaganap na pambobomba sa Mindanao ay palagi umanong lumulutang si Solaiman at inaako ang insidente upang palabasing malakas pa ang kanilang grupo at kaya pang manindak ng publiko. Gayunman, hindi pa rin inaalis ng PNP at AFP ang posibilidad na nagsanib ang ASG at MILF at sila ang responsable sa naganap na pagpapasabog. (Ulat ni Joy Cantos)</body>
<link>http://www.philstar.com/Article.aspx?articleId=205959&amp;publicationSubCategoryId=92</link>
</article>
<article>
<title>Militar umaming palpak ang intelligence</title>
<author>Joy Cantos</author>
<date>
<month>May</month>
<day>13</day>
<year>2003</year>
</date>
<body>Inamin kahapon ng Armed Forces of the Philippines (AFP) na nagkaroon ng &amp;quot;failure of intelligence&amp;quot; sa naganap na madugong pambobomba sa pamilihang bayan ng Koronadal City sa South Cotabato. Sa kabila nito, bigla namang bumuwelta si AFP Public Information Office (PIO) Chief Lt. Col. Daniel Lucero na dapat ring sisihin ang publiko dahilan sa kakulangan ng pagbibigay ng impormasyon sa mga awtoridad upang mapigilan ang trahedya. Sinabi ni Lucero na maaaring napigilan ang insidente kung nakipagtulungan lamang ang mamamayan sa militar at pulisya. Binigyang diin pa ng opisyal na responsibilidad ng lahat ng mamamayan na pangalagaan ang kanilang kaligtasan sa anumang paraang makatutulong ang mga ito sa pulisya at militar. Ayon kay Lucero, magtatagumpay lamang ang kampanya laban sa terorismo kung tutulong ang mamamayan sa mga awtoridad sa pamamagitan ng pagbibigay ng impormasyon hinggil sa kilos at galaw ng mga pinaghihinalaang terorista. (Ulat ni Joy Cantos)</body>
<link>http://www.philstar.com/Article.aspx?articleId=205968&amp;publicationSubCategoryId=92</link>
</article>
<article>
<title>Promotion ni Corpus ipinababasura</title>
<author>Malou Escudero</author>
<date>
<month>May</month>
<day>13</day>
<year>2003</year>
</date>
<body>Isa lamang umanong kahihiyan sa AFP si Intelligence chief, Col. Victor Corpus kaya pinababasura ni Leyte Rep. Ted Failon sa Commission on Appointments (CA) ang promosyon nito. Ayon kay Failon, ang naganap na bombing incident sa Koronadal market at iba pang bomb attacks sa Mindanao kabilang na ang Davao City ay resulta ng isang incompetent intelligence chief. Naniniwala si Failon na ang pagbibigay ng promosyon ay dapat na ibase sa merits at hindi sa loyalidad sa kasalukuyang administrasyon tulad sa kaso ni Corpus. Ang talento ni Corpus ay hindi intelligence-gathering kundi tumor-mongering at demolition campaigns, sabi ni Failon. (Ulat ni Malou Escudero)</body>
<link>http://www.philstar.com/Article.aspx?articleId=205974&amp;publicationSubCategoryId=92</link>
</article>
<article>
<title>MILF may pagkakataon pa para magpakatino</title>
<author>Lilia Tolentino</author>
<date>
<month>May</month>
<day>13</day>
<year>2003</year>
</date>
<body>Maaaring nauubos na ang pasensiya ng pulis at militar pero nais pa ring bigyan ng pagkakataon ng pamahalaan para tumino at magpakita ng good faith ang MILF at tigilan ang kanilang terroristic act. Hinamon ni Pangulong Arroyo ang MILF na ipakita ang kanilang katapatan sa prosesong pangkapayapaan sa pamamagitan ng hayagang pagtatakwil sa grupong teroristang ASG at Jemaah Islamiyah at grupong Al-Qaeda. Sinabi ng Pangulo na hindi maikubli ang katotohanan na ang mga pananalakay sa mga sibilyang komunidad sa Siocon, Zamboanga del Norte at pambobomba sa Davao City ay kapwa kagagawan ng mga terorista. &amp;quot;Nauubos na ang pagkakataon para sa MILF para ipakita ang kanyang sinseridad sa prosesong pangkapayapaan. Kailangang talikdan na nila ang double talk at gumawa ng malinaw na pahayag kung sila ay kaalyado ng Abu Sayyaf at dayuhang organisasyong terorista,&amp;quot; anang Pangulo. Ang Pangulo ay dumalaw kahapon sa Mindanao sa mga lugar na pinangyarihan ng pag-atake ng MILF para personal na makiramay sa pamilya ng mga nasawi at nasugatan sa serye ng mga pag-atake ng MILF. &amp;quot;The MILF can no longer hide behind a veil of legitimacy uder the growing suspicion that it is involved in the entire web of terrorism, domestically and regionally,&amp;quot; sabi ng Pangulo. Ang desisyon sa pagdedeklarang terorista ang MILF ay nakasalalay sa pasya ng Cabinet Oversight Committee on Internal Security. Kapag hindi umano nagpakatino, maaari nang bansagang terorista ang MILF at ititigil na rin ang usapang pangkapayapaan. (Ulat ni Lilia Tolentino)</body>
<link>http://www.philstar.com/Article.aspx?articleId=205980&amp;publicationSubCategoryId=92</link>
</article>
<article>
<title>Panukalang batas sa SARS pasado na</title>
<author>Malou Escudero</author>
<date>
<month>May</month>
<day>13</day>
<year>2003</year>
</date>
<body>Inaprubahan na kahapon ng House committee on health ang substitute bill nang pinagsamang dalawang panukalang batas na naglalayong kontrolin ang pagkalat ng nakamamatay na severe acute respiratory syndrome (SARS) sa bansa. Isa sa mga layunin ng panukala ang pagtatatag ng mga isolation areas sa labas ng kamaynilaan upang gamitin sa quarantine. Sa isinagawang public hearing ng komite, pumayag ang Philippine Charity Sweepstakes Office (PCSO) na maglaan ng P1 bilyon bilang initial fund na gagawing pondo sa pagpapatupad ng batas. Nakasaad sa panukalang batas ang pagtatatag ng Philippine National SARS Council na ilalagay sa ilalim ng Office of the President. Layunin ng itatayong council ang magbuo ng isang comprehensive approach upang makontrol ang pagkalat ng SARS at iba pang nakakahiyang sakit sa Pilipinas. Ang batas ay tatawaging &amp;quot;An act instituting policies and measures for the prevention, control and treatment of SARS, and other diseases that threatens public health, appropriating funds therefore and for other purposes.&amp;quot; Nakasad din sa inaprubahang bill na katungkulan ng gobyerno ang pagpapakalat sa publiko ng impormasyon na may kaugnayan sa SARS at kung paano ito naisasalin sa ibang tao. (Ulat ni Malou Escudero)</body>
<link>http://www.philstar.com/Article.aspx?articleId=205986&amp;publicationSubCategoryId=92</link>
</article>
<article>
<title>Yaman ng BIR official pinasisilip</title>
<author>Ely Saludar</author>
<date>
<month>May</month>
<day>13</day>
<year>2003</year>
</date>
<body>Pinasisiyasat na ng Malaca&amp;ntilde;ang sa Presidential Anti-Graft Commission at Office of the Ombudsman ang isang opisyal ng Bureau of Internal Revenue na may kuwestiyunableng ari-arian na ibinunyag ng Philippine Center for Investigative Journalism o PCIJ. Ayon sa PCIJ, may mga opisyal sa BIR ang nagkamal ng hindi maipaliwanag na kayamanan at isa dito ay si Lucien Sayuno, BIR regional director, na anim na buwang inimbestigahan alinsunod sa lifestyle check dahil sa kaduda-dudang pagkamal nito ng kayamanan. Batay sa report ng PCIJ, umaabot lamang sa P300,000 kada taon ang kinikita ni Sayuno subalit ito ay nakatira sa isang mansion sa Ayala, Alabang na may mga mamahaling sasakyan tulad ng BMW, Ford Expedition at Toyota Land Cruiser. Ayon naman kay Presidential Spokesman Ignacio Bunye, maaaring gawing panimula ng PAGC at Ombudsman ang report ng PCIJ laban sa nasabing opisyal ng BIR. (Ulat ni Ely Saludar)</body>
<link>http://www.philstar.com/Article.aspx?articleId=205992&amp;publicationSubCategoryId=92</link>
</article>
<article>
<title>May lagnat bawal sa Sandiganbayan</title>
<author>MEscudero</author>
<date>
<month>May</month>
<day>13</day>
<year>2003</year>
</date>
<body>Upang masigurong hindi makakapasok ang SARS sa Sandiganbayan, nagpalabas kahapon ng isang memorandum ang korte na nagbabawal sa pagpasok ng mga taong may lagnat. Ayon kay Executive Clerk of Court IV Atty. Emma Rosario Lorbes, ipagbabawal na ang pagpasok sa loob ng building ng Sandiganbayan ng mga taong ang temperature ay 38 degrees centigrade. Sa ngayon ay mahigpit na ang ginagawang check-ups sa lobby at back entrances ng Sandiganbayan Centennial building at gumagamit ang mga medical at security forces ng audio thermometers na inilalagay sa tainga sa pagkuha ng temperatura. Umorder na rin ang Sandiganbayan ng 320 piraso ng N95 mask para sa kanilang mga empleyado. Umaabot na sa P3 milyon ang inilaan ng korte para sa kanilang anti-SARS campaign. (Ulat ni MEscudero)</body>
<link>http://www.philstar.com/Article.aspx?articleId=205993&amp;publicationSubCategoryId=92</link>
</article>
<article>
<title>MILF dudurugin sa June 1</title>
<author>Lilia Tolentino</author>
<date>
<month>May</month>
<day>14</day>
<year>2003</year>
</date>
<body>Nagpalabas ng ultimatum si Pangulong Gloria Macapagal-Arroyo hanggang Hunyo 1,2003 para ihinto ng Moro Islamic Liberation Front (MILF) ang mga terrorist attack at ugnayan sa mga grupong terorista, kung hindiy idedeklara na ang samahan na terrorist group at maglulunsad na ng all-out war laban dito. Ang babala ay inihayag ng pamahalaan dahil sa nalalapit na pagtatapos ng kautusan sa political settlement para sa 25-taong rebelyon ng MILF na may 12,500 miyembro sa Mindanao. Sa kanyang liham, sinabi ng Pangulo na malapit nang magdesisyon ang gobyerno na ideklarang terrorist organization ang MILF at handang magdaos ng operational at diplomatic measures upang patatagin ang minimithing polisiya. Sinabi ng Pangulo na pormal nang iaanunsyo ng Palasyo ang pagpapasya matapos ang pagpupulong ng Organization of the Islamic Conference (OIC) sa Iran bago magtapos ang buwan ng Mayo. Niliwanag pa ng Pangulo na mas tinitingnan nito ang seguridad ng mga sibilyan sa komunidad at patuloy ang isasagawang opensiba ng tropa ng militar at pulisya laban sa mga naghahasik ng kaguluhan. Ang usapang pangkapayapaan, aniya ay mananatiling suspindido. &amp;quot;We will treat those who attack civilians as plain terrorists,&amp;quot; anang Pangulo. Matapos ang pagsususpinde sa peace talks noong nakalipas na linggo, pinag-usapan ng pamahalaan ang mga pamamaraan at ibang ilalatag na seguridad sa mga mamamayan lalo na sa Mindanao dahil sa sunud-sunod na pag-atake ng MILF sanhi ng pagkasawi ng may 100 katao simula noong Marso. Sinabi naman ni Presidential Spokesman Ignacio Bunye na ang paghahasik ng terorismo ng MILF ay magiging dahilan upang pigilin ng gobyerno ang pagkuha ng mga pondo ng mga ito mula sa mga donor organizations. Kaugnay nito, sinabi ni Malaysian Ambassador Mohammed Taufik, matapos na magkausap sila ng Pangulo na nirerespeto ng kanyang pamahalaan ang desisyon ng pamahalaang Pilipino na kuwestiyunin kung ang MILF ay kaalyado ng alinmang grupong terorista o hindi. Sa isang talumpati sa Koronadal City noong Lunes, sinabi ng Pangulo na kailangang linawin na ng MILF kung kaalyado nga sila ng bandidong grupong Abu Sayyaf at ng Jemaah Islamiya o Al Qaeda. Sinabi ni Taufik na hindi sinusuportahan ng Malaysia ang kilusan ng anumang grupo sa Pilipinas para tumiwalag sa kanilang bansa. (Ulat ni Lilia Tolentino)</body>
<link>http://www.philstar.com/Article.aspx?articleId=206098&amp;publicationSubCategoryId=92</link>
</article>
<article>
<title>2 Pinoy todas sa Riyadh bombing</title>
<author>Ellen Fernando/Butch Quejada</author>
<date>
<month>May</month>
<day>14</day>
<year>2003</year>
</date>
<body>Dalawang Overseas Filipino Worker (OFW) ang kinumpirmang nasawi sa naganap na apat na sunud-sunod na suicide bombing sa mga gusali at residential area ng Gedawal Compound sa Riyadh, Kingdom of Saudi Arabia kamakalawa. Kinilala ang isa sa Pilipino na si Rogelio Pababero ng Al Jadawel Water Treatment Company sa Riyadh habang ang isa ay hindi inihahayag ng Department of Foreign Affairs (DFA) hanggat hindi pa naipapaalam sa mga kaanak nito ang pangyayari. May ilang bilang ng mga Pilipino ang iniulat pang ginagamot sa ibat ibang pagamutan. Base sa ulat ng DFA, may 10 katao ang nasawi sa nasabing pagsabog kabilang ang dalawang Pilipino at may 60 ang naitalang nasugatan na karamihan ay mga Americans, British at French nationals. Nabatid na inilagay ng mga suicide bomber ang mga bomba sa apat na sasakyan at saka ibinangga at pinasabog sa mga gusali at ilang apartment doon. Samantala, sinabi ni Administrator Virgilio Angelo ng Overseas Workers Welfare Administration (OWWA), ang mga OFWs na nasa ospital ay nasugatan sa ibat ibang bahagi ng kanilang katawan. Mariing binatikos ni Foreign Affairs Secretary Blas Ople ang insidente na ikinadamay ng mga manggagawang Pilipino. Sa mensahe ni US Secretary of State Colin Powell, ang Al-Qaeda Network ng international terrorist na si Osama bin Laden ang kanilang hinihinalang responsable sa pambobomba sa Riyadh. Sa rekord ng DFA, may 950,000 kabuuang bilang ng mga OFWs sa Saudi Arabia at 400,000 dito ang nakatira sa Riyadh. (Ulat nina Ellen Fernando/Butch Quejada)</body>
<link>http://www.philstar.com/Article.aspx?articleId=206108&amp;publicationSubCategoryId=92</link>
</article>
<article>
<title>Peace policy ni GMA palpak  Gringo</title>
<author></author>
<date>
<month>May</month>
<day>14</day>
<year>2003</year>
</date>
<body>Binatikos kahapon ni Senador Gregorio &amp;quot;Gringo&amp;quot; Honasan ang palpak na peace policy ni Pangulong Arroyo bilang reaksyon sa pagbitiw ni Sec. Jesus Dureza bilang Chairman ng government panel sa usapang pangkapayapaan sa Moro Islamic Liberation Front. &amp;quot;Ipinakita lamang sa pagbibitiw ni Sec. Dureza sa peace panel ang kawalan ng direksyon at matibay na paninindigan ng administrasyong Arroyo na magkaroon ng mapayapang solusyon sa sigalot sa Mindanao. Mukhang gusto lamang ng administrasyong ito ang solusyong militar sa sigalot,&amp;quot; ani Honasan. Ang pagbibitiw ni Dureza ang pinakahuling kaganapan sa mga serye ng pangyayari na sumasailalim sa lumalabong prosesong pangkapayapaan sa pagitan ng pamahalaan at MILF. Ang pagsalakay ng pamahalaan sa Buliok complex, ang sumunod na pambobomba sa Davao na diumanoy kagagawan ng MILF, ang pag-atake ng MILF sa Siocon kamakailan at ang pagtupad ng administrasyon ng pagbibigay ng pabuya para sa panghuhuli ng mga lider ng MILF ay muling nagpapatindi ng cycle ng karahasan sa Mindanao, lalo na laban sa mga sibilyan. &amp;quot;Ang sinasabing back channeling na mga pagsisikap na napatunayang palpak ay magiging pangunahin sa halip na pormal na usaping pangkapayapaan kahit na humihingi ang Pangulo ng tulong sa gobyernong Malaysia para sa muling pagbubukas nito. Bibiguin lamang nitong cycle ng karahasan ang anumang pagsisikap ng pang-ekonomiyang kaunlaran sa Mindanao,&amp;quot; diin ni Honasan.</body>
<link>http://www.philstar.com/Article.aspx?articleId=206115&amp;publicationSubCategoryId=92</link>
</article>
<article>
<title>Task Force binuo ng Meralco</title>
<author>Gemma Amargo</author>
<date>
<month>May</month>
<day>14</day>
<year>2003</year>
</date>
<body>Bumuo ng isang task force ang Manila Electric Company (MERALCO) upang tuluyan ng maibalik sa mga consumers nito sa darating na Hunyo ang kanilang sobrang singil sa kuryente. Ayon kay Evana dela Pe&amp;ntilde;a, vice president for economics utility na ang itinatag na Project Management Task Force ang siyang mamamahala sa pagre-refund ng kanilang mga sobrang nasingil sa kuryente. Sinabi ni dela Pe&amp;ntilde;a na ang pagbabasehan ng refund ay mula 1994 hanggang Abril ng taong kasalukuyan at kanilang uunahin ay ang low class na umaabot sa P4.4 bilyon para sa 1.4 milyong consumers o indibiduwal. Kapag hindi umano tumaas ng 100/kilowatthour ang nagamit ng bawat consumer simula noong 1994 hanggang Marso 2003 ay mapapabilang sila sa first phase o low class subalit kapag lumampas umano sa 100/kilowatthour ang nagamit ay mapapabilang na ito sa middle class o second phase ng pagre-refund. Sinabi naman ni Jesus Francisco, presidente ng MERALCO na nakipag-ugnayan na sila sa mga Local Government Units (LGUs) upang alamin kung sinu-sino na sa kanilang mga lugar ang mga nangungupahan lamang at nagpalipat-lipat ng kanilang tirahan. (Ulat ni Gemma Amargo)</body>
<link>http://www.philstar.com/Article.aspx?articleId=206121&amp;publicationSubCategoryId=92</link>
</article>
<article>
<title>Japan nagpautang ng P19-M kontra SARS</title>
<author>Lilia Tolentino</author>
<date>
<month>May</month>
<day>14</day>
<year>2003</year>
</date>
<body>Nagpautang ang pamahalaang Japan sa Pilipinas ng mga kagamitan na nagkakahalaga ng 43.5 milyong yen o P19 milyon upang labanan ang nakamamatay na sakit na Severe Acute Respiratory Syndrome (SARS). Ang mga kagamitang ito na panlaban sa SARS ay kinabibilangan ng mask at coverall sa ilalim ng ODA program ng Japan. Ang pautang na medical supplies ay ipinagkaloob kahapon ni Charge d Affaires Akio Egawa sa Research Institute for Tropical Medicine, isa sa dalawang ospital sa Metro Manila na pinagdadalhan ng mga pasyenteng may kasong SARS. Ayon sa Japanese Embassy, marami pang mga kagamitang medical tulad ng respirator, full face mask, safety eyewear, gloves, rubber boots at laboratory coats ang ipinagkakaloob ng Japan sa RITM at San Lazaro Hospital, mga tauhan ng kuwarentina sa paliparan at iba pang institusyong medical sa bansa. Mula nang kumalat ang SARS sa ibat ibang bansa, ang Japan ay nakapagkaloob na ng SARS grant assistance sa kabuuang halaga na Y357.8 milyon bilang ayuda nito sa mga apektadong bansa sa mundo. (Ulat ni Lilia Tolentino)</body>
<link>http://www.philstar.com/Article.aspx?articleId=206127&amp;publicationSubCategoryId=92</link>
</article>
<article>
<title>Alingod itinalaga bilang acting Press Secretary</title>
<author>Lilia Tolentino</author>
<date>
<month>May</month>
<day>14</day>
<year>2003</year>
</date>
<body>Itinalaga ni Pangulong Gloria Macapagal-Arroyo si Press Undersecretary Milton Alingod bilang Acting Press Secretary mula Abril 20 hanggang Mayo 30, 2003. Ang pagtatalaga kay Alingod ay nakapaloob sa isang Memorandum Order na ipinalabas ni Exec. Sec. Alberto Romulo kahapon. Bukod sa pagiging Press Usec., si Alingod ang tumatayong Exec, Director ng Philippine Broadcasting Service-Radio Television Malaca&amp;ntilde;ang noon pang Disyembre 2002. Bago naitalaga sa puwesto sa Malaca&amp;ntilde;ang, si Alingod ay Vice Pres. for News ng GMA Network, Inc. mula Mayo 1993 hanggang sa pagreretiro niya noong Agosto 2002. Bilang isang beteranong mamamahayag, nagsimula din siya bilang news writer ng nabuwag na DZMT, ang himpilan ng radyo ng dating Manila Times. (Ulat ni Lilia Tolentino)</body>
<link>http://www.philstar.com/Article.aspx?articleId=206130&amp;publicationSubCategoryId=92</link>
</article>
<article>
<title>Rod Strunk naaresto sa US</title>
<author>Danilo Garcia at Ellen Fernando</author>
<date>
<month>May</month>
<day>15</day>
<year>2003</year>
</date>
<body>Tuluyang naaresto sa Estados Unidos ang kontrobersiyal na si Rod Strunk na siyang itinuturong pangunahing suspek sa pagpatay sa kanyang asawang aktres na si Nida Blanca noong taong 2001. Sa fax message sa Department of Justice (DOJ) at National Bureau of Investigation (NBI), ipinaalam ni Thomas Heinemann at Michael Guilani ng Office of the Legal Adviser ng US Department of Justice na dinampot si Strunk ng mga tauhan ng US Marshalls Eastern District of California nitong nakaraang Mayo 13 sa loob ng kanyang bahay. Nakakulong ito ngayon sa detention cell sa California. Sinabi ni NBI Asst. Director Lolito Ufitco na agad nilang hihilingin sa DOJ na magpalabas ng dokumento para sa extradition ni Strunk pabalik sa Pilipinas upang kaharapin niya ang kaso. May 60 araw ang DOJ para gawin ito, pero malamang ay maipadala na ang mga papeles. Puwede rin naman umanong boluntaryo nang bumalik sa bansa si Strunk upang patunayan na hindi siya nagtatago at inosente sa pagpatay sa kanyang asawa. Ang pagkakadakip kay Strunk ay resulta ng kahilingan ng DOJ matapos na pormal na sampahan ng kasong parricide sa pagkamatay ni Nida Blanca noong Nobyembre 7, 2001 sa MTRCB building, San Juan. Binigyang halaga ng NBI ang testimonya ng self-confessed killer na si Philip Medel at iba pang testigo. Matatandaang umalis si Strunk sa Pilipinas noong Enero 2002 pero wala pang kasong naisampa laban sa kanya. Wala pang pormal na petsa kung kelan mapapabalik sa bansa si Strunk dahil sa kailangan pang hintaying matapos ang extradition proceedings. Kaugnay nito, magiging mag-kakosa sa NBI jail sina Strunk at Medel. Handa na ang piitan para kay Strunk, pero walang pakialam si Medel. Ani Medel, welcome siyang makakosa ni Strunk pero tumangging magbigay pa ng pahayag sa utos na rin ng kanyang abogado. (Ulat nina Danilo Garcia at Ellen Fernando)</body>
<link>http://www.philstar.com/Article.aspx?articleId=206227&amp;publicationSubCategoryId=92</link>
</article>
<article>
<title>Walang ban sa imported meat mula sa SARS affected countries</title>
<author>Angie dela Cruz</author>
<date>
<month>May</month>
<day>15</day>
<year>2003</year>
</date>
<body>Nilinaw kahapon ng National Meat Inspection Commission (NMIC) na walang ban na ipinatutupad ang pamahalaan sa mga imported meat products na magmumula sa mga bansang kalat ang sakit na Severe Acute Respiratory Syndrome (SARS). Ang pahayag ay ginawa ni NMIC Director Efren Nuestro bilang tugon sa mga balitang ban ang imported meat mula sa mga SARS-affected countries. Binigyang diin ni Nuestro na ang corona virus ng SARS ay hindi kumakapit sa mga karne, imported man o local at ito anya ay pinatunayan ng maraming medical experts sa loob at labas ng bansa. &amp;quot;Based on the study of WHO (World Health Organization), walang virus ng SARS ang kumakapit sa alinmang uri ng karne maging sa ginawa naming pag-aaral ay napatunayan ito, kaya walang dahilan upang i-ban ang imported meat,&amp;quot; pahayag ni Nuestro. Gayunman, patuloy na pinaalalahanan ng NMIC ang publiko na bumili lamang ng produktong karne na may tatak ng kanilang pagkasuri upang mapangalagaan ang kalusugan ng mamamayan. (Ulat ni Angie dela Cruz)</body>
<link>http://www.philstar.com/Article.aspx?articleId=206237&amp;publicationSubCategoryId=92</link>
</article>
<article>
<title>Iwas-Kano payo sa mga Pinoy sa Saudi</title>
<author>Malou Escudero</author>
<date>
<month>May</month>
<day>15</day>
<year>2003</year>
</date>
<body>Upang hindi na maulit ang naranasan ng tatlong Filipino na namatay sa pambobomba sa Riyadh, Saudi Arabia, pinaiiwas ng isang mambabatas ang mga OFWs na magdidikit sa mga Amerikano na siyang pangunahing target ng mga suicide bombers. Ang suhestiyon ay sinabi kahapon ni Negros Occidental Rep. Apolinario Lozada matapos madamay sa suicide bombing ang tatlong OFWs. Pero nilinaw ni Lozada na hindi anti-American ang &amp;quot;Iwas-Kano&amp;quot; na kanyang panukala kundi isang simpleng paraan upang makaiwas ang mga OFWs sa mga nasabing pag-atake. Pinagsabihan din ni Lozada ang mga OFWs na nagtatrabaho sa iba pang Middle East countries na iwasan ang mga matataong lugar na pinagtatambayan ng mga Kano tulad ng palengke, sinehan at iba pang recreational areas. (Ulat ni Malou Escudero)</body>
<link>http://www.philstar.com/Article.aspx?articleId=206244&amp;publicationSubCategoryId=92</link>
</article>
<article>
<title>Hindi all out war vs MILF rebels  Reyes</title>
<author>Joy Cantos</author>
<date>
<month>May</month>
<day>15</day>
<year>2003</year>
</date>
<body>Punitive action at hindi all-out war ang pinaiiral ng Armed Forces laban sa Moro Islamic Liberation Front (MILF). Ito ang nilinaw kahapon ni Defense Secretary Angelo Reyes kaugnay sa massive military operation na isinasagawa ng AFP laban sa MILF na nanganganib mapabilang sa Foreign Terrorist Group (FTO) kapag napatunayang may kinalaman sa magkakasunod na mga pambobomba sa Mindanao. Ayon kay Reyes, hindi dapat gamitin ang salitang &amp;quot;all-out war&amp;quot; dahil maraming isinasaalang-alang sa kampanya laban sa terorismo. Kabilang sa mga ito ang military component, socio-economic component at political, diplomatic and legal components. Idinagdag nito na hindi total war ang kailangan para masolusyunan ang matagal nang arms conflict sa Mindanao. &amp;quot;When you speak of total war, thats the only campaign and you dont worry about other campaigns and your objective is the destruction and nothing else, that is total war. A military campaign alone will not lick the problem,&amp;quot; sabi ni Reyes. Iginiit ni Reyes na ang ginagawang &amp;quot;punitive action&amp;quot; ng military at pulisya laban sa mga rebeldeng Muslim ay upang mapanagot sa batas ang mga may kagagawan sa mga pambobomba sa Davao, Siocon, Zamboanga del Norte at Koronadal, North Cotabato. Ito ay alinsunod na rin sa kautusan ni Pangulong Arroyo na binigyan ng ultimatum ang MILF hanggang June 1 para ihinto ang mga terorismong aktibidad at kung hindi ay tuluyan nang idedeklarang isang teroristang grupo. Sawang-sawa na umano ang mga taga-Mindanao at ang sambayanan sa patuloy na terorismo kayat dapat lang ipakia ng pamahalaan na kaya nitong ipatupad ang &amp;quot;rule of law&amp;quot;. (Ulat ni Joy Cantos)</body>
<link>http://www.philstar.com/Article.aspx?articleId=206249&amp;publicationSubCategoryId=92</link>
</article>
<article>
<title>Kano at Briton pinapaalis na sa Saudi</title>
<author>Ellen Fernando</author>
<date>
<month>May</month>
<day>15</day>
<year>2003</year>
</date>
<body>Mahigpit na iniutos kahapon ng US at British governments sa kanilang mga mamamayan na umalis na sa Saudi Arabia at kung maaari ay huwag nang magtungo doon matapos ang naganap na suicide bombing sa Riyadh na ikinasawi ng may 10 katao kabilang ang tatlong Pinoy. Pinapaalis na rin ng US State Department ang lahat ng staff nito sa US Embassy sa Jeddah base na rin sa nakalap na impormasyong target ng teroristang grupo ni Osama bin Laden ang mga American nationals doon bilang ganti sa paggiyera sa Iraq. Nabatid na walong Kano ang iniulat na namatay sa apat na sunud-sunod na suicide bombing sa Riyadh at limang Briton kabilang ang 15-anyos na kritikal sa insidente. Isang grupo na ng US Federal Bureau of Investigation-Counter Terrorist Experts ang nagtungo sa Riyadh upang magsagawa ng imbestigasyon at kumalap ng ebidensiya na magpapatunay na grupo ni bin Laden ang responsable sa pagpapasabog sa isang residential area at mga gusali sa Riyadh. Samantala, tiniyak ng DOLE at OWWA na kanilang hahabulin ang employer ng nasawing Pinoy na si Rogelio Pababero sa suicide bombing sa Riyadh matapos na mabatid na anim na buwan itong hindi pinapasahod. (Ulat ni Ellen Fernando)</body>
<link>http://www.philstar.com/Article.aspx?articleId=206255&amp;publicationSubCategoryId=92</link>
</article>
<article>
<title>Strunk humirit sa Korte</title>
<author>Ellen Fernando at Danilo Garcia</author>
<date>
<month>May</month>
<day>16</day>
<year>2003</year>
</date>
<body>Humirit ng piyansa si Rod Lawrence Strunk, ang pangunahing suspek sa pagpaslang ng kanyang asawang aktres na si Nida Blanca, sa dahilang hindi raw niya makakayanan ang mabilanggo dahil sa kanyang hypertension at diabetes. Si Strunk na kasalukuyang nakapiit sa California County Jail ay humarap kahapon sa Federal Court sa Sacramento, California sa unang pagkakataon matapos maaresto noong Mayo 13. Mananatiling nakakalaboso si Strunk hanggang Mayo 21 habang dinidinig ang kanyang apela para makapagpiyansa. Sa kabilang dako, sinabi naman ni Justice Secretary Simeon Datumanong na hindi papayag ang DOJ na makalabas pa ng piitan si Strunk. Ang US Justice Department ang kakatawan sa Pilipinas upang tutulan ito. Posibleng makalusot sa bitay si Strunk Ipinaliwanag ni Justice Usec. for International Affairs Merceditas Gutierrez na batay sa RP-US Extradition Law, maaari lamang maisulong ang extradition sa isang akusado na nahaharap sa parusang capital punishment kung maibibigay ng requesting country ang katibayan na pababain nito ang sentensiya ng akusado sa oras na pabalikin ito sa nasabing bansa. Binigyang-diin ni Gutierrez na hindi paglabag sa separation of powers ang executive at judiciary sa sandaling garantiyahan ng gobyerno na hindi mabibitay si Strunk para maisulong ang pagbabalik sa bansa. Nilinaw nito na pinagtibay ng Kamara at Senado ang nasabing probisyon ng extradition law kaya walang nagiging paglabag kung agarang i-commute ni Pangulong Arroyo ang sentensiya ni Strunk sa mas mababa pang hatol para makabalik ng bansa. Samantala, pinagtutuunang-pansin ngayon ng National Bureau of Investigation (NBI) ang pagsasaayos ng mga ebidensiya at testimonya ng mga saksi sa Nida slay case. Sinabi ni NBI Director Reynaldo Wycoco na kumpiyansa sila ngayon na tuluyang magkakaroon na ng linaw at katarungan ang sinapit ng beteranang aktres dahil sa isang breakthrough ang pagkakadakip kay Strunk. Hindi lamang umano pabor sa prosekusyon ang nangyari dahil pabor din ito sa panig ni Strunk upang mabigyan siya ng pagkakataon na mapatunayan na hindi talaga siya ang may pakana ng pagpatay sa kanyang asawa. Sigurado naman umano na mae-extradite pabalik ng Pilipinas si Strunk dahil malinaw naman ang extradition treaty sa pagitan ng Amerika at Pilipinas tulad ng naganap kay Manila Rep. Mark Jimenez. Kinakailangan lamang umano na mabuo ang lahat ng dokumento sa loob ng ibinigay na 60-araw na taning. Mas madali na umanong maihanda ang mga ebidensiya dahil nasa pangangalaga naman ito ng NBI. Kailangan muna ay maisaayos ang pagtatranslate sa Ingles ng mga testimonya ng mga saksi na kinuha sa wikang Tagalog na isusumite sa US Department of Justice. (Ulat nina Ellen Fernando at Danilo Garcia)</body>
<link>http://www.philstar.com/Article.aspx?articleId=206376&amp;publicationSubCategoryId=92</link>
</article>
<article>
<title>2 linggong pagpapaliban sa opening ng klase inirekomenda ng DOH</title>
<author>Rudy Andal</author>
<date>
<month>May</month>
<day>16</day>
<year>2003</year>
</date>
<body>Inirekomenda ng Department of Health (DOH) ang dalawang linggong deferment o pag-antala sa pagbubukas ng klase ngayong Hunyo 9 upang makapaghanda ang mga paaralan at estudyante sa peligrong dulot ng SARS. Sinabi ni Sen. Francis Pangilinan na ang rekomendasyon ay matapos usisain ang mga opisyales ng DOH at Department of Education kung handa na ang pamahalaan sa pagbibigay ng proteksiyon sa mag-aaral mula sa peligro ng SARS. Inayawan umano ni Health Sec. Manuel Dayrit ang suhestiyon ni Pangulong Arroyo at ni Senate President Franklin Drilon na ilipat ang opening ng klase sa Setyembre dahil ang pagsuspinde nito ay hindi naman makakagamot sa nakamamatay na killer pneumonia. Kung matutuloy ang two-week deferment ng opening ng klase, dapat umanong samantalahin ng gobyerno ang pagpapakalat ng impormasyon tungkol sa SARS at iba pang nakakahawang sakit upang mabigyan ng sapat na kaalaman at babala ang publiko sa sakit na nagpapahina sa ekonomiya ng mga bansang napasok ng killer virus. (Ulat ni Rudy Andal)</body>
<link>http://www.philstar.com/Article.aspx?articleId=206383&amp;publicationSubCategoryId=92</link>
</article>
<article>
<title>Panukalang gawing Setyembre ang school opening inihain na</title>
<author>Malou Escudero</author>
<date>
<month>May</month>
<day>16</day>
<year>2003</year>
</date>
<body>Inihain na rin kahapon sa Mababang Kapulungan ng Kongreso ang panukalang batas na naglalayong gawing Setyembre ang pagbubukas ng klase sa halip na Hunyo. Sa House bill 6014 na inihain ni Iloilo Rep. Narciso Monfort, ipinaliwanag ng solon na mahigit sa 20 bagyo ang dumadaan sa bansa taun-taon at ito ay nangyayari tuwing tag-ulan na nagsisimula sa buwan ng Hunyo. Isa aniya sa laging pinoproblema ng DECS ang suspensiyon ng klase dahil sa matinding pagbaha at buhos ng ulan tuwing may bagyo. Tuwing dumarating din ang bagyo at tag-ulan ay kalimitang ginagamit ang mga pampublikong eskuwelahan bilang mga evacuation at health centers. Idinagdag ni Monfort na kung kaagad na maisasabatas ay magkakaroon pa ng pagkakataon ang mga magulang na makapaghanda at makapag-ipon ng pera para sa tuition ng kanilang mga anak. (Ulat ni Malou Escudero)</body>
<link>http://www.philstar.com/Article.aspx?articleId=206389&amp;publicationSubCategoryId=92</link>
</article>
<article>
<title>Bunye ipinasok sa Makati Med</title>
<author>Lilia Tolentino</author>
<date>
<month>May</month>
<day>16</day>
<year>2003</year>
</date>
<body>Dinala sa Makati Medical Center si Presidential Spokesman Ignacio Bunye matapos umulit ang kanyang slip disc. Sa telephone interview kay Bunye, sinabi nitong sumasailalim pa siya sa puspusang pagsusuri kung kailangan niyang operahan sa na-dislocate niyang buto. Kung hindi anya makukuha ang slip disc sa therapy bibigyan siya ng steroid injection at kung hindi pa gagaling, kailangan na niyang pumailalim sa operasyon. Kahapon ay isinalang si Bunye sa lumbar traction at therapeutic ultrasound. Sinabi nitong mas matindi ang nararamdaman niyang sakit ngayon kaysa noong nakaraang 10 taon nang unang matuklasan ang kanyang slip disc. (Ulat ni Lilia Tolentino)</body>
<link>http://www.philstar.com/Article.aspx?articleId=206395&amp;publicationSubCategoryId=92</link>
</article>
<article>
<title>CONAS pabor ang nakararami</title>
<author></author>
<date>
<month>May</month>
<day>16</day>
<year>2003</year>
</date>
<body>Tinatayang 50% ng mga Filipino of voting age ang nais na amyendahan ang Saligang Batas sa pamamagitan ng Constituent Assembly o CONAS ngayong 2003, samantala 28% ang undecided o hindi pa makapagdesisyon at 16% lamang ang salungat sa CONAS. Ito ang naging resulta ng survey kamakailan ng NFO-Trends, isang independent market research firm na responsable sa fieldwork at data processing ng Social Weather Station at Pulse Asia. Itoy isinagawa sa buong bansa mula Abril 25 hanggang Mayo 4, 2003 upang alamin ang totoong damdamin ng taumbayan ukol sa pag-amyenda sa Konstitusyon o cha-cha at kung paanong paraan, CONCON o CONAS. Kapansin-pansin na ang mga walang trabaho at kabataan ay sumusuporta sa CONAS. Sa mga walang trabaho, 59% ang pabor, 22% ang undecided at 18% ang tutol. Sa mga kabataan na edad 18-14, 46% ang pabor na maisaayos ang Konstitusyon bago 2004, 34% ang pagkatapos ng eleksiyon sa 2004 at 20% ang tutol. Sa mga miyembro ng ibat ibang relihiyon, 51% ng mga Katoliko ay gusto sa CONAS; 42% Protestante pabor; Born Again, 40% pabor; Iglesia Ni Cristo, 54% ang sang-ayon; Muslim, 52% aprub; 48% ang iba pang relihiyon. Sampu (10) sa 16 regions ng bansa ang may mayorya na nagsasabing kailangang maamyendahan ang Konstitusyon bago ang taong 2004. Isang credible source sa Senado na tumangging magpakilala ang nagsabing dahil sa survey result may mga anti-CONAS na senador ang nag-iisip baguhin ang kanilang posisyon ngayong alam na nila ang totoong sentimiyento ng sambayanang Filipino.</body>
<link>http://www.philstar.com/Article.aspx?articleId=206401&amp;publicationSubCategoryId=92</link>
</article>
<article>
<title>Bunsong anak ni GMA ikakasal na</title>
<author>Lilia Tolentino</author>
<date>
<month>May</month>
<day>16</day>
<year>2003</year>
</date>
<body>Ikakasal ngayong hapon ang bunsong anak nina Pangulong Arroyo at First Gentleman Mike Arroyo na si Diosdado Ignacio Jose Maria &amp;quot;Dato&amp;quot; kay Maria Victoria Celina &amp;quot;Kakai&amp;quot; Manotok sa Sanctuario de San Antonio, Forbes Park, Makati city. Sina Dato at Kakai ay pitong taon nang magkaibigan na nauwi sa pag-iibigan. Magkaklase sila sa Ateneo de Manila University. Ninong at ninang sina Arturo Macapagal, kapatid ng Pangulo; Enrique Razon; Atty. Arthur Villaraza; Enrique Aboitiz Jr.; Jaime Augusto Zobel de Ayala, Corazon Tamayo; Adelia Kruidenier; Teresa Gozon, Sharon Pangilinan at Georgina de Venecia. (Ulat ni Lilia Tolentino)</body>
<link>http://www.philstar.com/Article.aspx?articleId=206406&amp;publicationSubCategoryId=92</link>
</article>
<article>
<title>Bombers sa Saudi blast kilala ng Pinoy</title>
<author>Mario Basco</author>
<date>
<month>May</month>
<day>17</day>
<year>2003</year>
</date>
<body>Kilalang-kilala ng isang overseas Filipino worker (OFW) ang apat na kalalakihang Arabo na pinaniniwalaang nasa likod ng pambobomba sa Westerners compound na ikinasawi ng 34 katao kabilang na ang tatlong Pinoy workers sa Riyadh, Saudi Arabia noong Lunes ng gabi. Sa panayam ng dzMM kahapon ng umaga, isiniwalat ng hindi nagpakilalang OFW na simula pa noong Oktubre 2002 ay sinimulan na siyang irecruit ng apat na Arabo na ipasok ang pampasabog sa pinapasukang kompanyang Saudi Maintenance Co., isang US-Saudi joint venture. Inaalok siya ng milyong dolyares para lamang maipasok ang hindi nabatid na pampasabog sa naturang compound. May ilang beses na siyang pinipilit ng apat na Arabo sa labas ng nabanggit na compound hanggang sa huling pagkikita nila noong Abril 2003. Sa takot na patahimikin ay tumatango lamang siya sa apat. Dalawa sa apat na Arabo ay nagpakilalang sina Ahmed at Akmad at sa unang pagkikita nila ay naikuwento ng mga Arabo ang kalupitan ng mga Kano hanggang sa dumating sa puntong unti-unti siyang hinihimok sa masamang gawain na kanyang tinanggihan. Idinagdag pa ng OFW na madaling maipasok ang bomba sa nabanggit na compound dahil hindi naman sila sinisita ng mga guwardiyang Arabo habang nakasakay sa van. Hindi binanggit ng OFW kung ilang taon na siyang namamasukan sa nasabing kompanya. Sinabi ng OFW na kapag naibigay na sa kanya ang milyong dolyares at naipadala sa kanyang pamilya ay saka lamang niya ipapasok ang pampasabog. Pero dahil sa takot na likidahin ng apat ay nagmamadali siyang nagpaalam sa pamunuan ng kompanya para makauwi agad sa bansa. &amp;quot;Galit nga ang apat na Arabo sa mga Amerikanong kanyang kasama sa trabaho,&amp;quot; anang OFW. Ayon pa sa OFW, kung muli niyang makikita ang apat na Arabong matatalim ang mata ay siguradong maituturo niya. Nang mabalitaan ng OFW sa mga pahayagan na binomba ang dating pinapasukang kompanya ay nagimbal ito at saka niya naisip na siguradong ang apat na Arabong lumapit sa kanya ay may kinalaman sa malagim na trahedya. Nangangamba ang OFW na kapag natukoy ang kanyang bahay ng mga kaalyado ng terorista sa bansa ay siguradong malalagay siya sa panganib kasama na ang kanyang pamilya. Mariing sinabi ng OFW na kung sakaling kailangan ang kanyang tulong na makilala ang mga terorista ay nakahanda siya. Unang puntirya ng terorista ay ang residential compound ng Al-Hamra at Al-Jadawel partikular ang gusali na tinitirhan ng pamilyang Kano na namamasukan sa US firm Vinnell, ang kompanyang nagsasanay sa Saudi National Guard na pinamumunuan ni Crown Prince Abdullah bin Abdul Aziz. (Ulat ni Mario Basco)</body>
<link>http://www.philstar.com/Article.aspx?articleId=206504&amp;publicationSubCategoryId=92</link>
</article>
<article>
<title>Convicted drug lords bitayin na!</title>
<author>Rudy Andal</author>
<date>
<month>May</month>
<day>17</day>
<year>2003</year>
</date>
<body>Hinimok kahapon ni Senator Robert Barbers si Pangulong Arroyo na simulan nang bitayin ang mga convicted drug lords sa pamamagitan ng lethal injection upang ipakita na seryoso ang gobyerno sa paglaban sa ipinagbabawal na droga. Sinabi ni Sen. Barbers, chairman ng senate committee on public order and illegal drugs, para maipakita na seryoso ang Arroyo government sa pakikibaka laban sa mga drug traffickers ay dapat ay ihiga na sa lethal injection chamber ang mga convicted drug lords upang makamit ang pagiging drug-free ng bansa. Binanggit ng mga mambabatas na noong Marcos regime ay binitay sa pamamagitan ng firing squad ang mga drug traffickers tulad ng ginawa noon kay Li Peng. Aniya, kung ang pagbitay sa mga drug lords ay sa pamamagitan ng firing squad sa harap ng taumbayan ay matatakot ang mga sindikatong ito na magpatuloy sa kanilang illegal drug trade dahil nakikita nilang seryoso ang pamahalaan dito. Idinagdag pa ni Barbers, matapos ang pagbitay sa pamamagitan ng firing squad kay Li Peng ay mabilis na bumaba ang illegal drug trade sa bansa dahil natatakot silang mahuli at maisunod na bitayin. (Ulat ni Rudy Andal)</body>
<link>http://www.philstar.com/Article.aspx?articleId=206512&amp;publicationSubCategoryId=92</link>
</article>
<article>
<title>Paggastos sa anti-drug campaign dapat ilantad</title>
<author>Rudy Andal</author>
<date>
<month>May</month>
<day>17</day>
<year>2003</year>
</date>
<body>Iginiit kahapon ng Senado na ilantad ng gobyerno sa taumbayan kung paano nito gagastusin ang P1 bilyong pondo sa anti-drug campaign dahil sa pangamba na maging ugat muli ito ng corruption. Ayon kay Sen. Manuel Villar, chairman ng senate committee on finance, mahalagang ilatag ng gobyerno kung paano nila gagastusin ang nasabing anti-drug campaign fund. Bukod dito, dapat ding magbigay ng timetable ang pamahalaan kung hanggang kailan nila mabibigyang solusyon ang pagsugpo sa mga drug lords at crime lords sa bansa. Ipinaliwanag naman ni Sen. Tessie Aquino-Oreta na hindi sapat na magtalaga lamang ng pondo ang gobyerno laban sa anti-drug campaign bagkus ay maglahad din ito ng programa para sa mga kabatan upang makaiwas sa ipinagbabawal na droga. Sinabi ni Sen. Oreta, mas mahalagang magkaroon ng programa ang gobyerno sa mga kabataan upang makaiwas sa droga pero dapat ding maging epektibo ang kanilang kampanya upang maaresto ang mga drug lords at mailagay sa likod ng rehas na bakal. (Ulat ni Rudy Andal)</body>
<link>http://www.philstar.com/Article.aspx?articleId=206518&amp;publicationSubCategoryId=92</link>
</article>
<article>
<title>Tig-P120,000 insurance sa 3 OFWs sa Riyadh bombing</title>
<author>Lilia Tolentino/Jhay Mejias</author>
<date>
<month>May</month>
<day>17</day>
<year>2003</year>
</date>
<body>Personal na ibinigay ni Pangulong Arroyo ang tig-P120,000 insurance sa bawat naulilang pamilya ng tatlong manggagawang Pinoy na nasawi sa naganap na pagsabog sa Riyadh, Saudi Arabia kamakailan. Nagtungo ang Pangulo sa Overseas Workers Welfare Administration (OWWA) upang makiramay sa mga pamilya nina Rogelio Pababero, Serafin Hernandez at Getulio Templo at ipagkaloob ang benepisyo ng mga ito. Sinabi rin ng Pangulo na ang mga anak ng namatay na OFWs ay puwedeng bigyan ng scholarship at livelihood training. Siniguro naman ni OWWA chief Virgilio Angelo sa mga pamilya ng mga nasawi na maiuuwi ang mga labi ng mga biktima sa mga susunod na linggo dahil kasalukuyang isinasailalim sa proseso ang repatriation ng mga ito para madala na sa kani-kanilang mga lalawigan. Nakikipag-ugnayan na rin ang Philippine Overseas Labor Officials sa employers ng tatlong biktima para mapadali ang paglalabas ng kanilang monetary claims kabilang ang unpaid salaries ng mga ito at iba pang benepisyong dapat nilang matanggap. (Ulat nina Lilia Tolentino/Jhay Mejias)</body>
<link>http://www.philstar.com/Article.aspx?articleId=206524&amp;publicationSubCategoryId=92</link>
</article>
<article>
<title>Gastos sa informercial di galing sa gobyerno</title>
<author>Joy Cantos</author>
<date>
<month>May</month>
<day>17</day>
<year>2003</year>
</date>
<body>Galing sa mga kaibigan ni Defense Secretary Angelo Reyes at hindi pera ng gobyeno ang ginastos para sa infomercial ng National Disaster Coordinating Council (NDCC). &amp;quot;Friends paid for it. Its not government money,&amp;quot; sabi ni Reyes patungkol sa NDCC disaster preparedness and disaster response infomercial na nagtatampok sa kanya at ipinalalabas sa ibat ibang TV stations. Bilang chairman ng NDCC, sinabi ni Reyes na trabaho niya na imulat ang mga mamamayan sa kahalagahan ng pagiging handa sa panahon ng kalamidad at emergency situations at pinakamabisang paraan para gawin ito ay sa pamamagitan ng infomercial. Malaki umano ang paniniwala ng kanyang mga kaibigan sa nasabing infomercial kayat hindi nagdalawang-isip ang mga ito na tumulong para matuloy ang nasabing TV ads. Ayon pa kay Reyes, handa siya sakaling ipatawag ng Senado para pagpaliwanagin hinggil sa NDCC infomercial. Nauna nang napaulat na kukuwestiyunin ng Senate oversight committee sina Reyes, AFP Chief Gen. Narciso Abaya at Intelligence Chief Brig. Gen. Victor Corpus hinggil sa intelligence fund. Itoy matapos na hindi matiktikan ng intelligence unit ang naganap na pagsabog sa Koronadal City, South Cotabato noong nakaraang Sabado na ikinasawi ng siyam katao at ikinasugat ng mahigit 20 iba pa. Sinabi ni Senate President Franklin Drilon, kailangang ipaliwanag ng mga nabanggit na opisyal kung paano at saan ginagastos ang multi-bilyong intelligence funds sa gitna ng kabiguang hadlangan ang terorismo sa Mindanao. (Ulat ni Joy Cantos)</body>
<link>http://www.philstar.com/Article.aspx?articleId=206529&amp;publicationSubCategoryId=92</link>
</article>
<article>
<title>Acting Press Sec., binastos sa LA Airport</title>
<author>Ely Saludar</author>
<date>
<month>May</month>
<day>17</day>
<year>2003</year>
</date>
<body>LOS ANGELES, California via PLDT - Binastos ng isang custom official si acting Press Secretary Milton Alingod na kabilang sa advance party ni Pangulong Arroyo kaugnay ng state visit nito sa US. Sa panayam, sinabi ni Alingod na nasagi nang tinutulak nitong cart ang paa ng isang custom official kaya maaring nagalit at ginipit ang acting press secretary. Pinahirapan at ginipit si Alingod at hindi na ito pinalabas ng airport kung saan ito pinapunta para sa umanoy inspeksiyon. Matapos ituro ng custom official si Alingod sa ibang opisyal ay agad naman itong pinayagan ng lumabas ng airport. Bukod kay Alingod, kasama rin sa advance party ng Pangulo sina Press Undersec. Carmen Suva, DFA Sec. Blas Ople at media. Unang pupunta ang Pangulo dito sa LA para harapin ng Filipino community bago ito tumungo sa Washington para sa one-on-one meeting kay Pres. Bush at ang pagbibigay ng isang magarbong state dinner. Mula Washington, bibisita ang Pangulo sa New York City at San Francisco. (Ulat ni Ely Saludar)</body>
<link>http://www.philstar.com/Article.aspx?articleId=206533&amp;publicationSubCategoryId=92</link>
</article>
<article>
<title>Pagbomba sa MILF iniutos na ni GMA</title>
<author>Lilia Tolentino</author>
<date>
<month>May</month>
<day>18</day>
<year>2003</year>
</date>
<body>Walong oras bago lumipad kagabi patungo sa kanyang state visit sa Estados Unidos, iniutos ni Pangulong Arroyo sa mga sundalong militar na lusubin na ang ilang piling lugar na pinagkukutaan ng tinutugis na Moro Islamic Liberation Front (MILF) at gamitin na nila ang puwersang panghimpapawid at artillery. Sa isang nationwide telecast message, inihayag ng Pangulo ang direktiba niya na ilunsad ang sinasabi niyang hindi pangkaraniwang puwersa ng pagpaparusa laban sa mga miyembro ng MILF na may kagagawan sa serye ng pambobomba sa Siocon, Zamboanga del Sur, Lanao, Davao City at Koronadal sa South Cotabato na pinagbuwisan ng buhay ng maraming inosenteng sibilyan. &amp;quot;I have authorized the Armed Forces of the Philippines to employ selective aerial and artillery attacks to dislodge embedded terrorist cells that have attacked hapless civilian communities and murdered scores of innocent Filipinos in Mindanao,&amp;quot; pahayag ng Pangulo. Ayon sa Pangulo, nagpasya siyang gumamit na ng hindi pangkaraniwang puwersa ng pagpaparusa sa mga pinaghahanap na miyembro ng MILF para ipakita ang determinasyon ng gobyerno na malapatan ng hustisya ang mga may kagagawan ng gawaing terorismo sa Mindanao. Hiningi ng Pangulo sa Kongreso na suportahan ang kagustuhan ng mamamayan at naging aksiyon ng pamahalaan sa mga insidenteng naganap sa Siocon at Lanao at iba pang bahagi ng Mindanao. Sinabi ng Pangulo na may kaukulan nang impormasyon sa bagay na ito ang mga apektdong pamahalaang lokal at sila naman ay nakahanda na rin sa maaaaring gawing kontra atake ng MILF. Inihayag din ng Pangulo na nakaalerto na rin ang Department of Social Welfare and Development at iba pang ahensiyang panaklolo para tumulong sa mga magsisilikas na mamamayan. &amp;quot;We shall work with local communities to provide food, shelter and medicine to temporarily dislocated families. I encourage the private sector to gather resources for humanitarian assistance,&amp;quot; anang Pangulo. Inatasan din ng pangulo si Presidential Adviser on Strategic Concerns Renato de Villa na siyang magsilbing coordinator sa pangkalahatang mga hakbang na isasagawa para mapanumbalik ang kaayusan at kapayapaan sa Mindanao. &amp;quot;This is not simply a war of guns and bullets. Its a stategic war of will and vision. We shall tighten the noose of military operations, anti-poverty programs and diplomatic initiatives until the threat of terrorism is beaten,&amp;quot; sabi ng Pangulo. Una rito, inihayag ng Malaca&amp;ntilde;ang na ang AFP ay hindi maglulunsad ng malawakang puwersa laban sa tinutugis na miyembro ng MILF at iba pang grupong terorista na may kagagawan ng pandarahas at pagpaslang sa mga sibilyan sa Mindanao. Nilinaw ni Defense Sec. Angelo Reyes na hindi all-out war ang isasagawa kundi &amp;quot;punitive action.&amp;quot; Tinakdaan din ng pamahalaan ang liderato ng MILF nang hanggang Hunyo 1 para isuko ang mga miyembro na may kagagawan sa pagpapasabog ng bomba at magpakita sila ng sinseridad sa hinahangad na kapayapaan sa Mindanao para matuloy ang nasuspindeng negosasyong pangkapayapaan sa Kuala Lumpur, Malaysia nitong Mayo 9. (Ulat ni Lilia Tolentino)</body>
<link>http://www.philstar.com/Article.aspx?articleId=206627&amp;publicationSubCategoryId=92</link>
</article>
<article>
<title>Konsulada ng Pinas sa LA nabulabog ng Arabo</title>
<author>Ely Saludar</author>
<date>
<month>May</month>
<day>18</day>
<year>2003</year>
</date>
<body>LOS ANGELES via PLDT  Naalarma ang mga opisyal ng konsulada dito dahil sa pagsugod ng isang Arabo na nagpakilalang cameraman at ipinipilit na mag-set up ng isang sattelite. Ang Arabo ay nagpakilalang si Ibrahim Kala at kinausap ni Consul General Marciano Paynor Jr. pero ito ay pinagdudahan. Sinabi ni Ibrahim na kailangang makapagtayo ito ng sattelite sa mga embahada at konsulado ng Pilipinas batay sa kasunduan umano ng government station National Broadcasting Network (NBN-4) at TV Australia. Tanging ang ipinakita nito ay papeles na ang mga pangalan nina US Ambassador Albert del Rosario at iba pang opisyal ng konsulada sa Los Angeles, San Francisco at New York. Dahil sa mukhang Palestino o Jordanian ang cameraman ay agad na nagduda dito ang mga opisyal ng konsulada at maging ang advance party ng Presidential Security Group (PSG). Agad na nakipag-ugnayan ang PSG sa Secret Service upang matiyak kung may ibang motibo ang nasabing Arabong cameraman. Sinabi naman ni Paynor na base sa kanyang pakikipag-usap kay Ibrahim ay hindi ito gaanong marunong mag-Ingles. Nagduda si Paynor at ang PSG dahil wala namang abiso sa kanila at maging sa Office of the Press Secretary hinggil sa pagtatayo ng sattelite sa embahada at konsulada. Pero agad na inalam ng Malaca&amp;ntilde;ang Press Corps kay NBN-4 General Manager Joey Isabelo kung totoong may ugnayan ang TV Australia sa government station ng Pilipinas. Kinumpirma ni Isabelo na may nilagdaang Memorandum of Agreement ang NBN-4 at TV Australia kung kayat lehitimo ang pagtatayo ng sattelite para sa inilunsad ng NBN World na mismong si Pangulong Arroyo pa ang naglunsad nito noong nakaraang Marso. Inamin naman ni Isabelo na nagkaroon ito ng pagkukulang dahil hindi agad naitimbre sa mga embahada at konsulada ang nasabing kasunduan at hindi na sana umabot sa nasabing nakaka-alarmang sitwasyon. Dahil sa nasabing pangyayari ay dito lamang naimpormahan si Paynor at iba pang opisyal at kumalma kasabay ng paglaho ng pagka-alarma sa inakalang sabotahe sa state visit ng Pangulo sa US. (Ulat ni Ely Saludar)</body>
<link>http://www.philstar.com/Article.aspx?articleId=206637&amp;publicationSubCategoryId=92</link>
</article>
<article>
<title>State dinner ni GMA sa White House pinag-aagawan ang 12 slot</title>
<author>Ely Saludar</author>
<date>
<month>May</month>
<day>18</day>
<year>2003</year>
</date>
<body>LOS ANGELES via PLDT  Aabot lamang sa 12 ang maaaring isama ni Pangulong Arroyo at First Gentleman Mike Arroyo sa state dinner sa White House kaugnay ng state visit sa Amerika. Dahil dito ay pinag-aagawan kung sino ang 12 na sinuwerteng makasama sa makasaysayang state dinner na inihanda ni US President George W. Bush. Ayon kay Consul General at Foreign State Visit Adviser Marciano Paynor Jr., normal sa mga state dinner sa White House na 12 lamang na bisita ang imbitado o makakasama ng state leader. Hindi pa masabi ni Paynor kung sino sa mga opisyal na makakasama sa state dinner dahil ipina-uubaya na nito sa Pangulo ang desisyon. Pero sinabi ni Paynor na may ginawang formula upang maraming opisyal ang makasama at ito ay huwag nang isama ang mga asawa ng bawat opisyal. Inaasahang makakasama sa state dinner sina Foreign Affairs Secretary Blas Ople, Defense Secretary Angelo Reyes, Finance Secretary Jose Isidro Camacho, Senate President Franklin Drilon, House Speaker Jose de Venecia Jr. at Philippine Star Publisher Max Soliven na personal na inimbitahan ng Pangulo sa state dinner samantalang hindi pa matiyak kung sino pa ang makakasama sa natitirang slot na pinag-aagawan. (Ulat ni Ely Saludar)</body>
<link>http://www.philstar.com/Article.aspx?articleId=206644&amp;publicationSubCategoryId=92</link>
</article>
<article>
<title>2 natitirang bihag ng Sayyaf nasagip</title>
<author>Joy Cantos</author>
<date>
<month>May</month>
<day>18</day>
<year>2003</year>
</date>
<body>Matapos ang halos siyam na buwang pagkakabihag ay nasagip ng tropa ng Phil. Marines ang dalawa pang nalalabing bihag ng mga bandidong Abu Sayyaf Group (ASG) matapos matunton ang pinagtataguan sa mga ito sa isinagawang matagumpay na search and rescue mission sa isang liblib na lugar sa Patikul, Sulu kahapon ng umaga. Kinilala ang mga nailigtas na hostage na sina Norie Bendijo at Flora Mantolo. &amp;quot;They are safe now enroute to Zamboanga and will be presented to President Gloria Arroyo,&amp;quot; pahayag ni Lt. Col. Daniel Lucero, hepe ng AFP-Public Information Office. Nabatid na dakong 8:35 ng umaga ng mabawi ang mga bihag ng mga elemento ng 3rd Marine Brigade sa pamumuno ni Col. Nelson Aleaga at Marine Battalion Landing Team 4 sa ilalim ni Lt. Col. Mario Montejo sa Bgy. Canaguesa sa bayan ng Patikul. Nakatanggap ng impormasyon ang tropa ng Phil. Marines na nakita ang ilang mga armadong ASG tangay sina Bendijo at Mantolo. Agad na nagresponde ang mga elemento ng Phil. Marines pero naramdaman ng mga gutom at pagod nang mga bandidong kidnapper ang presensiya ng mga sundalo kaya napilitan ang mga itong magtakbuhan at abandonahin ang mga hostage bago pa man makalapit ang tropa ng gobyerno sa takot na malagasan na naman sila. Nitong Abril 19, 2003 ay nakatakas din ang dalawang kasamahan nila sa Jehovahs Witness na sina Emily Mantic at Cleofe Mantolo. Magugunita na walong miyembro ng Jehovah na part-time dealer din ng Avon cosmetics ang orihinal na dinukot ng mga bandido sa Bgy. Kaunayan, Patikul noong Agosto 20, 2002. Dalawa sa kanila na sina Lurimil Mantolo at Leonil Mantic ang pinugutan dalawang araw matapos silang bihagin habang ang dalawa pang mag-asawa ay pinalaya dahil kapwa mga Muslim. (Ulat ni Joy Cantos)</body>
<link>http://www.philstar.com/Article.aspx?articleId=206650&amp;publicationSubCategoryId=92</link>
</article>
<article>
<title>9-M Pinoy drug addict</title>
<author>Malou Rongalerios-Escudero</author>
<date>
<month>May</month>
<day>18</day>
<year>2003</year>
</date>
<body>Siyam na milyong Pilipino ang gumagamit ng ipinagbabawal na gamot o katumbas ng sampung porsiyento ng populasyon ng Pilipinas. Ayon kay Cebu City Rep. Antonio Cuenco, kalahati sa naturang bilang ay pawang mga professional drug users habang ang natitirang kalahati ay occasional users. Ang suplay ng multi-billion &amp;quot;drug industry&amp;quot; ay pinatatakbo ng may 137 drug syndicates na hindi lamang kinasasangkutan ng mga dayuhan kundi maging mga Pinoy. Ayon pa kay Cuenco, maraming pulis at miyembro ng hudikatura ang nawalan ng moral at pag-asa dahil na rin sa pagkakasangkot ng ilan nilang kasamahan sa sindikato. Isa sa mga dahilan para mawalan ng gana ang mga matitinong alagad ng batas ay dahil sa kadalasan ang mga naaaresto nilang pusher at drug lords ay napapalaya. Inihalimbawa ni Cuenco ang pagdinig ng House committee on dangerous drugs kung saan ilang beses na rin niyang napansin ang &amp;quot;kawalan ng gana&amp;quot; o lukewarm behavior ng law enforcement officers sa komite. Ilang beses aniyang sinermunan ang mga naturang pulis dahil sa kawalan nila ng aksiyon. Sinabi pa ni Cuenco na wala pa rin siyang nabalitaan na miyembro ng law enforcement agencies ang nasibak sa trabaho o nakasuhan sa korte. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=206656&amp;publicationSubCategoryId=92</link>
</article>
<article>
<title>OFWs sa Saudi may death threat</title>
<author>Ellen Fernando</author>
<date>
<month>May</month>
<day>19</day>
<year>2003</year>
</date>
<body>Nanganganib ang buhay ng mga Pilipinong nagtatrabaho sa Kingdom of Saudi Arabia (KSA) matapos na lumutang ang isang ayaw magpakilalang Pilipino na umanoy tumanggi sa $1 milyong alok ng mga Arabong terorista upang bombahin ang Riyadh. Dahil dito, hiniling ng mga Overseas Filipino workers (OFWs) ang pamamagitan ni Pangulong Arroyo para ihinto ng The Filipino Channel ang paghahatid ng balita tungkol dito. Sa pahayag ni Danilo Nodalo, tagapagsalita ng grupo ng mga Pilipinong manggagawa sa Riyadh, sa pamamagitan ng kanyang pagtawag sa telepono at pag-text kay Ed Verzola, anchorman ng programang &amp;quot;Takbo ng Panahon&amp;quot; ng Radyo Pilipinas, isang overseas network station ng government owned Philippine Broadcasting Service, nanganganib ngayon ang buhay ng mga OFWs sa KSA dahil sa balitang ipinalabas ng The Filipino Channel (TFC) doon. &amp;quot;Sa ngalan ng nakararaming Pilipino dito sa KSA, pigilin ninyo Pangulong Arroyo ang pagbulgar ng radyo at telebisyon ang tungkol sa Pilipinong inalok ng terorista na may kinalaman sa bombing sa Riyadh,&amp;quot; panawagan ni Nodalo. Masama umano ang naging resulta ng pagbabalita ng TFC dahil tumatanggap ang mga OFWs ng mga pagmumura, panlalait at banta sa kanilang buhay hindi lamang sa mga Arabo kundi mismo sa mga kapwa nila dayuhan doon sa hinalang maraming kontak na Pilipino ang mga teroristang nakabase sa Saudi. Tumawag din kay Verzola ang isang Dr. Ric ng King Faizal Medical Center sa Riyadh, Robert M ng Taif, Emmie mula sa Al Abha, Aleyah; Rashid ng Jeddah, Tony at Mandy Roxas ng Buraydah at marami pang tagapakinig ng Radyo Pilipinas na kinokondena ang masamang dulot na balita mula sa TFC. Anila, narinig at napanood na rin nila sa ibat ibang himpilan ng radyo at telebisyon sa KSA ang masamang balita na nag-amba ngayon ng malaking panganib sa kanila. Masasakit na salita umano ang kanilang tinatanggap tulad ng &amp;quot;firibin, mafi kuwaiz; firibin, haram at firibin criminals&amp;quot; na ang ibig sabihin ay masasama ang mga Pilipino at mga kriminal. &amp;quot;Dapat ay ipinagbigay-alam na lang nila (TFC) nang palihim ang impormasyon sa may kapangyarihan at itinago muna ang Pilipino para sa paglutas ng bombing sa Riyadh,&amp;quot; giit ng mga OFWs. Maaalala na kamakailan ay pinasabog ng mga teroristang grupo ang mga gusaling tirahan ng mga dayuhan mula sa Amerika at Britanya na ikinamatay ng 30 katao kabilang ang tatlong OFWs. Ilang araw matapos ito ay nakapanayam ng isang reporter ng dzMM ang isang umuwing OFW na nagsabing may apat kataong nag-alok sa kanya ng malaking halaga para taniman ng bomba ang mga sumabog na gusali. Sa tindi umano ng kanyang takot ay minabuti nitong umuwi na lamang sa Pilipinas bagaman hindi pa tapos ang kanyang kontrata. Ang nasabing balita ay agad namang kinopya ng mga dayuhang mamamahayag at mabilis na iniulat sa kanilang balitaan. Samantala, kumilos na ang Embahada ng Pilipinas sa Riyadh at Overseas Workers Welfare Administration (OWWA) para mapabilis ang proseso ng pag-uwi sa mga labi ng mga Pilipinong nasawi sa pambobomba sa Riyadh na sina Getulio Templo, Rogelio Pababero at Serafin Hernandez. (Ulat ni Ellen Fernando)</body>
<link>http://www.philstar.com/Article.aspx?articleId=206783&amp;publicationSubCategoryId=92</link>
</article>
<article>
<title>17 MILF suporter sumuko</title>
<author>Lilia Tolentino</author>
<date>
<month>May</month>
<day>19</day>
<year>2003</year>
</date>
<body>May 17 taga-suporta ng Moro Islamic Liberation Front (MILF) ang nagpasyang sumuko sa pamahalaan bunsod ng inilunsad na malawakang opensibang militar sa ilang piling lugar na pinagkukutaan ng mga rebelde sa Mindanao. Sa isang phone patch interview kay Presidential Chief of Staff Rigoberto Tiglao, sinabi nitong 18 katao rin ang naitalang nasawi sa naganap na engkuwentro kasunod ng pagdedeklara ni Pangulong Gloria Macapagal-Arroyo ng &amp;quot;selective punitive action.&amp;quot; Hindi inihayag ni Tiglao kung ilan sa bilang ng nasawi ang MILF at sundalo at kung mayroon ding nasawing sibilyan. Ayon kay Tiglao, ang pagsuko ng 17 katao ay bunsod ng demoralisasyong nagaganap ngayon sa hanay ng MILF dahil sa puspusang pagtugis sa kanila ng mga sundalo. Samantala, nilinaw ni AFP spokesman at Vice Chief of Staff Lt. Gen. Rodolfo Garcia na igagalang ng militar ang pamayanang sibilyan sa mga lugar na pagsasagawaan ng opensibang militar sa atas ng kanilang commander-in-chief. Nauna ritoy sinabi ng Pangulo na pinaabisuhan na niya ang kinauukulang mga lokal na opisyal sa lugar na paglulunsaran ng atakeng militar sa Zamboanga Peninsula, Lanao at Maguindanao at ang mga magsisilikas na residente ay may handa na ring sentrong lilikasan sa pangangasiwa ng Department of Social Welfare and Development. Ang mga magsisilikas na mamamayan ay pagkakalooban ng gobyerno ng pagkain, medisina at tulong na pangkawanggawa. (Ulat ni Lilia Tolentino)</body>
<link>http://www.philstar.com/Article.aspx?articleId=206796&amp;publicationSubCategoryId=92</link>
</article>
<article>
<title>Palasyo umangal sa travel advisory ng UK</title>
<author>Lilia Tolentino</author>
<date>
<month>May</month>
<day>19</day>
<year>2003</year>
</date>
<body>Nanindigan ang Malaca&amp;ntilde;ang na ang Pilipinas ay isang bansang ligtas na puntahan ng mga turista at hindi naging makatarungan ang ipinalabas na travel advisory ng United Kingdom (UK). Inihayag ito ni Presidential Chief of Staff Rigoberto Tiglao kasunod ng pagpapalabas ng travel advisory ng UK sa mga mamamayan nito na iwasan at maging maingat sa pagbibiyahe sa Pilipinas. &amp;quot;We think such travel advisories are unfair. The Philippine National Police and Intelligence Forces have been quite vigilant and think that Manila and other parts of the country are still safe for travel,&amp;quot; ani Tiglao. Sinabi pa na kung mayroong protestang isasagawa ang pamahalaan laban sa travel advisory ng ibang bansa gaya ng UK, Australia at New Zealand, ang gumagawa ng kaukulang hakbang dito ay ang Department of Foreign Affairs. Samantala, binalaan din ni Tiglao ang New Peoples Army na maaaring makabilang sila sa &amp;quot;selective punitive action&amp;quot; na inilunsad ng militar kung makikita sila sa lugar na kinaroroonan ng mga tinutugis na armadong grupo sa Mindanao. Makakabilang aniya sila sa direktibang ito kung may hinala o impormasyong sangkot sila sa pag-atakeng naganap sa Siocon at iba pang lugar na sinalakay ng MILF. Sakaling mapatunayan na mayroong alyansa ang MILF sa NPA na nauna nang idineklarang teroristang grupo ng US, mapapadali ang deklarasyon sa MILF bilang grupong terorista. (Ulat ni Lilia Tolentino)</body>
<link>http://www.philstar.com/Article.aspx?articleId=206800&amp;publicationSubCategoryId=92</link>
</article>
<article>
<title>P1-B reward system sinuportahan ni Lacson</title>
<author>Rudy Andal</author>
<date>
<month>May</month>
<day>19</day>
<year>2003</year>
</date>
<body>Sinuportahan kahapon ni Senador Panfilo Lacson ang P1 bilyong reward system ni Pangulong Arroyo upang tuluyang masugpo ang paglaganap ng ipinagbabawal na droga sa bansa at mahuli ang mga drug lords. Sinabi ni Lacson, ang P1 bilyong pondo na nagmumula sa kikitain ng Philippine Charity Sweepstakes-Lotto ay malaki ang magagawa upang tuluyang mahuli ang mga drug lords at drug pushers. Gumagastos sa kasalukuyan ang pamahalaan ng P2.5 milyon kada buwan bilang operational fund upang tugisin ang mga malalaking sindikato ng droga sa bansa. Aniya, matapos magkaroon ng karagdagang pondo ang Phil. Drug Enforcement Agency (PDEA) na kanyang iginiit noong budget deliberations ay wala ng dahilan ang nasabing ahensya upang tuparin na maging drug-free ang bansa pagdating sa 2010. Iginiit pa ni Lacson kay PDEA Usec. Anselmo Avenido na sundin lamang nito ang nakasaad sa batas at tugisin ang mga tunay na drug lords at huwag pabayaan mahaluan ng pulitika ang kanilang trabaho dahil makakaapekto ito sa kanilang operasyon. (Ulat ni Rudy Andal)</body>
<link>http://www.philstar.com/Article.aspx?articleId=206808&amp;publicationSubCategoryId=92</link>
</article>
<article>
<title>Kabataan panig sa CONAS</title>
<author></author>
<date>
<month>May</month>
<day>19</day>
<year>2003</year>
</date>
<body>Kapansin-pansin na ang mga walang trabaho at kabataan ay sumusuporta sa Constituent Assembly o CONAS. Sa mga walang trabaho, 59% ang pabor, 22% ang undecided at 18% ang tutol. Sa mga kabataan na ang edad ay 18-24, 46% ang pabor na maisaayos ang Konstitusyon ngayong 2003, 34% ay pagkatapos ng eleksyon sa Mayo 2004 at 20% ang tutol. Ito ay indikasyon na nais ng mga sektor na naturan na maamyendahan agad ang Konstitusyon at di nila nais maghintay pa ng mahabang panahon na siyang mangyayari kung Constitutional Convention o ConCon. &amp;quot;Ang kailangan ng masang Pilipino ngayon ay hanapbuhay at ang pag-amyenda sa Konstitusyon ay makakatulong sa paglikha ng maraming hanapbuhay para sa mamamayan.&amp;quot; Ito ang tinuran ni Sen. Edgardo Angara ukol sa mga benepisyong maaaring matamo ng taumbayan sa pinaplanong pagsasaayos sa Saligang Batas o Charter Change (Cha-Cha) sa pamamagitan ng CONAS ngayong taon. Mataas ang insidente ng kahirapan sa bansa. Kuwarenta porsyento (40%) ng 78 milyong Pilipino ay nabubuhay sa P38 kada araw at 20 milyon ng populasyon ay kumikita ng hindi hihigit sa P50 bawat araw. Ito ay tinuturing na below subsistence level. Apat na milyon namang Pilipino ang walang trabaho na siyang nagpapasidhi sa kahirapang nadarama ng bansa.</body>
<link>http://www.philstar.com/Article.aspx?articleId=206812&amp;publicationSubCategoryId=92</link>
</article>
<article>
<title>3,000 pamilya lumikas: 100 MILF todas sa militar</title>
<author>Joy Cantos at Jhay Mejias</author>
<date>
<month>May</month>
<day>20</day>
<year>2003</year>
</date>
<body>Nagsimula nang magsilikas sa kani-kanilang mga tahanan ang may 3,000 pamilya sa siyam na munisipalidad sa Lanao del Norte sa pangambang madamay sa nagaganap na malawakang &amp;quot;aerial at artillery attacks&amp;quot; ng 4th Infantry Division sa mga piling lugar na pinagkukutaan ng mga rebeldeng Moro Islamic Liberation Front (MILF). Sa ikalawang araw na bakbakan ng militar at rebeldeng grupo, umaabot na sa 100 MILF rebels ang napapaslang. Ito ay matapos iutos ni Pangulong Arroyo na durugin sa pamamagitan ng &amp;quot;extraordinary punitive actions&amp;quot; ang grupo ng MILF na itinurong nasa likod ng pambobomba at pamamaslang sa mga inosenteng sibilyan sa Mindanao. May 3,243 pamilya o 18,891 katao ang nagsialis sa mga bayan ng Kauswagan, Kolambugan, Maigo, Bacolod, Tangcal, Munai, Pantao Ragat, Tangcal at Poona Piagapo, pawang sa Lanao del Norte. Sinabi ni AFP-Southcom Chief Major Gen. Roy Kyamko, dalawang OV-10 Broncho planes ng Air Force ang nagsasagawa ng mga pambobomba sa Barangay Cadayunan sa bayan ng Poona Piagapo at sa mga Barangay Liningding at Pendulonan sa bayan ng Munai, Lanao del Norte. Kontrolado na ng militar ang bayan ng Munai matapos ma-capture ang 5th Division ng Bangsamoro Islamic Armed Forces, armed wing ng MILF, na pinamumunuan ni Commander Yahyah Lucsadato. Naagaw rin ang bahay ni Lucsadato, pero pinaniniwalaang nakatakas ito kasama ang ilang lider ng MILF kabilang na si Commander Bravo. Kabilang sa mga target ng tropang gobyerno si Commander Bravo na may base sa Poona Piagapo gayundin ang bahagi ng Camp Abubakar Siddique sa hangganan naman ng Maguindanao at Cotabato. Ilang terrorist cells ang nabawi rin ng militar sa Munai at Poona Piagapo. Guerilla warfare na ang istilo ng bakbakan sa Lanao kung saan 13 bayan ang direktang apektado ng labanan. Tumanggi namang magbigay ng target kung kailan matatapos ang bakbakan. Nilinaw ng militar na hindi titigil ang mga opensibang militar hanggat hindi napipilay ang mga rebelde at hindi nalilinis ang central at northern Mindanao mula sa paghahasik ng mga rebelde. Sampung bangkay pa lamang ng mga rebelde ang narerekober dahil tinangay at inilibing na ng MILF ang iba nilang napatay na mga kasamahan. Muli namang nilinaw ni AFP Vice Chief of Staff at spokesman Lt. Gen. Rodolfo Garcia na hindi laban sa grupo ng MILF bilang organisasyon ang ginagawa nilang &amp;quot;punitive attacks&amp;quot; kundi sa mga opisyal at miyembro nitong umaming gumawa ng karahasan sa rehiyon. Sa rekord ng militar, umaabot sa 210 katao ang napatay ng MILF sa serye ng paghahasik ng mga ito ng terorismo sa Mindanao simula nitong nakalipas na taon. MILF payag na sa peace talk Sa takot na tuluyang mapulbos, pumayag na ang MILF na ituloy ang naudlot na usapang pangkapayapaan at tigil-putukan sa panig ng pamahalaan. Sa isang liham na ipinadala sa Catholic Bishops Conference of the Philippines (CBCP)sa pamamagitan ni Mohammad Nur, chief of staff sa office ni MILF Chairman Hashim Salamat, sumasang-ayon na ito sa nais ng Simbahang Katoliko na bumalik sa pakikipagnegosasyon sa gobyerno. Nakasaad sa liham ng MILF na nakikidalamhati sila sa pagkamatay ng mga inosenteng sibilyan na naipit sa karahasang naganap sa pagitan ng kanilang samahan at puwersa ng militar. Anila, dito nila nakita at naalala muli ang mga sinapit ng sibilyang Muslim na namatay sa nakalipas na pambobomba sa kanilang kampo sa Camp Abubakar. Gayunman, mariin pa ring kinondena ng MILF ang terorismo at iginiit na hindi sila ang umatake sa Maigo at Siocon. Nais na rin ng MILF na tapusin ang armadong pakikibaka dahil wala anyang nagwawagi kung ang mga biktima ay pawang sibilyan at nahaharap sa matinding sigalot ang ekonomiya, pulitika at kultura ng bansa. (Ulat nina Joy Cantos at Jhay Mejias)</body>
<link>http://www.philstar.com/Article.aspx?articleId=206913&amp;publicationSubCategoryId=92</link>
</article>
<article>
<title>ASG dudukot uli ng mga bihag?</title>
<author>Joy Cantos</author>
<date>
<month>May</month>
<day>20</day>
<year>2003</year>
</date>
<body>Nanawagan kahapon si AFP Southcom Chief Major Gen. Roy Kyamko sa mga sibilyan na mag-ingat at maging vigilante partikular na sa mga dayuhang dumarayo lamang sa Mindanao matapos makatanggap ng impormasyon na mangingidnap na naman umano ng panibagong mga bihag ang bandidong Abu Sayyaf Group (ASG) upang gawing kalasag sa tumutugis na puwersa ng militar sa balwarte nito sa Western Mindanao. Base sa report, partikular umanong target ng ASG ang mga Kano, Australians, Koreans, Chinese, Japanese at maging mayayamang negosyanteng Pilipino. Hindi rin malayong dumayo sa ibang lugar ang ASG at puntiryahin ang mga pamosong resort na madalas puntahan ng mga dayuhan upang dito kumuha ng panibagong mga bihag. Ayon kay Kyamko, ngayong wala ng bihag ang mga bandido ay gagawa ang mga ito ng paraan tulad ng panibagong pangingidnap upang may maipananggalang sa tumutugis na mga sundalo na determinadong durugin ang mass base ng bandidong grupo. Matatandaang nakatakas ang dalawang natitirang bihag ng Sayyaf noong nakaraang Sabado. Ang mga bihag na sina Flora Montolo at Norie Bendijo ay kapwa miyembro ng Jehovahs Witness. &amp;quot;Without being alarmist, everybody should be vigilant, the Abu Sayyaf source of living is through kidnapping,&amp;quot; pahayag ni Kyamko kasabay ng pag-alerto sa puwersa ng militar upang protektahan ang publiko. (Ulat ni Joy Cantos)</body>
<link>http://www.philstar.com/Article.aspx?articleId=206923&amp;publicationSubCategoryId=92</link>
</article>
<article>
<title>Pinoy na inalok maging 'bomb carrier' nasa custody na ng PNP</title>
<author>Joy Cantos</author>
<date>
<month>May</month>
<day>20</day>
<year>2003</year>
</date>
<body>Isinailalim na sa kustodya ng Philippine National Police (PNP) ang isang Pinoy technician na ni-recruit ng mga hinihinalang international terrorist upang gawing &amp;quot;bomb carrier&amp;quot; sa Riyadh, Saudi Arabia. Sinabi ni P/Director Ricardo de Leon, directorate for Police Community Relations na humingi ng proteksiyon sa kanilang tanggapan ang nasabing OFW na tinukoy lamang sa pangalang Mang Boy. Ayon kay de Leon, susuriin ng PNP ang mga binitiwang pahayag ni Mang Boy hinggil sa umanoy alok sa kanyang malaking halaga ng isang grupo ng mga terorista na nasa likod ng pambobomba sa Riyadh noong nakalipas na Mayo12. Inihayag ng opisyal na may nakuha na silang mga impormasyon kay Mang Boy hinggil sa pagkakakilanlan sa mga Arabo na nagtangkang magrecruit sa kanya habang nagtatrabaho ito bilang technician sa Riyadh. Ang mga impormasyong nakuha nila kay Mang Boy ay ipinarating na sa mga awtoridad sa Saudi Arabia sa pamamagitan ng embahada nito sa bansa. Si Mang Boy ay isinailalim na sa psychiatric test at ang resulta ay nagpapatunay na wala naman itong diperensiya sa pag-iisip. Hinihintay na lamang ang resulta ng evaluation ng Saudi authorities sa impormasyong nakuha sa nasabing OFW. (Ulat ni Joy Cantos)</body>
<link>http://www.philstar.com/Article.aspx?articleId=206930&amp;publicationSubCategoryId=92</link>
</article>
<article>
<title>Erap kumuha ng mga bagong abogado</title>
<author>Malou Escudero</author>
<date>
<month>May</month>
<day>20</day>
<year>2003</year>
</date>
<body>Kumuha kahapon ng mga bagong tagapagtanggol si dating Pangulong Estrada sa pamumuno ni Atty. Alan Paguia, isang Ateneo law professor at awtor ng librong &amp;quot;Estrada V. Arroyo Rule of Law or Rule of Force.&amp;quot; Ayon kay Chief Special Prosecutor Dennis Villa-ignacio, ang pagkuha ng mga pribadong abogado ni Estrada ay pagpapahiwatig na bumalik na ang tiwala nito sa justice system ng bansa. Taliwas naman ito sa sinasabi ni Atty. Raymund Fortun, spokesman ni Estrada, na hindi na interesado ang dating pangulo sa legal process ng kanyang kaso. Kasamang kinuha ni Estrada ang serbisyo nina Attys. Alex Bansil at Derrick Lu. Sa motion ni Paguia na inihain kahapon sa Special Division ng Sandiganbayan, iginiit nito sa anti-graft court na idismis ang mga kasong nakasampa sa dating pangulo dahil sa kawalan ng jurisdiction. Sinabi ni Paguia na si Estrada pa rin ang &amp;quot;duly elected president&amp;quot; ng Pilipinas at ilegal ang ginawang pag-agaw sa kanya ng kapangyarihan ni Pangulong Arroyo. Ayon pa sa omnibus motion ni Paguia, hindi nagbitiw sa kanyang tungkulin si Estrada at isang pagyurak sa code of judicial conduct ang ginawang pagsipot ng mga Supreme Court Justices sa EDSA 2 kung saan iniluklok sa puwesto si Arroyo. Hihilingin naman nina Villa-ignacio sa korte na bigyan sila ng sapat na panahon upang magbigay ng comment sa inihaing mosyon ni Paguia. Dahil kumuha na ng mga private lawyers si Estrada ay aalisin na ng anti-graft court ang mga abogado ng gobyerno na pansamantalang ibinigay sa kanya upang magtanggol sa mga kasong kinakaharap sa Sandiganbayan. (Ulat ni Malou Escudero)</body>
<link>http://www.philstar.com/Article.aspx?articleId=206936&amp;publicationSubCategoryId=92</link>
</article>
<article>
<title>Senado tutulog-tulog</title>
<author>Malou Escudero</author>
<date>
<month>May</month>
<day>20</day>
<year>2003</year>
</date>
<body>Pabaya umano sa trabaho ang Senado kaya hindi naaprubahan ang ilang mahahalagang panukalang batas. Ito ang akusasyon kahapon ni House Majority Leader Neptali Gonzales II na nagsabing napakalaki ng &amp;quot;backlog&amp;quot; ng Senado sa pagpasa ng mga panukalang batas. Sa kabuuang 532 local bills na inaprubahan ng Kamara noon pang 2001, 25 lamang ang naipapasa ng Senado. Kabilang na rito ang panukalang pagpapagawa ng farm-to-market roads, public markets at post harvest facilities at pagbuo o paglilipat ng local high schools sa national high schools. Hiniling ni Gonzales sa Senado na huwag sirain ang paniniwala at pag-asa ng taumbayan at aksyunan ang mga naturang panukalang batas. Maraming miyembro ng Kongreso ang nagrereklamo dahil sa mabagal na pag-apruba ng Senado sa mga panukala dahil sila ang sumasagot sa katanungan ng kanilang nasasakupan. Idinagdag ni Gonzales na hindi katulad ng mga kongresista, walang partikular na constituents ang mga senador para magpaliwanag at magtanggol sa mga katanungan at reklamo ng mga ito. &amp;quot;Ang mga kongresista ang nakakatanggap ng galit ng taumbayan dahil sila ang humaharap sa mga ito. Hindi katulad ng mga senador hindi nila batid ang problema sa malalayong at liblib na lugar at probinsiya,&amp;quot; pahayag nito. (Ulat ni Malou Escudero)</body>
<link>http://www.philstar.com/Article.aspx?articleId=206942&amp;publicationSubCategoryId=92</link>
</article>
<article>
<title>US troops vs MILF alok ni Bush</title>
<author>Joy Cantos at Ely Saludar</author>
<date>
<month>May</month>
<day>21</day>
<year>2003</year>
</date>
<body>Tutulong na ang Estados Unidos sa pamamagitan ng pagpapadala ng karagdagang tropa, armas at iba pang kagamitang pandigma sa Armed Forces of the Philippines (AFP) upang mapabilis ang pagdurog sa separatistang MILF. Inialok ni US President George Bush ang kanyang mga sundalong Kano at kagamitang militar sa Pilipinas upang ipakita umano ng US ang pasasalamat sa partisipasyon ng Pilipinas sa pakikidigma laban sa terorismo. Kabilang sa mga military equipment na ipadadala ang 20 Huey helicopters. Sinabi ni Bush na kung ang pipiliin ng MILF ay ang proseso ng kapayapaan ay magbibigay ng ayuda dito ang US subalit kailangan aniyang iwaksi ang mga paghahasik ng karahasan. Pero kung ipagpapatuloy ng MILF ang panggugulo ay maaaring tumulong din ang US sa Pilipinas. Gayunman, sinabi ni Bush na ang pagtulong ng Amerika ay kung hihilingin ni Pangulong Arroyo at ito ay limitado batay sa itinatadhana ng saligang batas ng Pilipinas. Kaugnay nito, ibinilang ni Bush ang Pilipinas bilang pangunahing non-NATO (North Atlantic Treaty Organization) ally ng US na siyang magpapalakas sa kampanya laban sa mga terorista sa Mindanao. Dahil dito, makakasama ng Pilipinas ang mga bansang nasa kategoryang non-NATO ally ng US tulad ng Australia, Bahrain, Egypt, Israel, Japan, Jordan, Argentina, New Zealand at Republic of Korea. (Ulat nina Joy Cantos at Ely Saludar)</body>
<link>http://www.philstar.com/Article.aspx?articleId=207038&amp;publicationSubCategoryId=92</link>
</article>
<article>
<title>Kampana ng Pinas na kinuha ng US pinababalik</title>
<author>Rudy Andal</author>
<date>
<month>May</month>
<day>21</day>
<year>2003</year>
</date>
<body>Dapat hilingin ni Pangulong Arroyo sa pakikipagpulong nito kay US President Bush na ibalik na nito sa Pilipinas ang Balangiga bell at bitbitin ito pauwi ng bansa ng Pangulo. Sinabi ni Sen. Ralph Recto, hindi na dapat maghintay ng iba pang panahon ang US ipang ibalik sa bansa ang nasabing kampana na may 101 taon nang kinuha ni Gen. Jacob Smith mula sa Samar. Wika pa ni Sen. Recto, kung magagawa ng Pangulo na hilingin kay Bush na agarang ibalik ang kampana ay huhupa na ang hidwaan ng US at RP ukol dito. Aniya, marami nang pagtatangkang kunin ang nasabing kampana subalit patuloy na tumatanggi ang Pentagon kasabay ang pahayag na dapat mayroon itong basbas ng US Congress bago ibalik sa Pilipinas ang Balangiga bell. (Ulat ni Rudy Andal)</body>
<link>http://www.philstar.com/Article.aspx?articleId=207045&amp;publicationSubCategoryId=92</link>
</article>
<article>
<title>AFP nagwawagi na sa giyera</title>
<author>Joy Cantos</author>
<date>
<month>May</month>
<day>21</day>
<year>2003</year>
</date>
<body>Unti-unti nang nagwawagi ang AFP sa inilunsad nitong &amp;quot;counter-terrorist&amp;quot; operations laban sa MILF habang patuloy ang walang humpay na &amp;quot;aerial at artillery attacks&amp;quot; ng mga sundalo sa pinagkukutaan ng grupo sa Central Mindanao, Lanao del Norte at Zamboanga del Norte. Libu-libong sundalo mula sa ibat ibang bahagi ng bansa ang idineploy sa Mindanao upang tumulong sa pagdurog sa mga rebeldeng MILF. Gayunman, aminado ang liderato ng militar na matatagalam pa bago nila maaresto ang mga lider ng MILF na responsable sa madugong pag-atake sa mga bayan ng Maigo, Kolambugan at Munai na pawang sa Lanao del Norte, gayundin sa Siocon, Zamboanga del Norte. Nabatid naman kahapon kay AFP Vice Chief of Staff at spokesman Lt. Gen. Rodolfo Garcia na nakatakas sa isinagawang opensiba ang dalawang lider ng MILF na sina Abdurahman Macapaar alyas Commander Bravo na namuno sa raid sa Munai, Kolambugan at Maigo, at si Yanyah Laksadatu alyas Commander Yaya. Ang dalawang commander ay may tauhan na aabot sa 250 hanggang 300 rebeldeng Muslim. Kumpiyansa naman si Garcia na magagawa pa ring maaresto ng militar ang dalawang lider at puspusan nang sinusuyod ang buong bayan ng Munai. (Ulat ni Joy Cantos)</body>
<link>http://www.philstar.com/Article.aspx?articleId=207052&amp;publicationSubCategoryId=92</link>
</article>
<article>
<title>Civil war sisiklab sa Mindanao</title>
<author>Malou Escudero</author>
<date>
<month>May</month>
<day>21</day>
<year>2003</year>
</date>
<body>Nagbabala kahapon ang ilang mambabatas sa posibilidad na magkaroon ng civil war sa Mindanao kapag pinigilan ang Armed Forces of the Philippines (AFP) sa pagtugis sa Moro Islamic Liberation Front (MILF). Sa isang joint statement, sinabi ng mga solon na hindi dapat tumigil ang AFP sa pag-atake sa MILF dahil siguradong mamamayan na ang kikilos kapag nabigo ang militar na sugpuin ang mga rebeldeng grupo sa Mindanao. Ayon kay Surigao del Sur Rep. Prospero Pichay, hindi dapat hadlangan ang AFP sa kanilang trabaho dahil ito na ang tamang panahon upang ipakita ng militar ang malakas nilang puwersa sa pamamagitan ng pagpulbos sa MILF. Ipinagtanggol rin ni House Deputy Minority Leader Rolex Suplico ang militar at sinabing ipinapatupad lamang ng gobyerno ang batas sa ginawa nitong pag-atake laban sa MILF dahil hindi dapat isantabi at kunsintihin ng militar ang mga ginawang krimen ng MILF. Nagbabala rin si Davao City Mayor Rodrigo Duterte ng pagsiklab ng civil war kung di haharapin ng buong tapang ang kampanyang terorista ng MILF. &amp;quot;Hinahamon namin ang mga kritiko na magsabi kung paano mapapabuti ng militar ang kanilang pagtatanggol sa mga Pilipino. Puro salita lamang sila na walang naitulong sa pagsugpo ng MILF,&amp;quot; ani Duterte. Sinabi naman ni Surigao del Norte Rep. Robert Ace Barbers na ang naging aksiyon ng militar ay makakatulong upang maiwasan ang pagkakaroon ng para-military groups o vigilantes sa Mindanao. Maiiwasan din anya ang nangyari noong dekada 70 sa Mindanao kung saan mayroong &amp;quot;civil strife&amp;quot; sa pagitan ng Kristiyano at Muslim. Noon anya ay nag-alsa na ang mga paramilitary groups upang ipagtanggol ang mga Kristiyanong komunidad sa mga separatistang Muslim. Sa pagdaan ng mga taon, gumawa na rin ang mga ito ng mga abuso tulad ng pagpatay ng mga sibilyang Muslim. (Ulat ni Malou Escudero)</body>
<link>http://www.philstar.com/Article.aspx?articleId=207058&amp;publicationSubCategoryId=92</link>
</article>
<article>
<title>Deklarasyong SARS free ang RP hinihintay pa</title>
<author>Jhay Mejias</author>
<date>
<month>May</month>
<day>21</day>
<year>2003</year>
</date>
<body>Bukas pa lang malalaman ng Department of Health (DOH) kung tuluyang buburahin ng World Health Organization (WHO) ang Pilipinas sa listahan ng mga bansang apektado ng Severe Acute Respiratory Syndrome o SARS. Sa panayam kay Dra. Consorcia Lim-Quizon, officer-in-charge ng Epidemiologist Center ng DOH, kahapon pa lamang nagpulong ang kanilang pamunuan kasama ang mga kinatawan ng WHO upang talakayin ang estado ng Pilipinas. Malakas ang paniwala na napigilan ng DOH ang pagkalat ng nakamamatay na sakit kaya kalmante ang pamunuan na tuluyan nang madedeklarang SARS-free ang bansa. Gayunman, sinabi ni Quizon na nagpadala pa rin ng liham ang DOH sa main officer ng WHO sa Geneva, Switzerland upang siyang makapag-reclassify sa estado ng Pilipinas hinggil sa sitwasyon ng SARS dito. (Ulat ni Jhay Mejias)</body>
<link>http://www.philstar.com/Article.aspx?articleId=207062&amp;publicationSubCategoryId=92</link>
</article>
<article>
<title>Safety issues sa LRT-1 pinabubusisi</title>
<author></author>
<date>
<month>May</month>
<day>21</day>
<year>2003</year>
</date>
<body>Pinaiimbestigahan ni Senate Majority Leader Loren Legarda kay Transportation Secretary Leandro Mendoza kung ligtas pa bang sakyan ng libu-libong pasahero ang line 1 ng Light Rail Transit matapos dalawang beses itong masira noong Lunes. Sinabi ni Loren na lubhang nakakabahala rin ang warning sa telebisyon ng isang dating engineer ng LRT, na si Ruel Jose, na nagsabing &amp;quot;dapat munang magdasal ang bawat sasakay sa LRT Line 1.&amp;quot; Gustong malaman ni Loren kung may kakayahan ba o expertise ang mga lokal na engineer ng LRT para paandarin ang LRT line 1, magsagawa ng regular na maintenance at masolusyonan ang mga potensiyal na problema.</body>
<link>http://www.philstar.com/Article.aspx?articleId=207063&amp;publicationSubCategoryId=92</link>
</article>
<article>
<title>Kongresista humirit ng apat na chicks sa contractor</title>
<author>Malou Escudero</author>
<date>
<month>May</month>
<day>21</day>
<year>2003</year>
</date>
<body>Isang &amp;quot;matulis&amp;quot; na kongresista mula sa Visayas ang humirit ng apat na babae mula sa kompanyang binigyan niya ng kontrata para sa isang proyekto ng kanyang distrito. Ayon sa source na tumangging magpabanggit ng pangalan, maliban sa &amp;quot;cut&amp;quot; ng congressman sa proyekto, humirit ito sa kompanya ng apat na chicks na installment na ibinigay sa kanya. Partikular umanong sinabi ng matulis na congressman na hindi lamang teenagers kundi dapat ay malalaki ang boobs ng mga chicks na dadalhin sa kanya. Unang kinatagpo ni cong. ang dalawang chicks bandang tanghali sa isang karaoke bar sa Quezon City at dinala niya ang mga ito sa isang hotel na binayaran din ng kompanyang binigyan ni cong. ng kontrata. Pero hindi pa umano nakuntento ang solon, muli itong tumawag sa kumpanya at humingi pa ng dalawa na namang chicks noong gabi. Hindi umano malaman ng kontratista kung saan na naman kukuha ng dalawang batang-bata at magandang chicks para ibigay kay congressman. Dahil makulit si cong. walang nagawa ang kontrata kundi ang makipagkita na naman dito sa karaoke bar kung saan kakatagpuin nila ang dalawang chicks. Ayon sa salaysay ng source, sumasayaw-sayaw pa si cong. nang dumating sa karaoke bar at tinanong nito kung nasaan na yong dalawa pang babae na ni-request niya. Hindi naman nainip sa paghihintay si cong. dahil dumating ang dalawa pang babae na ni-request niya. Ang dalawang chicks ay dinala umano ni cong. sa Darana Hotel sa QC. Dahil special ang kongresista, sinagot muli ng contractor ang bayad sa hotel ni cong. na nakaiskor sa apat na babae sa loob lamang ng isang araw. (Ulat ni Malou Escudero)</body>
<link>http://www.philstar.com/Article.aspx?articleId=207064&amp;publicationSubCategoryId=92</link>
</article>
<article>
<title>Bush ibig tumakbo si GMA sa 2004</title>
<author>Lilia Tolentino</author>
<date>
<month>May</month>
<day>22</day>
<year>2003</year>
</date>
<body>Upang masigurong maipagpapatuloy ang kampanya ng Amerika laban sa terorismo, inudyukan ni US Pres. George Bush si Pangulong Arroyo na tumakbong muli sa pagka-pangulo sa 2004. Sinabi ni Presidential Adviser on Overseas Filipino Communities Heherson Alvarez, Lakas spokesman, hinihingi ng mga opisyal ng US State Department ang pinal na planong pulitikal ni Pangulong Arroyo dahil nais makasiguro ni Bush na maipagpapatuloy ang mga programang pinaglalaanan ng Amerika ng ayuda kaugnay ng kampanya laban sa terorismo. Sinabi pa ni Alvarez na hindi lang ang mga opisyal ng US ang nagnanais na ipagpatuloy ng Pangulo ang kandidatura nito sa 2004 kundi maging ang libu-libong mga Pilipinong residente ng Amerika. Hindi kukulangin sa 3 milyong Pinoy doon ang lalahok sa botohan sa 2004 sa ilalim ng Absentee Voting at sigurado anyang kuha ng Pangulo ang majority nito. Base sa pagtaya ng Malaca&amp;ntilde;ang, mula $2,521.51 bilyon hanggang $3,120.51 bilyon ang ayudang maaaring makuha ni Pangulong Arroyo mula sa Amerika sa kanyang state visit. Sa isang press briefing, sinabi ni Presidential Chief of Staff Rigoberto Tiglao na sa inaasahang tulong na ito, $119.31M para sa depensa at seguridad; $1.418.2M sa pagpapaunlad ng ekonomiya; $18M sa empleyo; $743M sa multilateral institutions at $223M sa NGOs. Ipinabatid din ni Foreign Affairs Secretary Blas Ople na ang US govt ay magkakaloob ng $32.18 milyon para matulungan ang pamahalaang Pilipinas sa programa nito sa pagpapabuti ng buhay ng 25,000 mga dating rebelde ng MILF. Ang halagang ito ay bahagi ng $72M programa ng USAID para matulungan maibangon ang magulong lugar sa Mindanao. Ang isyu sa maaaring pagtakbo uli ng Pangulo ay muling lumutang matapos tila nagbago ang desisyon ni Pangulong Arroyo sa halalan kaugnay ng state visit niya sa US. Tumanggi na itong magbigay ng komentaryo sa plano nito sa halalan sa 2004, taliwas sa dati niyang sinasabi na buo na ang desisyon niyang hindi tatakbo. (Ulat ni Lilia Tolentino)</body>
<link>http://www.philstar.com/Article.aspx?articleId=207143&amp;publicationSubCategoryId=92</link>
</article>
<article>
<title>Tig-P5,000 binayad sa apat na chicks ng congressman</title>
<author>Malou Escudero</author>
<date>
<month>May</month>
<day>22</day>
<year>2003</year>
</date>
<body>Umabot lamang sa P20,000 o P5,000 bawat isa ang ibinayad ng isang kontratista sa apat na kolehiyalang &amp;quot;iniregalo&amp;quot; nito sa isang matulis na congressman na taga-Visaya. Ayon pa rin sa ating source, gipit sa pera ang mga kolehiyala dahil malapit na ang pasukan kaya pumayag ang mga ito sa napakaliit na halaga kapalit ang special na serbisyong ibinigay nila kay congressman. Ang P20,000 na ibinayad ng contractor para sa apat na chicks ng solon ay bukod pa sa ibinayad nito sa dalawang beses na hotel accomodation sa Danara Hotel dahil dalawang beses nag-check-in ang matulis na mambabatas. Lumalabas aniya na talagang may pagka-manyakis at mahilig sa orgy ang congressman dahil nakaya nitong makipag-date ng sabay sa dalawang chicks noong tanghali at dalawa na naman kinagabihan. Magugunitang inulat natin kahapon na humirit ng apat na chicks ang kongresista sa isang contractor na binibigyan niya ng kontrata para sa kanyang distrito sa Visaya. Hindi inaasahan ng kontratista na mahilig pala sa babae ang solon dahil may edad na ito at wala sa hitsura ang pagka-palikero. Sinabi pa ng source na tiyak na malaki ang kontratang ibinigay ng solon sa contractor dahil hindi natanggihan ng huli ang apat na chicks na ni-request ng congressman. (Ulat ni Malou Escudero)</body>
<link>http://www.philstar.com/Article.aspx?articleId=207153&amp;publicationSubCategoryId=92</link>
</article>
<article>
<title>RP SARS-free na!</title>
<author>Jhay Mejias</author>
<date>
<month>May</month>
<day>22</day>
<year>2003</year>
</date>
<body>Tuluyan nang inalis ng World Health Organization (WHO) ang Pilipinas sa listahan ng mga bansang apektado ng Severe Acute Respiratory Syndrome (SARS) at idineklarang libre na sa killer virus ang bansa. Masayang ibinalita nina Dra. Ma. Consorcia Lim-Quizon, OIC ng Epidemiologist Center ng DOH at Dr. John Mark Olivey, WHO representative sa bansa, na tinanggal na ang Pilipinas sa listahan ng mga SARS affected countries makaraang wala nang naitalang bagong local spread kahit pa nagkaroon ng huling imported case noong Abril 30. Nilinaw ni Quizon na hindi makakaapekto ang panibagong imported case na ito dahil sigurado ang DOH na walang local transmission na naganap sa mga ito dahil sa maagap ang pagsailalim sa kanila sa quarantine at incubation. Humingi rin ng paumanhin si Olivey sa pamahalaan makaraang ma-misinterpret ng ibang bansa ang klasipikasyon ng WHO sa Pilipinas na naging dahilan upang magpalabas ng travel ban ang ibat ibang bansa laban sa mga biyahero mula sa Pilipinas. Inaasahan na aalisin na rin ng mga bansang nagpalabas ng travel ban ang kanilang advisory sa Pilipinas at malaya ng makakapunta ang mga Pilipino sa mga bansang nais nito. (Ulat ni Jhay Mejias)</body>
<link>http://www.philstar.com/Article.aspx?articleId=207160&amp;publicationSubCategoryId=92</link>
</article>
<article>
<title>Angara umiiwas na sa LDP</title>
<author>Malou Escudero</author>
<date>
<month>May</month>
<day>22</day>
<year>2003</year>
</date>
<body>Posibleng mapatalsik bilang presidente ng Laban ng Demokratikong Pilipino (LDP) si Sen. Edgardo Angara dahil sa ginagawa nitong pagdistansiya sa partido. Sinabi kahapon ng isang miyembro ng LDP, nagkakawatak-watak na ngayon ang LDP at marami ang nakakapuna na humihina na ang liderato ni Angara bilang pinuno ng LDP. Hindi na umano ito dumadalo sa mga pag-uusap ng partido at mga miyembro na lamang ang nagpapatawag ng mga meeting. Ilang miyembro rin ang nakakapuna na bagaman at kasama sa oposisyon ang LDP ay mas malapit ngayon si Angara sa administrasyon partikular kay Pangulong Arroyo. Hindi pa rin aniya malinaw kung sino kina Sen. Ping Lacson at Danding Cojuangco ang susuportahan ng LDP bilang presidential candidate ng oposisyon sa 2004. Sa Mayo 28 ay nakatakdang magpatawag ng meeting ang LDP at pipilitin nilang dumalo si Angara upang personal nitong marinig ang reklamo ng ilang miyembro at pag-usapan ang mga isyung nagiging dahilan sa kanilang pagkakawatak-watak. (Ulat ni Malou Escudero)</body>
<link>http://www.philstar.com/Article.aspx?articleId=207166&amp;publicationSubCategoryId=92</link>
</article>
<article>
<title>RP bilang non-NATO ally idinepensa ni GMA</title>
<author>Lilia Tolentino/Ely Saludar</author>
<date>
<month>May</month>
<day>22</day>
<year>2003</year>
</date>
<body>Binuweltahan ni Pangulong Arroyo ang mga bumabatikos sa naging desisyon ng Estados Unidos na isulong ang pagkakasali ng Pilipinas bilang isang malapit na kaalyado ng North Atlantic Treaty Organization (NATO) kahit hindi ito miyembrong alyansa. &amp;quot;Some loud voices denounce a closer alliance with the US but let my state visit here send a message to those who peddle in the false currency of terror: The US can help us wipe out terrorism at home as it wipes out terrorism within its borders,&amp;quot; matigas na pahayag ng Pangulo. At dahil itinuring ang Pilipinas bilang non-NATO ally ng US, pag-iibayuhin ang mahigpit na seguridad sa Pilipinas dahil sa posibilidad na lalong mamiligro ang bansa laban sa posibleng pagsalakay muli ng mga terorista. Binigyang halimbawa ng Pangulo ang Indonesia na hindi naman kaalyado ng US pero inatake pa rin ng mga terorista. Samantala, nilinaw ng Pangulo na siyam lamang ang umaandar o magagamit sa 29 helicopters na iniregalo ni US Pres. Bush. Ang 20 helicopters na hindi umaandar ay maaaring pagkunan na lamang ng piyesa. Ito ay sa dahilang nalaman ng mga Kano na mahina sa maintenance ang mga Pinoy. Magbibigay ng technical assistance ang US para sa maayos na pagmamantine ng mga helicopters na maraming nakagarahe sa bansa. (Ulat nina Lilia Tolentino/Ely Saludar)</body>
<link>http://www.philstar.com/Article.aspx?articleId=207172&amp;publicationSubCategoryId=92</link>
</article>
<article>
<title>Programa ng counting machines lantad, maayos</title>
<author>Jhay Mejias</author>
<date>
<month>May</month>
<day>22</day>
<year>2003</year>
</date>
<body>Tiniyak ni Commission on Election Chairman Benjamin Abalos Sr., sa mamamayan na pinili ng Comelec ang pinakamagaling na counting machine system na gagamitin para makasigurong magkakaroon ng malinis na halalan sa Mayo 10, 2004. Nanawagan din si Abalos sa publiko na mag-ingat sa maling impormasyon ukol sa implementasyon ng Electoral Modernization Program (EMP) ng komisyon. Ayon kay Abalos, sinisiguro nitong maisusulong ng lantad at maayos ang takbo ng tatlong phase na sakop ng modernization. Una, ang paglilinis ng voters list at validation ng registration ng mga botante; ikalawa, automated ng pagboto, pagbilang at pagta-tally ng mga boto at ang ikatlong phase ay ang electronic transmission ng mga resulta mula sa counting centers papunta sa central office ng Comelec, sa mga political parties at mga citizens arm. Ipinaliwanag ni Abalos na ang counting machines ng Mega Pacific ay gawa ng SK &amp;amp; C ng South Korea na dumaan sa masusing pagsubok ng Department of Science and Technology ((DOST) at nakapasa sa kriteria na inilatag nito kagaya ng bilis, accuracy sa pagbibilang ng balota at kakayahang umandar kahit sa mainit na temperatura at hangin. Sinabi din ni Abalos na mahusay ang makina ng Mega Pacific, dahil hindi tatanggapin ng mga makina nito ang mga peke at duplikadong mga balota na balak ipasok dito. At makakapaglabas agad ng resulta makaraan lamang ang ilang oras. (Ulat ni Jhay Mejias)</body>
<link>http://www.philstar.com/Article.aspx?articleId=207177&amp;publicationSubCategoryId=92</link>
</article>
<article>
<title>GMA nagtaray sa isyu ng 2004</title>
<author>Ely Saludar</author>
<date>
<month>May</month>
<day>23</day>
<year>2003</year>
</date>
<body>Muling na-bad trip si Pangulong Arroyo sa media kaugnay ng pagbuhay sa isyu ng pagtakbo nito sa 2004 presidential elections at iginiit na hindi dapat haluan ng pulitika ang kanyang state visit. Sa teleconference sa Waldorf Hotel, hindi napigilan ng Pangulo ang magtaray nang ito ay tanungin ng media kung nagbago na ba ang desisyon nitong hindi tatakbo sa 2004. &amp;quot;I want to define the agenda of this press conference. If about the games of the state visit, its not about politics. I did not sacrifice my political ambition just to accomodate all your curiosity about politics,&amp;quot; anang Pangulo. Sinermunan ng Pangulo ang media dahil pinalalaki at pinagtutuunan ng pansin ang isyu ng halalan. Iginiit ng Pangulo na ang kanyang pansin ay nakatuon sa natitirang 14 na buwan sa kanyang termino gayundin ang mga dapat nitong gawin para sa interes ng bansa. Ayon sa Pangulo, hindi raw magbabago ang kanyang desisyon na huwag sumabak sa 2004 presl elections. Ang pahayag ng Pangulo ay kasunod ng pag-udyok ni US Pres. George Bush na tumakbo sa 2004 si Pangulong Arroyo upang masiguro na maipagpapatuloy ng Amerika ang kampanya nito laban sa terorismo. Sinabi ni Presidential Adviser on Overseas Filipino Communities Heherson Alvarez na hinihingi ng mga opisyal ng US State Department ang pinal na planong pulitikal ni Pangulong Arroyo dahil nais makatiyak ang Bush Administration sa ayudang ipagkakaloob ng US sa Pilipinas. Sinabi pa ni Alvarez na hindi lang ang mga US officials ang nagnanais na muling kumandidato ang Pangulo kundi maging ang libu-libong Fil-Americans sa US na lalahok sa botohan sa 2004 sa ilalim ng Absentee Voting Law. (Ulat ni Ely Saludar)</body>
<link>http://www.philstar.com/Article.aspx?articleId=207264&amp;publicationSubCategoryId=92</link>
</article>
<article>
<title>Karneng baka, tupa at kambing ng Canada bawal</title>
<author>Angie dela Cruz</author>
<date>
<month>May</month>
<day>23</day>
<year>2003</year>
</date>
<body>Ipinatitigil ng Bureau of Animal Industry (BAI) kay Agriculture Secretary Cito Lorenzo ang importasyon ng karneng baka, tupa at kambing mula sa bansang Canada. Ayon kay BAI Chief Pedro Molina, kailangang i-ban ang importasyon ng naturang mga karne mula Canada bunsod na rin ng mad cow disease na taglay ng mga nabanggit na hayop sa naturang bansa. Pinayuhan na rin ni Molina ang mga tauhan na bantayang mabuti ang posibleng pagpuslit ng naturang mga karne sa mga entry points sa bansa para matiyak ang kaligtasan ng mga meat lovers. May nakaamba rin anyang parusa sa sinumang importers na mag-aangkat ng mga banned items mula sa Canada. Samantala, nilinaw naman ng Northern Luzon Stock Raisers na kahit na may ban sa importasyon ng tupa, baka at kambing mula Canada ay hindi kukulangin ang Pilipinas dahil sobra ang suplay ng lokal na industriya sa nabanggit na mga meat products. (Ulat ni Angie dela Cruz)</body>
<link>http://www.philstar.com/Article.aspx?articleId=207275&amp;publicationSubCategoryId=92</link>
</article>
<article>
<title>6,000 OFWs di nakapagtrabaho dahil sa SARS</title>
<author>Jhay Mejias</author>
<date>
<month>May</month>
<day>23</day>
<year>2003</year>
</date>
<body>Inamin ng Labor Department na malaki ang nagawang pinsala ng pagdedeklara ng WHO na apektado ng killer pneumonia ang bansa. Sinabi ni Labor Sec. Patricia Sto. Tomas na dahil sa misinterpretasyon ng ibang bansa sa klasipikasyon ng WHO, mahigit sa 6,000 OFWs ang hindi nakapagtrabaho sa ibang bansa dahil sa takot na makapagdala ang mga ito ng nakamamatay na sakit. Ngayong tapos na ang giyera ng US at Iraq at SARS free na ang Pilipinas ay inaasahang muling dadagsain ang bansa ng mga job orders. (Ulat ni Jhay Mejias)</body>
<link>http://www.philstar.com/Article.aspx?articleId=207281&amp;publicationSubCategoryId=92</link>
</article>
<article>
<title>Piyansa kay Rod Strunk tinanggihan</title>
<author>Ellen Fernando at Grace dela Cruz</author>
<date>
<month>May</month>
<day>23</day>
<year>2003</year>
</date>
<body>Lumaki ang pag-asa ng Department of Justice (DOJ) na mapadali ang pagpapabalik sa bansa ni Rod Strunk, asawa at pangunahing akusado sa pagpatay sa beteranang aktres na si Nida Blanca, makaraang ibasura ng US Federal Court ang petition nito na makapagpiyansa dahil sa kanyang sakit na diabetes. Sa isinagawang bail hearing, hindi pumayag ang korte na makalabas pansamantala ng kulungan si Strunk dahil sa bigat ng kanyang kaso sa Pilipinas. Ikinatuwiran ng korte na hindi naman malala ang sakit na diabetes ni Strunk para siya ay pagbigyan na makapagpiyansa. Dahil dito, mananatili si Strunk sa Orange County Jail habang dinidinig ang kaso nito. Itinakda naman sa mga susunod na linggo ang pagdinig sa kaso ni Strunk sa US habang pinag-aaralan pa rin ang apela ng abogado nito na pansamantalang mapalaya ito. Iginiit ng abogado ni Strunk na walang sapat na basehan at ebidensiya laban sa kanyang kliyente hinggil sa karumal-dumal na pagpatay sa asawang si Nida kaya marapat lamang na pahintulutang pansamantalang makalabas sa kulungan. Nakipag-ugnayan na si DOJ Undersec. Merceditas Guttierez sa US-DOJ para pormal na makapagsagawa ng mabilis na extradition laban kay Strunk. Sa loob ng 60-araw ay inaasahang maibabalik si Strunk sa bansa upang harapin ang kanyang kaso matapos ang extradition proceedings. Si Strunk ay dinakip ng US marshalls sa kanyang hideout sa California noong Mayo 13 bunsod ng kahilingan ng DOJ noong Abril 12 na dakpin ito. (Ulat nina Ellen Fernando at Grace dela Cruz)</body>
<link>http://www.philstar.com/Article.aspx?articleId=207288&amp;publicationSubCategoryId=92</link>
</article>
<article>
<title>RP at Canada magpapalitan ng preso</title>
<author>Grace dela Cruz</author>
<date>
<month>May</month>
<day>23</day>
<year>2003</year>
</date>
<body>Nilagdaan kahapon nina Justice Secretary Simeon Datumanong at Canadian Ambassador Robert Collete ang RP-Canada Treaty na naglalayong mapabalik sa kani-kanilang bansa ang mga sentensiyadong indibidwal upang doon pagsilbihan ang hatol na kaparusahan sa kanila. Ayon kay Datumanong, magiging malaking tulong sa mga Filipino at mga Canadian na nahatulan ng ibat ibang kaso sa magkabilang bansa ang naturang treaty dahil sa pamamagitan nito ay mas malapit sila sa kani-kanilang pamilya. Ani Datumanong, ang pasanin ng isang bilanggo ay higit na mapapagaan kung ang kanyang prison term ay pagsisilbihan niya nang malapit sa kanilang pamilya at makatutulong din na mapabilis ang rehabilitasyon ng isang bilanggo. Binigyang-diin naman ni Collete na ang konsepto nang paglilipat sa mga bilanggo ay bunsod na rin umano ng isang makataong layunin. Memorable para sa bansang Canada ang paglagda sa treaty dahil ito ang ika-25 anibersaryo ng kauna-unahang prisoner transfer treaty na nilagdaan sa buong mundo noong 1978 sa pagitan ng Canada at US. Ito naman ang pangalawang pagkakataon na pumasok ang ating pamahalaan sa kahalintulad na kasunduan kung saan ang una ay sa pagitan ng Pilipinas at Hong Kong. Sa kasalukuyan ay mayroong limang Canadian na nakadetine sa bansa. Isa sa kanila ay nagsisilbi na ng kanyang parusa sa New Bilibid Prisons samantala ang apat ay naghihintay ng magiging desisyon ng korte. Dalawang Pinoy naman ang nakakulong ngayon sa Canada ngunit di binanggit ang kanilang mga kaso. (Ulat ni Grace dela Cruz)</body>
<link>http://www.philstar.com/Article.aspx?articleId=207294&amp;publicationSubCategoryId=92</link>
</article>
<article>
<title>JDV sisipain sa puwesto kapag di kinastigo ang mga absenerong kongresista</title>
<author>Malou Escudero</author>
<date>
<month>May</month>
<day>23</day>
<year>2003</year>
</date>
<body>Binalaan ng mga kongresista si House Speaker Jose de Venecia na kapag hindi nito nasolusyonan ang malawakang pag-aabsent ng mga congressman ay patatalsikin siya sa puwesto. Sinabi ni Iloilo Rep. Rolex Suplico na dapat kumilos si de Venecia at gawan agad ng paraan ang pagdidisiplina sa mga kongresistang hindi dumadalo sa quorum na nagpapa-delay sa pagpasa ng mga panukalang batas. Sinabi ni Suplico na hindi magmumula sa hanay ng oposisyon ang kudeta kay de Venecia kundi mismo sa kanyang mga kasamahan sa administrasyon dahil sa lantarang pagkadismaya sa liderato nito. Matatandaan na ito rin ang naging isyung inilabas ni Negros Oriental Rep. Herminio Teves na nagpanukala na ilathala sa mga pahayagan ang mga pangalan ng mga absenerong kongresista na apat na beses na magkakasunod na aabsent sa sesyon. Inaprubahan naman ng Kamara ang naturang panukala. Naniniwala naman si Deputy Speaker for Mindanao Gerry Salapuddin na nagtatampo lamang sa administrasyon ang mga mambabatas dahil hindi pa naibibigay ang pork barrel ng mga ito para sa unang bahagi ng taong 2003. (Ulat ni Malou Escudero)</body>
<link>http://www.philstar.com/Article.aspx?articleId=207300&amp;publicationSubCategoryId=92</link>
</article>
<article>
<title>Presidente pa rin ako!  Erap</title>
<author>Malou R.Escudero</author>
<date>
<month>May</month>
<day>24</day>
<year>2003</year>
</date>
<body>Muling humarap kahapon si dating Pangulong Joseph Estrada sa Sandiganbayan Special Division upang igiit sa korte na idismis ang kinakaharap niyang corruption charges dahil siya pa rin ang presidente ng Pilipinas at mayroon siyang &amp;quot;immunity from suit.&amp;quot; Sa pagtayo ni Estrada sa korte, nanindigan ito sa kanyang naunang posisyon na hindi niya kikilalanin ang hurisdiksiyon ng Special Division kasabay ang pahayag na hindi siya dapat litisin dahil iligal ang pagtanggal sa kanya sa posisyon at nananatili siyang pangulo ng bansa. &amp;quot;Im sorry your honor, I did not recognize the jurisdiction of this court. My presence here is to challenge the jurisdiction of the court over my case,&amp;quot; pahayag ni Estrada. Kasamang dumating ni Estrada sa korte ang kanyang dalawang anak na sina dating San Juan Mayor Jinggoy Estrada at kasalukuyang San Juan Mayor JV Ejercito. Dumating din sa korte ang ilan sa mga kaibigan ng dating pangulo na sina dating Senator Juan Ponce Enrile at Kit Tatad. Ipinatawag ng korte sina Estrada at Jinggoy upang kumpirmahin ang kanyang pagkuha ng mga bagong abogado sa pangunguna ni Atty. Allan Paguia. Bahagyang binira naman ng mga mahistrado ng Special Division si Atty. Paguia matapos dalhin sa korte ang lumang isyu na nauna nang niresolba ng Supreme Court. Sa unang mosyon ng bagong abogado ni Estrada, kinuwestiyon nito ang hurisdiksiyon ng Special Division na litisin ang dating pangulo. Ipinagtataka nina Associate Justices Edilberto Sandoval at Teresita Leonardo de Castro ang mosyon ni Paguia dahil naresolba na ng SC ang pagbibitiw ni Estrada sa pamamagitan ng Estrada vs. Desierto, Estrada vs. Arroyo at Estrada vs. Sandiganbayan. Hindi nakapagbigay ng partikular na probisyon sa Konstitusyon si Paguia sa katanungan ni de Castro kaugnay sa kapangyarihan ng Sandiganbayan na baligtarin ang naunang pinal na desisyon ng Mataas na Hukuman. Nilinaw ni Paguia na ang pagkuwestiyon sa hurisdiksiyon ng korte ang kanyang pakay at hindi ang napipintong presentasyon ng depensa ng ibat ibang ebidensiya. Binigyan ni Sandiganbayan Presiding Justice Minita Chico-Nazario, chair ng Sandiganbayan Special at 5th Divisions, ang prosekusyon ng 10 araw para magbigay ng komento sa petisyon at 10 araw naman sa kampo ni Paguia para sagutin ang isusumiteng pahayag. (Ulat ni Malou R.Escudero)</body>
<link>http://www.philstar.com/Article.aspx?articleId=207395&amp;publicationSubCategoryId=92</link>
</article>
<article>
<title>Angara inalis sa listahan ni Erap sa 2004</title>
<author>Malou Escudero</author>
<date>
<month>May</month>
<day>24</day>
<year>2003</year>
</date>
<body>Itsapuwera na si Sen. Edgardo Angara sa listahan ni dating Pangulong Estrada bilang official candidate ng oposisyon sa 2004 presidential elections. Sa naging pahayag kahapon ni Estrada sa isinagawang press conference sa Sandiganbayan, tatlong tao ang pinagpipilian nitong gawing standard bearer ng oposisyon na kinabibilangan nina action king Fernando Poe Jr., Panfilo Lacson at Eduardo Cojuangco. Umaasa pa rin si Erap na papayag si Poe na tumakbo sa kanilang partido dahil hindi pa naman ito nagpahayag ng pagtanggi na kumandidato. Pero sinabi ni Estrada na hindi pa siya handa sa paglalabas ng pangalan ng kanilang opisyal na panlaban dahil masyado pang maaga. (Ulat ni Malou Escudero)</body>
<link>http://www.philstar.com/Article.aspx?articleId=207403&amp;publicationSubCategoryId=92</link>
</article>
<article>
<title>PIATCO nag-file ng motion</title>
<author>Grace dela Cruz</author>
<date>
<month>May</month>
<day>24</day>
<year>2003</year>
</date>
<body>Binalewala ng Philippine Air Terminal Company (PIATCO) ang panawagan ng Malaca&amp;ntilde;ang na pag-usapan na lamang sa labas ng hukuman ang pagpapatuloy ng operasyon sa Ninoy Aquino International Airport Terminal 3 matapos na humirit pa rin ito sa Supreme Court (SC) at hiniling na baligtarin nito ang naunang desisyon na nagbabasura sa kontrata sa gobyerno. Sa 94-pahinang motion for intervention, sinabi ng PIATCO na masisira ang kredibilidad ng gobyerno sa mga foreign investors kung mababalewala lang ang mahigit sa 500 milyong dolyar na ginastos sa pagpapatayo ng nasabing terminal. Iginiit nito na hindi sapat na basehan ang naging mga pagbabago sa mga nauna nitong kasunduan sa gobyerno para ganap na ipawalambisa ang nasabing kontrata. Binigyang diin pa rin ng grupo na walang basehan ang naging desisyon ng SC dahil sa pangamba lamang na malugi ang terminal I at II ng NAIA, gayong lumalabas na mas pinaboran ng SC ang katotohanan na mayroong 30,000 mga manggagawa ang mawawalan ng trabaho. Una nang nagpalabas ng desisyon ang SC noong May 5 na nagbabasura sa kontrata sa pagitan ng PIATCO at gobyerno. (Ulat ni Grace dela Cruz)</body>
<link>http://www.philstar.com/Article.aspx?articleId=207409&amp;publicationSubCategoryId=92</link>
</article>
<article>
<title>Sibilyan sa Mindanao, wag ninyong gagalawin  GMA</title>
<author>Lilia Tolentino</author>
<date>
<month>May</month>
<day>24</day>
<year>2003</year>
</date>
<body>Binalaan ni Pangulong Arroyo ang Moro Islamic Liberation Front (MILF) na huwag silang magkakamaling atakihin ang mga mamamayang sibilyan kasunod ng ulat na may pinakalat ang mga itong bomba sa ilang bahagi ng Mindanao. Ang babala ay ipinalabas ni Presidential Chief of Staff Rigoberto Tiglao kasunod ng detalyadong impormasyon mula sa intelligence community na ang special operation group ng MILF ay may itinanim na mga improvised bomb na hindi para sa mga sundalo kundi sa mga inosenteng sibilyan. Hinamon ng Malaca&amp;ntilde;ang ang MILF na ipakita ang kanilang tapang sa militar sa halip na magpasabog sa mga palengke at paaralan. Inaasahan ng Palasyo na maaagapan agad ng mga militar ang mga balak na ito ng MILF. (Ulat ni Lilia Tolentino)</body>
<link>http://www.philstar.com/Article.aspx?articleId=207415&amp;publicationSubCategoryId=92</link>
</article>
<article>
<title>GMA bibisita sa Mindanao</title>
<author>Lilia Tolentino</author>
<date>
<month>May</month>
<day>24</day>
<year>2003</year>
</date>
<body>Nakatakdang magtungo sa Mindanao sa Lunes si Pangulong Arroyo para magsagawa ng personal na inspeksiyon sa ibinalita sa kanyang matagumpay na opensibang militar sa Central Mindanao, Lanao del Norte at Zamboanga del Norte. Mula sa Amerika ay didiretso ang Pangulo sa Cagayan de Oro para sa command conference. Dito pag-uusapan kung dapat na ngang ihinto ng Pangulo ang punitive attacks sa ilang piling lugar sa Mindanao. Sa ginanap na briefing sa Malaca&amp;ntilde;ang ni AFP Vice Chief of Staff Gen. Rodolfo Garcia, inireport niyang naokupa na ng militar ang pinagkukutaan ni MILF Commander Abdulrahman Macaapar alyas Commander Bravo at Yahyah Lucsadato. Ang mga ito ang lider ng 300 gerilyang lumusob sa Maigo at Kolambugan sa Lanao del Norte noong Abril 24. (Ulat ni Lilia Tolentino)</body>
<link>http://www.philstar.com/Article.aspx?articleId=207420&amp;publicationSubCategoryId=92</link>
</article>
<article>
<title>NDCC nagpalabas ng P2-M sa reconstruction ng 7 eskuwelahan sa Munai</title>
<author>Joy Cantos</author>
<date>
<month>May</month>
<day>24</day>
<year>2003</year>
</date>
<body>Naglaan ang National Disaster Coordinating Council ng P2 milyon para sa rekonstruksiyon at rehabilitasyon ng Munai, Lanao del Norte. Ito ang ipinahayag ni Defense Secretary at NDCC Chairman Angelo Reyes ng magtungo sa National Steel Corp. compound sa Iligan city para saksihan ang pagbabalik-loob sa pamahalaan ng 97 Moro Islamic Liberation Front (MILF) kabilang ang anim na lider ng Bangsamoro Islamic Armed Forces (BIAF). Sinabi ni Reyes na ang inisyal na halaga ay gagamitin para sa pagsasaayos ng pitong eskuwelahan na sinunog ng mga rebeldeng MILF sa Munai. Tiniyak ni Reyes na daragdagan pa ang budget para sa pagtatayong muli ng mga nasunog na schools sa sandaling kapusin ito. Ang 52nd Engineering Brigade ang naatasang magsagawa ng repair sa ilalim ng superbisyon ng mayor ng Munai. Labis na naapektuhan ang Munai sa isinagawang &amp;quot;selective aerial and artillery attacks&amp;quot; ng tropang pamahalaan laban sa &amp;quot;embedded terrorist cells&amp;quot; sa Mindanao bilang bahagi ng punitive offensive laban sa MILF matapos na magtago rito ang mga rebeldeng Muslim. Samantala, tiniyak ng defense chief na magpapatuloy ang military offensive laban sa mga rebeldeng Muslim &amp;quot;until such time that we are convinced that they (MILF) finally get the message that they have to stop their terroristic activities.&amp;quot; (Ulat ni Joy Cantos)</body>
<link>http://www.philstar.com/Article.aspx?articleId=207421&amp;publicationSubCategoryId=92</link>
</article>
<article>
<title>2 bomber timbog</title>
<author>Joy Cantos</author>
<date>
<month>May</month>
<day>25</day>
<year>2003</year>
</date>
<body>Bumagsak sa pinagsanib na elemento ng pulisya at militar ang dalawang pangunahing suspek sa madugong pagpapasabog noong Mayo 10 sa palengke ng Koronadal City, South Cotabato sa isinagawang raid sa Midsayap, North Cotabato nitong Biyernes. Sa isang news conference kahapon sa Camp Crame, inihayag nina PNP Chief Gen. Hermogenes Ebdane at AFP Vice Chief of Staff Gen. Rodolfo Garcia ang pagkakaaresto nina Jonie Mangadta alyas Commander Harabas, umanoy dating miyembro ng Moro Islamic Liberation Front na itinuturong mastermind sa pagpapasabog, at Sindatuc Dimaloloy alyas Taiwan, pawang ng Midsayap, Cotabato. Nasakote ang dalawa sa magkakahiwalay na operasyon sa Barangay Nas at Poblacion-3 sa Midsayap. Ayon kay Ebdane, sina Dimaloloy at Mangadta, kasama ang dalawa pang nakilalang sina Abu Solaiman at Rocky Salindab, ay may standing warrant of arrest sa mga kasong multiple murder at multiple frustrated murder kaugnay sa umanoy partisipasyon nila sa Koronadal bombing. Unang nadakip sa kanyang hideout si Dimaloloy sa Brgy. Nes, Midsayap na nasamsaman rin ng isang bandoleer na may 8 clip ng bala at dalawang camouflage uniform. Nabatid na dakong alas-9 ng umaga nang lusubin ng magkakasanib na operatiba ng 38th Infantry Battalion (IB) ng Phil. Army, 26th Explosives and Ordnance Team, 6th Infantry Division, Criminal Investigation and Detection Group (CIDG) 12 kasama ang mga K-9 dogs ang hideout ni Dimaloloy sa nasabing lugar. Sumunod namang nadakip dakong alas-6 ng gabi sa isang follow-up operations si Mangadta matapos ikanta ni Dimaloloy. Ang dalawa ay nasakote bunsod ng sumbong ng ilang impormante. Magugunita na isang improvised explosive device ang itinanim ng mga suspek sa Jamig Agricultural Supply store sa palengke ng Koronadal noong nakaraang Mayo 10 na ikinasawi ng 9 katao at ikinasugat ng 42 iba pa. Ilang sandali pa, isa na namang bomba ang nadiskubre ng mga awtoridad, gayunman agad itong na-detonate ng mga bomb technicians. (Ulat ni Joy Cantos)</body>
<link>http://www.philstar.com/Article.aspx?articleId=207526&amp;publicationSubCategoryId=92</link>
</article>
<article>
<title>Rigodon sa senado malabo</title>
<author>Rudy Andal</author>
<date>
<month>May</month>
<day>25</day>
<year>2003</year>
</date>
<body>Inamin kahapon ni Sen. Aquilino Pimentel Jr. na walang kakayahan ang oposisyon na isakatuparan ang kudeta sa Senado kapag isinulong nito ang revamp sa chairmanship ng komite bukas. Sinabi ni Pimentel na kulang ang bilang ng minority senators upang mapatalsik si Senate President Franklin Drilon, Senate President Pro-Tempore Juan Flavier at Majority Floor Leader Loren Legarda pero susubukan nilang isulong ang mosyon ni Sen. John Osme&amp;ntilde;a na ireorganisa ang committee chairmanship. Ang mosyon ni Osme&amp;ntilde;a ay bunsod na rin ng ginawang pagtanggi ni Sen. Joker Arroyo, chairman ng blue ribbon committe, na imbestigahan ang pangingikil ng isang abugadong konektado sa Palasyo sa mga may-ari ng PIATCO. Kinuwestiyon din ng oposisyon ang pagiging inutil ng mga komiteng hinahawakan nina Senators Rene Cayetano at Ramon Revilla Sr. Nakahanda rin ang oposisyon na makipag-usap kay Drilon upang hindi na umabot sa plenary debate ang isinusulong nilang pagbabago. (Ulat ni Rudy Andal)</body>
<link>http://www.philstar.com/Article.aspx?articleId=207536&amp;publicationSubCategoryId=92</link>
</article>
<article>
<title>MILF fighters nanghihina na sa gutom</title>
<author>Joy Cantos</author>
<date>
<month>May</month>
<day>25</day>
<year>2003</year>
</date>
<body>Dumaranas na ng matinding gutom at kakapusan sa bala ang mga rebeldeng Moro Islamic Liberation Front (MILF) na target ng punitive operations  ng tropa ng militar sa Central Mindanao, Lanao del Norte at Zamboanga del Norte. Ayon kay Armed Forces of the Philippines (AFP) Vice Chief of Staff at spokesman Lt. Gen. Rodolfo Garcia, dahilan sa epekto ng panlulupaypay ng mga rebeldeng MILF na pinamumunuan nina Commander Bravo at Yahyah Lucsadato ay inaasahang susuko na sa pamahalaan ang malaking puwersa ng grupo sa susunod na mga araw. Una rito, kinumpirma ng ilang mga opisyal ng militar na marami na sa mga rebelde ang nagparating ng kanilang surrender feelers kaysa magtiis ng gutom at mamatay sa labanan. Nabatid na dahilan sa patuloy na pambobomba sa guerilla base ng MILF ay malaking bilang na ng mga tauhan ng mga field commanders ng separatistang rebelde ang nagdesisyong kumalas sa kilusan at patunay nito ay ang pagsuko ng 97 nilang kasamahan sa pamahalaan sa Iligan City kamakailan. Sa kasalukuyan ay mahigpit na kinokordon ng militar ang mga baybaying dagat sa ibat-ibang bahagi ng Mindanao upang mapigilan ang posibleng pagtakas ng mga rebeldeng MILF. &amp;quot;Binabantayan nating mabuti ang kanilang mga escape routes at malamang na sa mga coastal areas sila magdaan,&amp;quot; pahayag ni Garcia. Ayon naman kay Navy Chief Vice Admiral Ernesto de Leon na sinelyuhan na rin ng kaniyang mga tauhan ang mga baybaying dagat ng Maguindanao, Lanao del Norte at Zamboanga del Norte upang harangin ang mga nagsisitakas na rebelde. Magugunita na ang punitive operations  ay ipinag-utos ni Pangulong Arroyo matapos na mapundi sa walang puknat na pag-atake ng MILF partikular na laban sa mga inosenteng sibilyan. (Ulat ni Joy Cantos)</body>
<link>http://www.philstar.com/Article.aspx?articleId=207542&amp;publicationSubCategoryId=92</link>
</article>
<article>
<title>Viva Hot Babes hindi kagandahan  Joker at Barbers</title>
<author>Rudy Andal</author>
<date>
<month>May</month>
<day>25</day>
<year>2003</year>
</date>
<body>Kung maraming kalalakihan ang nag-init sa mga miyembro ng Viva Hot Babes, hindi naman nakapasa sa panlasa ng mga senador ang alindog ng walong sexy stars. Lantarang sinabi nina Senators Joker Arroyo at Robert Barbers na hindi pala kagandahan ang mga Hot Babes stars ng magtungo ang mga ito sa kanilang tanggapan nitong nagdaang linggo. Ayon sa dalawang senador, napuno lang umano ng make-up ang mukha ng mga starlet kung kaya nagkaroon ito ng dating sa publiko lalo na sa mga kalalakihan. &amp;quot;Mas maganda pa si Joy,&amp;quot; sabi ni Sen. Arroyo na ang tinutukoy ay ang staff ni Sen. Francis Pangilinan na siyang kasintahan ngayon ni Tarlac Rep. Noynoy Aquino. Matatandaan na nagtungo sa senado ang mga miyembro ng Viva Hot Babes upang palagdaan ang Optical Media bill na naglalayong putulin ang piracy ng CD, VCD at DVD sa bansa. Inamin pa ni Arroyo na napilitan siyang pirmahan ang nasabing panukala dahil sa ayaw naman niyang mapahiya ang Hot Babes sa harap ng media. Ang Viva Hot Babes ay kinabibilangan nina Maui Taylor, Katya Santos, Andrea del Rosario, Hazel Cabrera, Jen Rosendhal, Myles Hernandez, Gwen Garci at Kristine Jaca. (Ulat ni Rudy Andal)</body>
<link>http://www.philstar.com/Article.aspx?articleId=207548&amp;publicationSubCategoryId=92</link>
</article>
<article>
<title>Gringo binalaan si GMA sa PPA</title>
<author>Rudy Andal</author>
<date>
<month>May</month>
<day>25</day>
<year>2003</year>
</date>
<body>Mahigpit na binalaan ni Senador Gregorio &amp;quot;Gringo&amp;quot; Honasan si Pangulong Arroyo na mag-aalsa ang taumbayan kapag hindi tuluyang naalis ang power purchased adjustment (PPA) na ilang taon ding nagpahirap sa mga consumer. Ayon kay Honasan, sa kabila ng pinal na desisyon ng Korte Suprema na ibalik ng Meralco ang sobrang nasingil nito sa mga consumer sa pamamagitan ng PPA ay wala pa ring katiyakang tuluyang maaalis ito sa mga bayarin ng konsumo ng kuryente. &amp;quot;Kung hindi mapasunod ng Pangulo ang Meralco, mananagot siya sa taumbayan na matagal nang nagtitiis sa pagbabayad sa di-makatarungang PPA,&amp;quot; wika ng senador. Pinuna ni Honasan na ang patuloy na pagbabayad ng mga consumer sa PPA ay lalong nagbubulid sa kanila sa kahirapan. Idinagdag ng vice presidentiable mula sa Bicol na dapat lamang magkaroon ng renegosasyon sa mga kontratang pinasok ng Meralco at maging &amp;quot;transparent&amp;quot; ito sa mga consumer. Anya, dahil sa mataas na presyo ng kuryente sa Pilipinas ay isa ito sa mga dahilan kung bakit matamlay ang negosyo sa bansa. Ang Pilipinas ay isa sa may pinakamataas na electric rates sa buong Asya. Sa kanyang National Recovery Program (NRP), sinabi ni Honasan na bagamat inihayag ng administrasyong Arroyo na umangat ang gross domestic product ng 4.6 porsiyento at ang gross national product ng 5.2 porsiyento, hindi naman mararamdaman ang mga ito ng ordinaryong mamamayan. Libu-libong katao, kabilang na ang mga kasapi ng Philippine Guardians Brotherhood Inc., ang nagpahayag ng pagtangkilik sa NRP nang ilunsad ito kamakailan sa Plaza Mirnada, Quiapo, Maynila. Ang NRP ay ang blueprint na binalangkas ni Honasan para sa pagsakatuparan ng isang tunay na demokratiko, makatarungan at masaganang Pilipinas. (Ulat ni Rudy Andal)</body>
<link>http://www.philstar.com/Article.aspx?articleId=207554&amp;publicationSubCategoryId=92</link>
</article>
<article>
<title>GMA di takot bumisita sa Mindanao</title>
<author>Lilia Tolentino</author>
<date>
<month>May</month>
<day>25</day>
<year>2003</year>
</date>
<body>Hindi natatakot si Pangulong Arroyo na magtungo sa Mindanao para tayahin ang sitwasyon sa rehiyon sa kabila ng bantang pagpapasabog uli ng bomba ng mga rebeldeng MILF. Ayon kay Presidential Chief of Staff Rigoberto Tiglao, ang ganitong panganib ay kaakibat na ng pagganap ng tungkulin ng Pangulo at hindi siya maduduwag na magpunta sa Mindanao dahil lang sa ganitong mga banta. Sinabi rin ni Tiglao sa phone patch interview kahapon na kung itinatanggi man ni MILF spokesman Eid Kabalu ang natuklasang pagtatanim ng mga bomba sa ilang lugar sa Mindanao, mayroon anyang sapat na ebidensiyang nakalap ukol dito ang intelligence community. Binalaan ni Tiglao ang MILF laban sa planong ito dahil kung may mangyayaring masama sa mga inosenteng sibilyan lalo lang madidiin ang MILF bilang isang grupong terorista. Ang Pangulo ay nakatakdang lumipad patungong Cagayan de Oro bukas para magpatawag ng joint command conference ang AFP at PNP. Maghapon siyang mananatili sa Mindanao sa Lunes pero babalik doon para sa serye ng paglulunsad ng ibat ibang programang mag-aangat sa buhay ng mahihirap sa Mindanao mula Hunyo 10-17. (Ulat ni Lilia Tolentino)</body>
<link>http://www.philstar.com/Article.aspx?articleId=207560&amp;publicationSubCategoryId=92</link>
</article>
<article>
<title>GMA target ng MILF rebels</title>
<author>Lilia Tolentino</author>
<date>
<month>May</month>
<day>26</day>
<year>2003</year>
</date>
<body>Nakaumang ngayon ang pag-atake ng Moro Islamic Liberation Front (MILF) kay Presidente Gloria Macapagal-Arroyo na inaasahang darating ngayon sa Mindanao para pulungin ang mga opisyal ng Armed Forces of the Philippines (AFP) at Phil. National Police (PNP). Dahil dito, mahigpit na seguridad ang ipagkakaloob sa Pangulo sa pagtungo niya ngayong araw sa Mindanao. Inihayag ni AFP Vice Chief of Staff Lt. Gen. Rodolfo Garcia na hihigpitan nila ang seguridad ng Pangulo sa kabila ng pagkakaaresto sa dalawang hinihinalang sangkot sa pambobomba sa Koronadal City, South Cotabato noong Mayo 10. Nauna rito ay tumanggap ang Malaca&amp;ntilde;ang ng intelligence report na nagsasabing ang mga nabulabog na miyembro ng MILF sa ginagawang pagtugis ng militar ay may planong magpasabog ng bomba sa ilang lugar na ang maaapektuhan ay sibilyan pati na sa mga lugar na pupuntahan ng Pangulo. Ang pagbisita ng Pangulo sa Mindanao, isang araw pagkadating nito sa Estados Unidos ay nagpapakita lamang na ang pangunahing pansin niya ay nakatuon sa pagsusulong ng kaunlaran sa Mindanao, ayon kay Presidential Chief of Staff Rogiberto Tiglao. Taliwas aniya ito sa bintang ng isang taga-Mindanao na tulad ni Senador Aquilino Pimentel Jr. na maaga nang namumulitika, sa gagawin ng Pangulo sa pagbisita niya sa Mindanao. Kabilang sa mga nakatakdang bisitahin ngayon ng Pangulo bukod sa Cagayan de Oro ay ang Tubod sa Lanao del Norte at Davao City. Pinasinungalingan din ni Tiglao ang pahayag ni Pimentel na 318,000 mga sibilyan ang nagsilikas sa kanilang mga tahanan bunga ng inilunsad na selective punitive action sa mga lugar na hinihinalang pinagtataguan ng mga tinutugis na armadong kriminal at terorista sa Timog. Ayon kay Tiglao, 3,500 na katao lamang ang nagsilikas kung kayat mali ang impormasyong nakakarating sa Senador. Sinabi ni Pimentel na lubhang magastos ang resulta ng ginagawang opensibang militar sa Lanao, Cotabato at Zamboanga del Norte. Hinihingi ni Pimentel sa Pangulo na ipatigil na ang opensibang militar dahil sa hinala nitong inilunsad lamang ito para makalikha ng magandang impresyon sa kanyang pagbisita sa Washington. (Ulat ni Lilia Tolentino)</body>
<link>http://www.philstar.com/Article.aspx?articleId=207665&amp;publicationSubCategoryId=92</link>
</article>
<article>
<title>'Baril Palit Pera Programa' iminungkahi</title>
<author>Rudy Andal</author>
<date>
<month>May</month>
<day>26</day>
<year>2003</year>
</date>
<body>Upang makakalap ng tinatayang dalawang milyong loose firearms sa Pilipinas na nagiging &amp;quot;Wild,Wild West of Asia&amp;quot;, iminungkahi ni Senador Ralph Recto ang pagpapatupad ng isang &amp;quot;Baril Palit Pera Program&amp;quot;. Ayon kay Recto, mas marapat na simulan ang nasabing programa sa Mindanao bilang paraan upang maawat ang armadong rebelyon ng mga Muslim laban sa pamahalaan. Ang pagbili ng mga di lisensiyadong baril sa mga Muslim area ay makakatulong sa kalagayang pangseguridad sa nasabing lugar at ang pagdadala ng armas ay bahagi na umano ng kultura. Binigyan diin ni Recto na sa kabila ng giyera at mga kasunduang pangkapayapaan ay palaging problema na lamang sa ilang bahagi ng Mindanao ang seguridad dahil sa loose firearms. Ipinunto pa niya na may kontribusyon ang pagkakaroon ng mga armas katapat ng rebel rhetoric sa pagsulputan ng mga lost commands at breakway groups ng Moro Islamic Liberation Front (MILF) at Moro National Liberation Front (MNLF). Maaari umanong kunin ang pondo para sa nasabing programa mula sa National Unification Fund na bahagi ng pambansang budget ngayong taon gayundin ang ilang natira sa budget ng militar. (Ulat ni Rudy Andal)</body>
<link>http://www.philstar.com/Article.aspx?articleId=207675&amp;publicationSubCategoryId=92</link>
</article>
<article>
<title>Seguridad sa Spratlys hinigpitan</title>
<author>Joy Cantos</author>
<date>
<month>May</month>
<day>26</day>
<year>2003</year>
</date>
<body>Mistulang nagpapaligsahan ang ilan sa mga bansang nag-aagawan sa pag-aangkin sa Spratly Group of Islands matapos na palakasin pa ng mga ito ang pagbabantay sa kanilang mga istraktura sa South China Sea. Dahil dito, iniutos ni Defense Sec. Angelo Reyes sa Philippine Air Force (PAF) at Phil. Navy (PN) na paigtingin pa ang pagmomonitor sa nasabing isla na inaangkin rin ng Pilipinas. Sinabi ni Reyes na bagaman dumagsa ang mga nagbabantay na itinalaga ng mga nag-aagawang bansa gaya ng Malaysia, Vietnam, Brunei, Taiwan at China sa Spratly ay kinumpirma naman nito na walang mga bagong istraktura na itinayo doon. Ang Pilipinas ay umookupa ng siyam na pangunahing isla sa teritoryo ng Spratly na kilala rin bilang Kalayaan Islands Group at nakatalaga rito para magbantay ang mga tauhan ng PN. Samantalang ang China at Vietnam ay umookupa ng malaking bahagi ng mga isla sa Spratly. Magugunita na nakipagkasundo si Reyes sa limang bansang nabanggit para sa status quo sa nasabing isla na pinaniniwalanang mayaman sa depositong mineral at langis. &amp;quot;It is a landmark but a non-binding agreement and of course it is expected not to do any provocative or acts would not be consistent with that code of conduct,&amp;quot; ani Reyes. (Ulat ni Joy Cantos)</body>
<link>http://www.philstar.com/Article.aspx?articleId=207681&amp;publicationSubCategoryId=92</link>
</article>
<article>
<title>5 ahensya ng gobyerno na napeke ng kita hiling imbestigahan</title>
<author>Rudy Andal</author>
<date>
<month>May</month>
<day>26</day>
<year>2003</year>
</date>
<body>Hiniling kahapon ni Senador Tessie Aquino-Oreta sa Malaca&amp;ntilde;ang na imbestigahan ang diumanoy ginawang understatement o kulang sa pagdedeklara ng kita ng ilang ahensya ng pamahalaan na aniyay aabot sa P9 bilyon. Binigyan diin ng mambabatas na kung mapapatunayang sinadya ang mga understatement ay maaaring kasuhan ng falsification of public documents ang mga opisyal na responsable dito at mahaharap sa parusang 10 taong pagkakakulong. Kabilang sa mga ahensyang pinaghihinalaang nandoktor ng kanilang kita ay ang Bureau of Treasury, National Telecommunications Commission, Bureau of Immigration, Securities and Exchange Commission at Land Registration Authority. Ipinaliwanag pa ni Oreta na ang hindi pagdedeklara ng tamang kita ay masamang epekto sa budget ng gobyerno at sa pagsasagawa ng patakaran sa pagbubuwis. Dahil aniya sa understatement ng ilang ahensya ay maaaring ordinaryong mamamayan ang maapektuhan dahil pinapatawan sila ng sari-saring bagong buwis ng Department of Finance. (Ulat ni Rudy Andal)</body>
<link>http://www.philstar.com/Article.aspx?articleId=207687&amp;publicationSubCategoryId=92</link>
</article>
<article>
<title>Anomalya sa Napolcom umakyat na sa CA</title>
<author>Grace A. dela Cruz</author>
<date>
<month>May</month>
<day>26</day>
<year>2003</year>
</date>
<body>Nakarating na sa Court of Appeals ang mga katiwaliang nagaganap sa promosyon ng mga opisyal sa National Police Commission (Napolcom). Ito ay matapos na kuwestyonin sa Appellate Court ng isang Police Major ang promosyon ni Western Police District Supt. Elmer Jamias kasama ang tatlong iba pa noong Agosto 1998 at ang naunang pagtataas ng ranggo kay Police Supt. Agripino Javier ng San Fancisco, San Antonio, Nueva Ecija kasama ang anim pang miyembro ng kapulisan noong Hunyo 1998. Batay sa nakasaad sa 8-pahinang sagot ni Chief Insp. Jonathan Ablang sa komento ng Napolcom. Kinondena nito na talamak na ang pinaiiral na &amp;quot;bata-bata system&amp;quot; na aniya ay hadlang sa pagkakaloob ng promosyon sa mga karapat-dapat sa kanilang hanay. Ayon kay Ablang, misleading ang dahilan ng Napolcom nang tanggihan ng ahensya ang kanyang kahilingan na maitaas siya sa ranggo. Tinukoy nito na 19 -araw makaraan niyang ihain ang request for rank adjustment noong Hunyo, 1998 ay nagpalabas ng isang resolusyon (98-171) ang Napolcom na nagsasaad ng opisyal na pagkakaluklok bilang Police Supt. ni Javier at anim pang pulis. Aniya, kasunod nito ay isa pang resolusyon (98-188) ang ipinalabas noong Agosto 9, 1998 na nag-aatas naman ng pagtaas ng ranggo ni Jamias bilang Police Supt. na binansagang &amp;quot;Barako ng Maynila&amp;quot;. Iginiit ni Ablang na hindi nararapat na gawing batayan ng Napolcomna nasa karapatan nito kung sino ang kanilang iluklok sa posisyon dahil hindi naman siya humihingi ng appointment kundi isang adjustment sa kanyang ranggo, alinsunod na rin sa itinatadhana ng batas sa promotion of any police officer na nasa kamay ng nasabing ahensya ng pamahalaan. (Ulat ni Grace A. dela Cruz)</body>
<link>http://www.philstar.com/Article.aspx?articleId=207693&amp;publicationSubCategoryId=92</link>
</article>
<article>
<title>GMA inis na; sibakan tiniyak</title>
<author>Lilia Tolentino</author>
<date>
<month>May</month>
<day>27</day>
<year>2003</year>
</date>
<body>Tiniyak kahapon ni Pangulong Arroyo na sisibakin ang mga Maritime officials na mapapatunayang nagkasala sa salpukan ng Super Ferry 12 at M/V San Nicolas kamakalawa na ikinasawi ng may 25 katao habang 182 ang nasagip. &amp;quot;Heads must roll,&amp;quot; sabi ng Pangulo sa isang panayam at binigyang diin na hindi na dapat maulit ang ganoong trahedya. Tinakdaan ng Pangulo ng palugit na 15 araw ang mga opisyal ng Maritime para magsumite sa kanya ng detalyadong report hinggil sa insidente. Sa isang direktibang ipinalabas ng Pangulo, inutusan niya ang mga opisyal ng Maritime na busisiing mabuti kung ano ang pinagmulan ng pagsasalpukan ng dalawang barko at tukuyin kung sino ang dapat managot sa naganap na trahedya at bayaran ng makatarungan ang lahat na apektadong pasahero. &amp;quot;Akoy nayayamot na sa nangyaring banggaan ng barko at nakikiramay ako sa pamilya ng mga nasawi sa trahedya. Id like to issue a warning to our maritime authorities about strict enforcement of navigation rules and fitnes of pilots of commercial vessels. This perennial accidents can and must be stopped,&amp;quot; pahayag ng Pangulo. &amp;quot;We must make punitive measures so that this wont happen again. This is another black eye in the maritime safety and is ironic because sea transport is a fundamental aspect of the economy,&amp;quot; pahayag pa ng Presidente. Sinabi ng Pangulo na ang mabisang pamamahala ay nakasalalay din sa paghahatid ng mahusay na paglilingkod sa taong bayan tulad ng pagkakaloob ng kaligtasan sa biyahe.(Ulat ni Lilia Tolentino)</body>
<link>http://www.philstar.com/Article.aspx?articleId=207787&amp;publicationSubCategoryId=92</link>
</article>
<article>
<title>4 Pinoy seaman patay sa nasunog na barko</title>
<author>Jhay Mejias</author>
<date>
<month>May</month>
<day>27</day>
<year>2003</year>
</date>
<body>Apat na Pinoy seaman ang namatay habang 17 crew members ang malubhang nasugatan kabilang ang 7 Pinoy matapos masunog ang Norway cruise ship sa Port of Miami, Florida habang naglalakbay sa karagatan ng Miami noong Linggo ng madaling araw. Sa inisyal na ulat na nakarating sa tanggapan ni OWWA Administrator Virgilio Angelo, nagkaroon ng steel leak sa boiler room ng Norway cruise ship na naging dahilan upang malamon ng apoy ang 1,035 foot ship na nabanggit na mayroong 2,135 pasahero at 911 crew na karamihan ay pawang mga Filipino. Kinilala ang apat na Pinoy seaman na namatay na sina Ricardo Rosal, Ramil Bernal, Candido Valenzuela at Rene Villanueva. Kritikal naman sina Marie John Bautista at Ramil Villarasis. Samantala sugatan sina Raymond Luvino, Reynaldo Marcelino, Paul Peralta, Ronaldo Tejero at isa pang hindi nakuha ang pangalan. (Ulat ni Jhay Mejias)</body>
<link>http://www.philstar.com/Article.aspx?articleId=207797&amp;publicationSubCategoryId=92</link>
</article>
<article>
<title>Anti-Trafficking in Persons Act batas na</title>
<author>Lilia Tolentino</author>
<date>
<month>May</month>
<day>27</day>
<year>2003</year>
</date>
<body>Isa na ngayong krimen na may mabigat na parusa ang pagkalap ng mga bata at kababaihan para isadlak sa prostitusyon, puwersahang trabaho, pang-aalipin at walang pahintulot na pag-aalis at pagbebenta ng mga bahagi ng katawan ng isang tao sa ilalim ng Anti-Trafficking in Persons Act of 2003 na nilagdaan kahapon ni Pangulong Arroyo. Ayon sa Pangulo, ang pagpapatibay ng batas na ito ay isang babala sa mga magsasamantala sa mga bata at kababaihan para sila kumita. Hindi lang lalapatan ng parusa ang mga sangkot sa pagbebenta ng mga bata at kababaihan kundi maging ang mga taong magbabayad sa mga ito para isadlak sila sa prostitusyon at iba pang imoral na gawin. Habambuhay na pagkabilanggo ang ipapataw sa sinumang mapapatunayang sangkot sa pagsasadlak sa mga bata sa prostitusyon, may pahintulot ng biktima o wala at multang P5 milyon. Ganito ring parusa ang ipapataw sa trafficker kung ang babaeng ibinulid nila sa prostitusyon ay nagkaroon ng AIDS at namatay at kung ang nagkasala ay may relasyon sa biktima o miyembro ng ahensiyang tagapagpatupad ng batas. Ang mga nagbayad o kostumer naman ng babaeng isinadlak sa prostitusyon ay papatawan ng pagkabilanggong anim na buwan at multang P50,000. (Ulat ni Lilia Tolentino)</body>
<link>http://www.philstar.com/Article.aspx?articleId=207804&amp;publicationSubCategoryId=92</link>
</article>
<article>
<title>Discount sa mga estudyante</title>
<author>Malou Escudero</author>
<date>
<month>May</month>
<day>27</day>
<year>2003</year>
</date>
<body>Upang mabigyan ng discount priveleges ang mga estudyante bago magbukas ang klase sa Hunyo 16, nanawagan kahapon si Ilocos Norte Rep. Imee Marcos sa Department of Education (DepEd) na makipagtulungan sa mga business establishments at magpalabas ng discount card na 25 porsiyento sa mga food chains, school supplies, bookstore, pasahe, cellular, internet, phone cards at mga cultural presentation entrance fees. Ang panawagan ay bunsod na rin ng taun-taong pagtaas ng matrikula at napipintong pagtaas ng pamasahe bunsod ng hindi mapigilang pagbulusok ng presyo ng mga produktong petrolyo. Sinabi ni Marcos na mayroong obligasyon ang pamahalaan sa mga estudyante na tulungan sila sa anumang pangangailangan nila sa kanilang pag-aaral. Malaking katipiran aniya para sa mga magulang ang pagbibigay ng 25% discount ng ibat ibang establishments. Makakatipid sila ng mula P1 hanggang P5 sa pamasahe pa lamang. Bukod sa pamasahe sa jeep, dapat din aniyang mabigyan ng discount ang mga estudyante sa mga FX, PNR trains, MRT, LRT at mga commercial airlines. Mahalaga aniyang makipagtulungan ang mga negosyante sa panahong malaki ang ginagastos na salapi ng mga estudyante partikular iyong mga nasa kolehiyo. (Ulat ni Malou Escudero)</body>
<link>http://www.philstar.com/Article.aspx?articleId=207810&amp;publicationSubCategoryId=92</link>
</article>
<article>
<title>Pusang carrier ng SARS pinababantayan</title>
<author>Malou Escudero</author>
<date>
<month>May</month>
<day>27</day>
<year>2003</year>
</date>
<body>Upang masigurong hindi na magkakaroon ng kaso ng SARS sa Pilipinas, hiniling kahapon ng isang solon sa mga quarantine authorities na ipagbawal ang pagpasok sa bansa ng &amp;quot;civet cat&amp;quot; na pinaniniwalaang pinagmulan ng nakamamatay na sakit. Ayon kay Negros Occidental Rep. Apolinario Lozada, chairman ng House committee on foreign affairs, kinumpirma ng mga medical scientist na ang civet cat na ikalawa sa pinaka-popular na exotic animal na kinakain sa China at Hong Kong ay mayroong SARS virus na maaari nilang isalin sa mga tao. Base sa ulat, ang civet cat na ikinokonsiderang endangered species ng Chinese government ay ilegal na ipinagbibili ng mga tiwaling negosyante dahil mahal ang karne nito. Sinabi ni Lozada na dapat bantayan ng mga quarantine officers ang mga entry points ng bansa dahil sa posibilidad na may mga taong mahilig sa exotic food ng karne ng civet cat sa Pilipinas. Posible ring may mga Chinese nationals sa Pilipinas ang nag-iimport ng karne ng &amp;quot;civet cat.&amp;quot; Hanggat hindi anya natitiyak na hindi na muling aatake ang SARS virus sa bansa ay hindi dapat maging maluwag ang mga quarantine officers. (Ulat ni Malou Escudero)</body>
<link>http://www.philstar.com/Article.aspx?articleId=207816&amp;publicationSubCategoryId=92</link>
</article>
<article>
<title>Parents pinapa-exempt sa trabaho sa Hunyo 9-11 para sa SARS seminars</title>
<author>Malou Escudero</author>
<date>
<month>May</month>
<day>27</day>
<year>2003</year>
</date>
<body>Nanawagan kahapon ang mga mambabatas sa Mababang Kapulungan ng Kongreso sa Malaca&amp;ntilde;ang na ideklarang exempted sa trabaho mula Hunyo 9-11 ang mga magulang na may nag-aaral na anak upang dumalo sa Severe Acute Respiratory Syndrome (SARS) seminars. Naniniwala ang mga kongresista na hindi magiging epektibo ang ipatutupad na seminars simula Hunyo 9-11 kung hindi naman makakadalo ang mga magulang dahil sa kanilang trabaho. Kahit na idineklarang SARS free ng World Health Organizations ang Pilipinas, wala pa ring katiyakan na hindi na makakapasok ang nakamamatay na sakit sa bansa. Mahalaga aniya na malaman ng mga magulang ang precautionary measures na dapat nilang gawin upang walang maging carrier ng SARS sa kanilang pamilya. Hindi na rin umano kailangan pang ideklara ng Malaca&amp;ntilde;ang na non-working days ang Hunyo 9-11 dahil ang mga magulang lamang na may nag-aaral na anak ang exempted sa trabaho. (Ulat ni Malou Escudero)</body>
<link>http://www.philstar.com/Article.aspx?articleId=207822&amp;publicationSubCategoryId=92</link>
</article>
<article>
<title>6 patay kay Chedeng</title>
<author>Joy Cantos at Angie dela Cruz</author>
<date>
<month>May</month>
<day>28</day>
<year>2003</year>
</date>
<body>Anim katao na ang nasawi habang anim iba pa ang nasugatan sa paghagupit ng malakas na buhos ng ulan na may kalakip na malakas na hanging dulot ng bagyong Chedeng sa ibat ibang bahagi ng Luzon. Sa report na nakarating kahapon kay National Disaster Coordinating Council (NDCC) executive director ret. Major Melchor Rosales, kinilala ang mga nasawing sina Juan Ibanez, 2-anyos na nalunod sa Bayugo, Meycauyan, Bulacan kahapon bandang alas-10 ng umaga; Catherine Molina, 18 anyos at dalawang buwang buntis na natabunan ng lupa sa landslide sa Itogon, Benguet; Arthur Sinogat, 40, at Virgie Salud, 47, na nabagsakan ng puno ang sinasakyan nilang owner-type jeep sa Sta. Barbara, Pangasinan kahapon ng alas-8:30 ng umaga; Jefferson Llagas, 7 buwang sanggol at Angelica Llagas na namatay naman sa naganap na landslide sa Brgy. Dolores, Taytay, Rizal kamakalawa. Dalawa rin ang nasugatan sa landslide na sina Imelda Llagas, 21, ina ng mga nasawi at Ana Fe Calingan, 4. Kapwa sila nakaratay ngayon sa Taytay Emergency Hospital. Isa pang sugatan ay si Alvin de Leon, 35, na kritikal ang kondisyon. Kasama niya sina Sinogat at Salud sa jeep. Tatlo pang sugatan ay sina Benedict Generosa, 25; Maritess Terry, 19 at Jerry Terry, 24, pawang empleyado ng DENR sa Benguet. Kaugnay nito, dalawang bahay na malapit sa creek sa Taytay, Rizal ang tuluyang napinsala habang tatlong iba pa ang bahagyang napinsala. Lima katao naman ang nasagip ng mga rescue personnel mula sa tuluyang kapahamakan matapos na umakyat hanggang 6 talampakan ang taas ng tubig-baha sa Sto. Nino Leyte shrine sa Diliman, Quezon City. Umabot naman sa 610 pamilya ang apektado ng malawakang pagbaha sa Valenzuela City, habang isinara naman ang Tumana bridge sa Marikina City simula alas-10:30 ng gabi nitong Lunes matapos na tumaas sa 13.9 metro ang water level. Samantala, mahigpit na binabantayan ang mga ilog ng Sinocalin, Tarlac at Camiling sa hilaga at gitnang Luzon. Sa sandaling umapaw ang tubig sa Sinocalin river ay tiyak na maaapektuhan ang mga mababang lugar ng Sta. Barbara, Calasiao, Dagupan City at Urdaneta City sa Pangasinan. Malaki naman ang banta ng pag-apaw ng tubig sa Tarlac at Camiling river sa mga mababang lugar sa Camiling, San Celemente, Sta. Ignacio, Moncada, Gerona, Paniqui ar Tarlac City sa lalawigan ng Tarlac. Nabatid na unti-unti nang tumataas ang tubig sa tatlong nabanggit na ilog kaya inalerto ng NDCC ang mga pamilyang naninirahan dito. Pinakagrabeng tinamaan ng bagyong Chedeng ang lalawigan ng Bulacan matapos na lumubog sa isa hanggang apat na talampakang tubig-baha ang may 22 barangay sa apat na bayan ng lalawigan - Marilao, Meycauayan, Balagtas at Obando. Sa report ng NDCC, inilikas ang daan-daang pamilya na naninirahan sa mga lugar na ito. Metro binaha Lumubog sa tubig baha ang ilang bahagi ng Metro Manila at pansamantalang sinuspinde ang pasok sa mga tanggapan ng gobyerno. Ilang commuters din ang na-stranded sa mga lansangan dahil hindi na bumiyahe ang mga pampasaherong sasakyan. Apektado ng baha ang mga lugar sa Maynila, Makati City, Pasay City, Quezon City, Taguig, Pateros, Muntinlupa, Las Pi&amp;ntilde;as, Mandaluyong, Pasig City, habang mataas ang tubig sa Caloocan, Malabon, Navotas at Valenzuela. Ipinag-utos na ni NDCC Chairman at Defense Secretary Angelo Reyes ang pagdidispatsa ng mga military trucks at watercrafts para tumulong sa rescue at relief operations sa mga residenteng naapektuhan ng bagyo, Naka-standby rin ang mga fire trucks, ambulansiya at medical teams ng AFP para tumulong sa mga sinalanta ng bagyo. (Ulat nina Joy Cantos at Angie dela Cruz)</body>
<link>http://www.philstar.com/Article.aspx?articleId=207907&amp;publicationSubCategoryId=92</link>
</article>
<article>
<title>'Chedeng' nagbabanta sa Pangasinan</title>
<author>Lilia Tolentino/Lordeth Bonilla</author>
<date>
<month>May</month>
<day>28</day>
<year>2003</year>
</date>
<body>Lumakas ang bagyong Chedeng at patuloy na nagbabanta sa Pangasinan. Ang mata ni Chedeng ay namataan ng PAGASA kahapon ng alas-10 ng umaga sa layong 70 kilometro kanluran ng Dagupan City taglay ang pinakamalakas na hanging 105 kilometro bawat oras malapit sa gitna at may pagbugso hanggang 130 kilometro bawat oras. Ngayong umaga, si Chedeng ay inaasahang nasa layong 120 kilometro ng hilaga ng Casiguran, Aurora. Patuloy na nakataas ang babala ng bagyo bilang 3 sa buong Pangasinan, La Union at Ilocos Sur habang signal number 2 sa buong Ilocos Norte, Abra, Benguet, Mt. Province, Ifugao, Nueva Vizcaya, Nueva Ecja, Tarlac at Zambales. Signal number 1 naman sa nalalabing bahagi ng Northern at Central Luzon. (Ulat nina Lilia Tolentino/Lordeth Bonilla)</body>
<link>http://www.philstar.com/Article.aspx?articleId=207918&amp;publicationSubCategoryId=92</link>
</article>
<article>
<title>Trahedya sa dagat: 30 pasahero pa nawawala</title>
<author></author>
<date>
<month>May</month>
<day>28</day>
<year>2003</year>
</date>
<body>Nilinaw kahapon ni Philippine Coast Guard (PCG) Commander Vice Admiral Reuben Lista na 30 pang pasahero nang lumubog na M/V San Nicolas ang nawawala subalit lumilitaw na 12 lamang sa naturang bilang ang nasa manipesto. Itoy matapos magsulputan ang mga kamag-anak ng nawawalang pasahero sa kanyang tanggapan at kumpirmahin ng mga kapwa pasahero na nawawala din ang kanilang kasama at wala sa talaan ng nailigtas at nakuhang mga bangkay. Samantala, sinibak ni Lista ang head ng kanyang station commander sa Coron, Palawan matapos makalusot ang 18 pasahero na wala sa manipesto. Iimbestigahan din si Chief Petty Officer Romeo Magallado kung bakit nagawang makasakay ng 18 nang hindi nagpaparehistro. Samantala, sinabi ni Lista na gagamitin sa Marine Board Inquiry ang mga nakalap na salaysay ng mga pasaherong nakasaksi sa pangyayari. Mas dapat anyang asahan ang mga pahayag ng mga biktima kaysa mga opisyal at crew ng dalawang barkong sangkot sa banggan. Nagtuturuan na ang mga opisyal at crew ng Super Ferry 12 at M/V San Nicolas kung alin sa dalawang barko ang bumangga. Kasabay nito, pinabulaanan ni Lista na tumigil na ang isinasagawang search and retrieval operations. Kahit anya masama ang panahon, &amp;quot;round-the-clock&amp;quot; ang ginagawang paghahanap sa mga bangkay.</body>
<link>http://www.philstar.com/Article.aspx?articleId=207924&amp;publicationSubCategoryId=92</link>
</article>
<article>
<title>Mechanics para sa refund ng Meralco dapat ipalathala</title>
<author>Malou Rongalerios-Escudero</author>
<date>
<month>May</month>
<day>28</day>
<year>2003</year>
</date>
<body>Hiniling kahapon ni Bayan Muna Rep. Crispin Beltran sa Meralco na ipalathala sa mga pahayagan at ipalabas na kaagad ang mechanics ng refund upang hindi malito ang mga electric consumers. Sinabi ni Beltran na karapatan ng mga mamamayan na malaman kung paano nila makukuha ang sobrang siningil ng Meralco. Nangako ang Meralco na bago dumating ang Hunyo 4, 2003 ay ipatutupad nila ang Phase 1 sa pagre-refund ng kanilang sobrang kinolekta sa taumbayan. Makakasama sa Phase 1 ang residential at general services (GRS) customers na may active accounts at kumukonsumo nang hindi tataas sa 100 kwh base sa April 2003 bills. Sa ngayon ay may 1,359,048 costumers ang makakasama sa nasabing kategorya. Bawat isa sa nasabing mga electric consumers ay makakatanggap ng one-time, full time refund na P956.86. Ang mga electric consumers ay bibigyan lamang ng tatlong araw upang makuha ang kanilang cash refund. Pero ang hindi nakakakuha ng kanilang refund ay magkakaroon ng kabawasan sa kanilang mga future electric bills. Idinagdag ni Beltran na mas makabubuti pa rin kung ipalathala ng Meralco ang mga schedule ng refund upang hindi malito ang mga mamamayan at maiwasan ang mahabang pila sa mga outlets ng Meralco. Hindi rin aniya makatuwiran ang pagpapatupad ng tatlong araw na limitasyon para sa pagkuha ng refund dahil siguradong dadagsa ang mga electric consumers sa mga opisina ng Meralco. (Ulat nina Malou Rongalerios-Escudero)</body>
<link>http://www.philstar.com/Article.aspx?articleId=207930&amp;publicationSubCategoryId=92</link>
</article>
<article>
<title>MILF humirit ng ceasefire</title>
<author>Joy Cantos at Malou Escudero</author>
<date>
<month>May</month>
<day>29</day>
<year>2003</year>
</date>
<body>Ceasefire! Ito ang mariing idineklara kahapon ng liderato ng Moro Islamic Liberation Front (MILF) matapos na tila mabahag ang buntot sa walang puknat na &amp;quot;punitive operations&amp;quot; na inilunsad ng tropa ng militar laban sa kanilang mga kasamahan na itinuturong sangkot sa serye ng paghahasik ng terorismo sa rehiyon ng Mindanao. Inihayag ni MILF Vice Chairman for Political Affairs Ghadzali Jaafar ang pagsuspinde ng kanilang military operations laban sa tropa ng pamahalaan sa loob ng 10 araw simula sa Hunyo 2. Ang hakbang ay bilang pagtalima umano sa panawagan ng mamamayan at Catholic Bishops conference of the Philippines (CBCP) na itigil na ang labanan sa Mindanao upang mabigyang daan ang kapayapaan at pag-unlad ng rehiyon na labis na naapektuhan ng digmaan. Ayon kay Jaafar, aprubado na ng kanilang samahan ang Suspension of Military Operations (SOMO) at handa nilang ipatupad ang 10 araw na tigil-putukan na naglalayon ring maipagpatuloy ang naudlot na peace talks. &amp;quot;Nasa gobyerno na ang desisyon kung magpapatuloy pa rin ang military operations laban sa aming grupo (MILF),&amp;quot; sabi ni Jaafar. Itinanggi rin ng MILF na inaatake nila ang mga sibilyan bilang buwelta sa tuwing binabanatan sila ng tropa ng militar at sinabing nagkataon lamang umano na may naiipit na sibilyan sa mga pagkakataong nagkakasagupa ang AFP at kanilang grupo. Tiwala naman ang MILF na magiging positibo ang reaksiyon ng pamahalaan sa kanilang deklarasyon ng ceasefire. Hirit na ceasefire pag-aaralan Sinabi naman ni Defense Secretary Angelo Reyes na pag-aaralan muna ng kanilang tanggapan ang inihihirit na tigil-putukan ng liderato ng MILF dahilan kilala ang mga ito sa pagiging propagandista. Pangmatagalan o permanenteng kapayapaan at hindi 10 araw na unilateral ceasefire lamang ang ibig mangyari ng administrasyon. Kasalukuyang bineberipika ng pamahalaan kung tapat at may kakayahan ang liderato ng MILF sa implementasyon ng ceasefire at kung susunod dito ang mga tauhan ng grupong rebelde. Bagaman may alok na ceasefire, ipagpapatuloy ng pamahalaan ang normal na pagmamatyag ng militar at pulisya para sa seguridad ng mamamayan. Iginiit pa ni Reyes na tungkulin lamang ng militar na ipagtanggol ang mamamayan mula sa mga elementong kriminal. Sa kasalukuyan ay tuloy pa rin ang inilunsad na military operations o selective bombardment at artillery assault gayundin ang aerial assault laban sa mga rebeldeng MILF at kung mahinto lamang ito ay depende na sa magiging desisyon ng Pangulo. Wag patulan Hindi dapat patulan ng gobyeno ang idineklarang unilateral ceasefire ng MILF at dapat pa ring ituloy ng militar ang pagtugis sa rebeldeng grupo. Ito ang sinabi kahapon ni Surigao del Norte Rep. Robert Ace Barbers kaugnay sa biglang paghahayag kahapon ni MILF Vice Chairman for Political Affairs Ghadzali Jaafar na ititigil nila ang pakikipaglaban sa militar sa loob ng 10 araw . Ayon sa kongresista, posibleng nagpapalakas lamang ng puwersa ang MILF at muli na namang aatake sa sandaling itigil ng AFP ang pagtugis sa kanila. Sinabi ni Barbers na dapat pa ring ituloy ang offensive position ng AFP hanggat hindi isinusuko ng MILF ang mga miyembro nilang responsable sa mga pambobomba sa Mindanao. (Ulat nina Joy Cantos at Malou Escudero)</body>
<link>http://www.philstar.com/Article.aspx?articleId=208027&amp;publicationSubCategoryId=92</link>
</article>
<article>
<title>Congressman mag-isang nag-sesyon</title>
<author>Malou Escudero</author>
<date>
<month>May</month>
<day>29</day>
<year>2003</year>
</date>
<body>Hindi napigilan nang bagyong Chedeng ang isang mambabatas na mag-isang pumunta kahapon sa plenaryo ng Mababang Kapulungan ng Kongreso upang ipagpatuloy ang sesyon na nabitin noong Martes matapos ideklarang walang pasok sa lahat ng tanggapan ng gobyerno. Bagaman tumagal lamang ng halos isang minuto ang ginawang sesyon ni Ilocos Sur Rep. Salacnib Baterina, sinabi nito na magkakaroon ng krisis ang Kongreso kung hindi niya bubuksan at pormal na ia-adjourned ang sesyon na sinimulan noong Martes ng tatlo namang kongresista. Ganap na ika-4 ng hapon ng mag-isang umakyat sa rostrum ng plenary hall si Baterina at sinabi nitong, the session is now resumed. Pero agad ding idinagdag ni Baterina na dahil sa masamang panahon, inia-adjourned niya ang sesyon hanggang Lunes, June 2, 2003. Noong Martes, tanging sina Reps. Baterina, Del de Guzman (Marikina) at Joel Villanueva (Party-list, CIBAC) lamang ang dumating sa session hall upang buksan ang sesyon at pansamantalang suspendihin hanggang Miyerkules (kahapon) ng alas-4 ng hapon. Ipinaliwanag ni Baterina na hindi napuputol ang trabaho ng Kongreso at kung sinuspinde lamang ang sesyon, dapat itong i-adjourned sa kasunod na araw upang hindi magkaroon ng krisis ang Kongreso. (Ulat ni Malou Escudero)</body>
<link>http://www.philstar.com/Article.aspx?articleId=208039&amp;publicationSubCategoryId=92</link>
</article>
<article>
<title>2 bangkay sa M/V San Nicolas narekober sa Manila Bay</title>
<author>Danilo Garcia</author>
<date>
<month>May</month>
<day>29</day>
<year>2003</year>
</date>
<body>Dalawang naaagnas na bangkay ang narekober ng mga awtoridad habang palutang-lutang sa Manila Bay na pawang hinihinalang mga biktima ng lumubog na barkong M/V San Nicolas. Unang narekober ang bangkay ng isang hindi pa nakilalang lalaki dakong alas-12:45 ng tanghali sa dagat sa tabi ng Roxas boulevard. Nadiskubre ito ni Jonard Cabrera habang naglalakad ito sa tabi ng dagat at napansin ang palutang-lutang na katawan. Nang maiahon, nailarawan ang bangkay sa edad na 35-37, kalbo, maputi, nakasuot ng gray t-shirt at maong. Narekober naman dakong alas-12:30 ng madaling araw kahapon ng mga residente ng Gate 4 Area H, Parola Compound, Tondo, Maynila ang bangkay ng isang hindi pa nakilalang babae na palutang-lutang sa bahang lugar ng barung-barong buhat sa dagat ng Manila Bay. Nabatid na naaagnas na ang katawan nito na nakasuot ng kulay asul na Penshoppe t-shirt, nakaitim na pedal pants, puting bra, may suot na singsing at hikaw. Wala namang natagpuang anumang external injury sa katawan ng dalawang bangkay kaya hinihinalang mga pasahero ang mga ito ng lumubog na M/V Sa Nicolas sa karagatan ng Corregidor ngunit itinaboy ng alon patungong Manila Bay. Patunay umano nito ang naaagnas nang katawan dahil sa matagal nang nakababad ang mga ito sa dagat. Inaanyayahan ngayon ng pulisya ang posibleng mga kamag-anak ng mga biktima upang kilalanin ang mga ito. (Ulat ni Danilo Garcia)</body>
<link>http://www.philstar.com/Article.aspx?articleId=208044&amp;publicationSubCategoryId=92</link>
</article>
<article>
<title>15 na patay kay Chedeng</title>
<author>Joy Cantos</author>
<date>
<month>May</month>
<day>29</day>
<year>2003</year>
</date>
<body>Lumobo na sa 15 ang opisyal na bilang ng namatay sa hagupit ng bagyong Chedeng sa bansa. Sa report ni Defense Secretary at National Disaster Coordinating Council (NDCC) Chairman Angelo Reyes, siyam ang naidagdag sa opisyal na listahan at kabilang sa pinakahuling casualty ng bagyo ay isang di pa nakilalang dalagita at isang 8-anyos na batang lalaki na kinilalang si Ronald Amante na kapwa narekober ang mga bangkay sa Malabon-Navotas river kahapon ng umaga. Nadagdag din sa bilang sina Mary Grace Matuban, 13 at Crislyn dela Cruz, 12 na kapwa nalunod sa Marilao, Bulacan; Danilo Guinto, 21, nakuryente sa Bgy. Sta. Cruz, Masantol, Pampanga; Patrick Montano, 16, nakuryente sa Libtong IV, Rosario, Cavite; isang 6-buwang-gulang na sanggol na namatay sa sobrang ginaw sa La Union; Rex Falcag na nalunod sa Antique at Marcelina Hildalgo, 44, na tinamaan ng kidlat sa Sison, Pangasinan. Sa tala naman ng NDCC, nasira ang mga pangisdaan sa Region 1 partikular sa Dagupan, Pangasinan habang 141 mga bahay ang nasira sa Botolan at Sta. Cruz, Zambales; Noveleta, Cavite at Baguio sa Benguet. Umabot na sa 224 pamilya o 1,068 katao mula sa mga lugar na naapektuhan ng pagbaha ang kasalukuyan ngayong kinukupkop sa mga evacuation center. (Ulat ni Joy Cantos)</body>
<link>http://www.philstar.com/Article.aspx?articleId=208052&amp;publicationSubCategoryId=92</link>
</article>
<article>
<title>Kiko at Shawie may 'LQ'</title>
<author>Rudy Andal</author>
<date>
<month>May</month>
<day>29</day>
<year>2003</year>
</date>
<body>Lumalalim umano ang namumuong sigalot sa pagitan nina administration Senator Francis Kiko Pangilinan at Mega Star Sharon Cuneta pero tumanggi ang source na ibunyag ang dahilan ng sinasabing &amp;quot;gusot.&amp;quot; Hindi din umamin ang source kung totoo ang balitang hindi na umuuwi si Sen. Pangilinan sa bahay ng mega star nitong mga huling araw matapos umanong unang umalis ng kanilang bahay sa Wack-Wack si Sharon at tumuloy pansamantala sa bahay ng kanyang tiyahing si Helen Gamboa sa White Plains. Posibleng nagselos umano ang mambabatas sa mga ginawang eksena ni Sharon sa latest Viva movie nito katambal ang naging &amp;quot;rumored boyfriend&amp;quot; nito noong araw na si Richard Gomez dahil sa mga maseselang eksena tulad ng shower at bed scenes with Goma. Ayaw naman sabihin ng source na ito nga ang naging dahilan ng &amp;quot;awayan&amp;quot; pero ipinagpipilitan nitong may mas malalim na dahilan kaya nangyari ito. Mahigpit na itinanggi naman ng senador ang tsismis na hindi na siya umuuwi sa kanilang bahay ni Sharon at pinabulaanan din na mayroong namumuong away sa pagitan nila ng asawa. &amp;quot;Ha,ha,ha. Its not true, may nang-iintriga lang siguro dahil sa naiinggit, up to now at patay na patay pa rin sa akin ang misis kong mega star, ha, ha, ha,&amp;quot; wika ng senador sa pamamagitan ng text message. Sinabi pa ni Pangilinan sa kanyang text message na mayroon pang tsismis na mayroon daw siyang ibang babae pero hindi daw ito totoo at iginiit na may naninira lamang sa kanilang pagsasama at winika din nito na miyembro umano siya ng UHAW (Union of Husbands Afraid of Wives). (Ulat ni Rudy Andal)</body>
<link>http://www.philstar.com/Article.aspx?articleId=208057&amp;publicationSubCategoryId=92</link>
</article>
<article>
<title>PBA players na adik aarestuhin</title>
<author>Joy Cantos</author>
<date>
<month>May</month>
<day>30</day>
<year>2003</year>
</date>
<body>Hindi mangingimi ang mga operatiba ng Philippine National Police (PNP) na dakpin ang mga player ng Philippine Basketball Association (PBA) na sangkot sa paggamit ng illegal na droga. Ito ang mariing babala kahapon ni PNP Chief P/Director General Hermogenes Ebdane sa sandaling mahuli nila sa akto ang ilang mga kasapi ng PBA na gumagamit ng bawal na droga tulad ng shabu at marijuana. Nilinaw naman ni Ebdane na ang pagpapataw ng disciplinary action laban sa mga PBA stars ay kontrolado na ng Philippine Sports Commission sukdulang idismis ang mga kinauukulan para hindi makapaglaro sa koponan ng kanilang kinabibilangan. &amp;quot;Indeed there must be a better control over the athletes and the agencies concerned, the sports commission should be decisive on providing punishment perhaps to the point of dismissing these players,&amp;quot; pahayag ni Ebdane sa ginanap na press conference sa Camp Crame kahapon. Ang pahayag ay ginawa ni Ebdane matapos na lumitaw sa confirmatory testing na isinagawa ng PNP-Crime Laboratory na positibong gumagamit ng illegal na droga ang mga manlalaro na sina Noli Locsin ng Talk N Text, Dorian Pe&amp;ntilde;a ng San Miguel, Jun Limpot ng Ginebra, Ryan Bernardo ng FedEx, Davon Harp ng Red Bull at ang bagitong si Angelo &amp;quot;Long&amp;quot; David ng Talk N Text. Ang nasabing mga player ay pinatawan ng pansamantalang suspensiyon ng PSC. Sinabi ni Ebdane na dismayado siya sa pagiging positibo sa paggamit ng illegal na droga ng mga nabanggit na PBA stars dahil iniidolo ang mga ito ng mga kabataan. Kaugnay nito, sinabi naman ni Philippine Drug Enforcement Agency (PDEA) Executive Director General Anselmo Avenido Jr. na handa silang ipagamit ang kanilang rehabilitation center para sa nasabing mga PBA player na gumagamit ng ipinagbabawal na gamot dahil naniniwala siyang malaki ang maitutulong ng kanilang ahensiya para gumaling ang mga ito. Gayunman ayon kay Avenido ay wala pa silang natatanggap na opisyal na kahilingan mula sa PBA para isailalim sa rehabilitasyon ang naturang manlalaro. Idinagdag pa ni Avenido na handa silang sampahan ng kasong kriminal ang nasabing mga player kapag nahuli nila ang mga ito sa aktong nagda-drugs. (Ulat ni Joy Cantos)</body>
<link>http://www.philstar.com/Article.aspx?articleId=208152&amp;publicationSubCategoryId=92</link>
</article>
<article>
<title>Patay kay Chedeng 25 na</title>
<author>Joy Cantos</author>
<date>
<month>May</month>
<day>30</day>
<year>2003</year>
</date>
<body>Lumabas na sa bansa ang bagyong Chedeng ngunit nag-iwan ito ng 25 kataong patay habang 8 ang sugatan, 10 pa ang nawawala at dumarami ang inililikas. Sa talaan ng National Disaster Coordinating Council (NDCC), grabeng nasalanta ng bagyo ang lalawigan ng Pangasinan kung saan 22 bayan nito ang naapektuhan at 400 barangay ang lumubog. Tinaya ng NDCC sa P61.8 milyon ang nasirang pananim at fish pond samantala P52. 9M infrastructure ang nawasak. Nakasira rin si Chedeng ng 318 bahay sa Regions I, III, IV, VI at Cordillera Autnomous Region. Ipinag-utos na ni Defense Secretary at NDCC Chairman Angelo Reyes ang pagkakaloob ng relief assistance sa 1,757 pamilya na pansamantalang nasa 47 government evacuation centers sa buong bansa. Nagpadala rin ang NDCC ng rescue teams sa Calasiao, Pangasinan para tumulong sa mga residenteng na-trap sa baha, salungat sa napaulat na kawalang aksiyon nito. Ayon kay Reyes, nagbunga ng maganda ang pinaiiral na preparedness, mitigation, response at rehabilitation program sa NDCC. Aniya, higit na marami ang naging biktima ni Chedeng kung hindi naging maagap sa pagtugon at pagresponde ang NDCC at mga kinauukulang ahensiya kabilang ang DSWD, DOH, DPWH, MMDA, Phivolcs, Pag-asa at National Red Cross. (Ulat ni Joy Cantos)</body>
<link>http://www.philstar.com/Article.aspx?articleId=208159&amp;publicationSubCategoryId=92</link>
</article>
<article>
<title>Hingi ni GMA sa MILF, 3 kundisyon sa ceasefire</title>
<author>Lilia Tolentino</author>
<date>
<month>May</month>
<day>30</day>
<year>2003</year>
</date>
<body>Tatlong kundisyon ang hinihingi ni Pangulong Arroyo sa Moro Islamic Liberation Front (MILF) para patunayan ang kanilang sinseridad sa alok na 10 araw na &amp;quot;ceasefire&amp;quot; na magsisimula sa Hunyo 2. Ayon sa Pangulo, kailangang magharap ang MILF ng isang nakasulat na dokumento na may lagda ng central committee nito na nagsasaad na tinatalikuran na nila ang terorismo at koneksiyon nila sa Al-Qaeda at Jemaah Islamiyah at Abu Sayyaf. Pangalawang kundisyon ay ang paghahayag kung saan matatagpuan ang kanilang military units para makita kung talagang wala silang alyansa sa alinmang grupong terorista at kriminal. Inihayag din ng Pangulo na kailangang isuko ng MILF ang lahat na may kagagawan ng pagpaslang sa mga inosenteng mamamayan sa Siocon at Maigo para malitis ang mga ito at mabigyan ng hustisya ang kanilang krimen. Sa panig ng MILF, nagpataw rin ito ng mga kundisyon para manumbalik ang negosasyong pangkapayapaan sa pamahalaan. Sa pahayag ni MILF spokesman Eid Kabalu, kailangang paalisin ang tropang militar ng gobyerno sa Buliok complex sa Pikit, North Cotabato at kailangang iurong ng pamahalaan ang direktibang pagpapaaresto sa kanya, at kina MILF officials Hashim Salamat, Al Haj Murad Ibrahim, Ghadzali Jaafar at Aleem Asiz Mimbantas. (Ulat ni Lilia Tolentino)</body>
<link>http://www.philstar.com/Article.aspx?articleId=208166&amp;publicationSubCategoryId=92</link>
</article>
<article>
<title>iAcademy umaming walang CHED permit</title>
<author></author>
<date>
<month>May</month>
<day>30</day>
<year>2003</year>
</date>
<body>Inamin ng isang top official ng iAcademy, subsidiary ng Systems Technology Institute (STI), na wala itong permit mula sa Commission on Higher Education (CHED) para makapag-offer ng four-year Bachelor Science in Business Management na may specialization sa eManagement. Sinabi ni Mitch Andaya, iAcademy dean at chief operating officer na hindi nila itinatanggi na wala silang permit, pero gusto nilang linawin na mayroon silang naka-pending na application sa CHED noon pang June 2002. Inaasahan nilang makukuha ang permit bago magbukas ang klase sa darating na Hunyo. Una rito ay nagbabala si CHED executive director Roger Perez na papatawan ng sanctions ang mga schools na mag-o-offer ng mga kursong walang CHED permit. Ayon sa CHED, ang iAcademy ay nag-aalok ng BS eManagement course ng walang permit dahilan para magpadala ang CHED ng isang grupo noong March 25, 2003 at alamin ang kakayahan ng iAcademy na mag-offer ng eManagemenet course. Tinapos ng iCarnegie, isang subsidiary ng Carnegie Mellon University sa US, ang kontrata nito sa iAcademy at nakipag-partnership sa AMA Educational System. Ang dahilan ng termination ay failure to honor business commitments.</body>
<link>http://www.philstar.com/Article.aspx?articleId=208172&amp;publicationSubCategoryId=92</link>
</article>
<article>
<title>Yama ng First Couple dumoble</title>
<author>Lilia Tolentino</author>
<date>
<month>May</month>
<day>30</day>
<year>2003</year>
</date>
<body>Nilinaw kahapon ng Malaca&amp;ntilde;ang na walang dapat na ipaghinala ang publiko sa nadobleng pagtaas ng kayamanan ni Pangulong Arroyo at First Gentleman Mike Arroyo na nasa P72 milyon dahil talagang matipid ang Pangulo at ang kanyang sahod ay tuloy sa bangko at hindi niya ginagastos sa anumang luho. Ayon kay Presidential Spokesman Ignacio Bunye, walang pagbabago sa mga ari-arian ng First Couple na kinabibilangan ng mga lupain at bahay. Kung tumaas man ang pera nila sa bangko, P54.3 milyon noong 2001, makukuwenta naman ang pagtaas nito sa idinedepositong buwanang sahod ng Pangulo na nagkakahalaga ng P600,000. Ayon kay Bunye, hindi inililihim ng Pangulo ang nilalaman ng kanyang SAL na isinusumite sa Ombudsman bawat taon dahil ito naman ay isang record na pampubliko. Base sa idineklara nilang Statement of Assets and Liabilities (SAL) na isinumite sa Ombudsman para sa taong 2002, ang mga real properties nila ay kinabibilangan ng isang lote sa Baguio City na nabili noong 1997 sa halagang P67.9 milyon; commercial lot sa Tayabas, Quezon na nabili noong 1995 sa halagang P1.7 milyon; commercial lot sa Antipolo City (1986), P1.7 milyon; lupang sakahan sa San Rafael, Bulacan (1995), P4.7 milyon at isa pang lupang sakahan sa Nasugbu, Batangas, P1.5 milyon. Ang cash on hand at pera sa bangko ng First Couple ay P55.7 milyon; alahas P3.2 milyon; appliances at furnitures P2.05 milyon; P1.7 milyon law books; mga sasakyan, P6.875 milyon . Ang utang naman ay P3.5 million car loan para sa isang Toyota Lexus. (Ulat ni Lilia Tolentino)</body>
<link>http://www.philstar.com/Article.aspx?articleId=208177&amp;publicationSubCategoryId=92</link>
</article>
<article>
<title>MILF durugin pa - GMA</title>
<author></author>
<date>
<month>May</month>
<day>31</day>
<year>2003</year>
</date>
<body>Sinungaling ang Moro Islamic Liberation Front (MILF) at taktika lamang ang idineklarang ceasefire! Ito ang galit na pahayag ni Pangulong Arroyo kasunod ng pananalakay na ginawa nila sa dalawang army detachment sa Carmen, North Cotabato kamakalawa na ikinasawi ng limang sibilyan. Inutos kahapon ng Pangulo na pag-ibayuhin pa ang pag-atake ng militar sa grupo bilang punitive action. Ayon sa Pangulo, maliwanag na &amp;quot;double talk&amp;quot; ang alok na 10 araw na ceasefire ng MILF at isa lamang taktika. &amp;quot;Unless proof of sincerity is shown, punitive actions will continue until we are assured that our far-flung communities are safe from harassment. We welcome peace under conditions of sincerity and justice. We will not accept peace with deception and we will not move our ground amidst a constant threat to the people,&amp;quot; pahayag ng Pangulo sa open forum sa Dusit Hotel sa Makati City. Inatasan din ang AFP na tugisin at arestuin ang may kagagawan sa pinakahuling pananalakay ng MILF tulad ng pagtugis sa mga may kagagawan sa serye ng pambobomba sa Lanao at Zamboanga del Sur. Ang direktibang ito ay hayagang pagtanggi sa kahilingan ng MILF na paatrasin ang mga sundalo sa Buliok complex sa Pikit, North Cotabato at pag-uurong sa pag-aresto sa limang mataas na lider ng MILF na sina Chairman Hashim Salamat, Al Haj Murad Ibrahim, Ghadzali Jaafar at Aleem Asiz Mimbantas. (ULat ni Lilia Tolentino)</body>
<link>http://www.philstar.com/Article.aspx?articleId=208276&amp;publicationSubCategoryId=92</link>
</article>
<article>
<title>Bitay sa Pinoy sa Malaysia pinal na</title>
<author>Rudy Andal</author>
<date>
<month>May</month>
<day>31</day>
<year>2003</year>
</date>
<body>Pinal na ang naging desisyon ng Malaysian court na humatol ng kamatayan kay Andy Baguindah dahil sa pag-iingat ng ipinagbabawal na gamot noong December 1996 sa Sabah, Malaysia matapos tanggihan ng hari dito ang apela ng kanyang ama na patawarin o ibaba ang sentensiya. Sa natanggap na ulat ni Sen. Noli de Castro, nagpadala ng liham ang Sabah State Pardons Board sa embahada ng Pilipinas sa Kuala Lumpur upang ipabatid na ang apela ng ama ni Andy ay ibinasura at hindi din mapagbibigyan ng hari ng Malaysia ang apela nito dahil limitado lamang ang kapangyarihan nito sa mga Muslim na lumabag sa Shariah law. Ikinatwiran ng state pardons board na hindi nila puwedeng pagbigyan ang apela dahil na rin sa kawalan ng probisyon sa federal constitution ng Malaysia na nagbibigay ng kapangyarihan para rebisahin ang kanilang naging desisyon. Kahit pinal na ang naging hatol kay Baguindah matapos itong mahulihan ng 811 gramo ng pinatuyong dahon ng marijuana noong December 1996 ay wala pang itinakdang araw sa pagbitay nito. Hanggang sa kasalukuyan ay nakakulong pa rin sa Kapayan Prison compound si Baguindah habang hinihintay ang pagpapatupad ng hatol na kamatayan dito. Sa ilalim ng Malaysian criminal procedures ay kinakailangang makapunta sa araw ng pagbitay ang sinumang kaanak nito. (Ulat ni Rudy Andal)</body>
<link>http://www.philstar.com/Article.aspx?articleId=208283&amp;publicationSubCategoryId=92</link>
</article>
<article>
<title>Japanese envoy nag-sorry sa pagbanat sa Pinas</title>
<author>Lilia Tolentino/Rudy Andal/Ellen Fernando</author>
<date>
<month>May</month>
<day>31</day>
<year>2003</year>
</date>
<body>Humingi kahapon ng paumanhin sa Department of Foreign Affairs (DFA) si Japanese Ambassador Kojiro Takano matapos iutos ni Pangulong Arroyo na ipatawag ang una at hingan ng paliwanag sa eksaherado niyang opinyon tungkol sa pambansang seguridad sa Pilipinas. Sa kanyang pagpunta kahapon sa DFA, humingi ng dispensa si Ambassador Takano at ipinaliwanag na ang lahat ng binitiwan niyang statement ay mula sa personal nitong opinyon at walang intensiyon umano na banatan ang pamahalaan. Pinatawad naman ni acting Foreign Affairs Secretary Franklin Ebdalin si Takano pero pinaalalahanan na bilang isang diplomat hindi kabilang sa kanyang trabaho ang magbigay ng kritisismo sa Pilipinas. Nasaktan si Pangulong Arroyo sa pahayag ni Takano sa pulong ng Foreign Correspondents Association of the Philippines sa Mandarin Hotel noong Huwebes, kung saan sinabi ng diplomat na sa loob ng isang taon niyang pananatili sa bansa ay hindi siya makatulog dahil nangangamba siya sa kanyang seguridad. Ang mga mamamayan anyang Hapones ay biktima rin ng pangingidnap kung kaya lagi niyang pinapayuhan ang mga Hapones na bumibisita sa bansa na maging maingat. Sinabi din ng Japanese envoy na kaya umano natatakot magpunta ang mga Japanese investors dito sa bansa ay dahil sa kawalan ng seguridad sa mga mamumuhunan at laganap ang kidnapping. Gayunman, hiniling ni Senator Manuel Villar na ideklarang persona non grata si Takano. Ani Villar, kung hindi nakakatulog si Takano sa pananatili nito sa ating bansa ay mabuti pang umuwi na lamang siya sa Japan. Maghahain si Villar ng isang resolusyon sa susunod na linggo na humihiling sa DFA na ideklarang persona non grata si Takano. Pero para kina Senate President Franklin Drilon at Sen. Ramon Magsaysay Jr. ay dapat magsilbing panggising sa ating gobyerno partikular sa economic dream team ng Arroyo government at sa ating militar ang pananaw ng Japanese envoy tungkol sa negatibong kalagayan ng ekonomiya at peace and order ng bansa. Nataranta ang Malaca&amp;ntilde;ang sa naging pahayag na ito ni Takano dahil ang Pangulo ay nakatakdang bumiyahe sa Japan sa Hunyo 4-6 para makipagpulong sa mga Japanese businessmen. (Ulat nina Lilia Tolentino/Rudy Andal/Ellen Fernando)</body>
<link>http://www.philstar.com/Article.aspx?articleId=208290&amp;publicationSubCategoryId=92</link>
</article>
<article>
<title>Drug scandal sa PBA iimbestigahan ng Kongreso</title>
<author>Malou Escudero</author>
<date>
<month>May</month>
<day>31</day>
<year>2003</year>
</date>
<body>Nakatakdang imbestigahan ng Mababang Kapulungan ng Kongreso sa susunod na linggo ang naganap na drug scandal na kinasasangkutan ng mga manlalaro ng Philippine Basketball Association (PBA). Ayon kay Davao City Rep. Prospero Nograles, importanteng magsagawa ng imbestigasyon ang House committee on youth and sports sa naturang alegasyon dahil ang mga players na ito ang siyang tinitingala o iniidolo ng mga kabataan. Aalamin din sa gagawing imbestigasyon kung ginagampanan ng mga team managers at personal managers ang kanilang papel na panatilihing &amp;quot;malinis&amp;quot; ang kanilang mga manlalaro. Sinabi ni Nograles na dapat na permanente ang gawing ban sa paglalaro sa anumang professional o amateur sports club ng mga basketbolistang napatunayang positibo sa paggamit ng ipinagbabawal na gamot. Hindi aniya sapat na ibulgar lamang ang mga pangalan ng manlalarong positibong nagda-drugs kundi dapat ding isailalim kaagad ang mga ito sa rehabilitasyon upang hindi nito maimpluwensiyahan ang ibang manlalaro. Ilan sa mga sinasabing positibo sa paggamit umano ng illegal drugs sina Asi Taulava, Dorian Pe&amp;ntilde;a, Jimwell Torion, Alex Crisano, Norman Gonzales, Noli Locsin, Davonn Harp, Jun Limpot, Angelo David at Ryan Bernardo. (Ulat ni Malou Escudero)</body>
<link>http://www.philstar.com/Article.aspx?articleId=208296&amp;publicationSubCategoryId=92</link>
</article>
<article>
<title>Jinggoy di pinayagang magpunta sa Amerika</title>
<author>Malou Escudero</author>
<date>
<month>May</month>
<day>31</day>
<year>2003</year>
</date>
<body>Hindi pinayagan ng Sandiganbayan Special Division ang naging kahilingan ni dating San Juan Mayor Jinggoy Estrada na makapagbakasyon sa Estados Unidos kasama ang pamilya nito. Sa tatlong pahinang resolusyon, ginamit na argumento ni Sandiganbayan Presiding Justice Minita Chico-Nazario ang posibleng pagtakas ni Jinggoy at pagkawala sa paglilitis ng P4.1 bilyong kasong pandarambong. Ibinasura rin ng korte ang mosyon na ibalik si Jinggoy sa Veterans Memorial Medical Center at bawiin ang inilagak nitong piyansang P500,000. Iginiit pa ng korte na walang merito ang mosyon ng prosekusyon na ibalik sa Veterans si Jinggoy at ang kaso nito ay hiwalay sa kanyang ama. Hindi rin pinaboran ng anti-graft court ang kahilingan ng prosekusyon na ibasura ang mosyon ni dating Pangulong Estrada na humihiling na ibasura ang mga kasong nakasampa laban sa kanya. (Ulat ni Malou Escudero)</body>
<link>http://www.philstar.com/Article.aspx?articleId=208302&amp;publicationSubCategoryId=92</link>
</article>
<article>
<title>Excise tax pinababasura</title>
<author>Rudy Andal</author>
<date>
<month>May</month>
<day>31</day>
<year>2003</year>
</date>
<body>Iginiit kahapon ni Senator Tessie Aquino-Oreta kay Finance Secretary Jose Isidro Camacho na ibasura na nito ang planong pagpapatupad ng excise tax sa mga Asian Utility Vehicles (AUVs) sa darating na June 6 at hintayin na lamang ang magiging batas ng Kongreso ukol dito. Sinabi ni Sen. Oreta, dapat ay tularan na lamang ni Sec. Camacho ang naging pananaw ng Board of Investment (BOI) na naunang tumututol sa panukala ng Senado subalit umayon na rin matapos mapag-aralang mabuti ang AUV-friendly excise tax ng mataas na kapulungan. Magugunita na nanawagan na rin ang Automotive Industry Workers Alliance (AIWA) sa mga mambabatas at kay Sec. Camacho na ibasura ang pagpapataw ng excise tax sa mga AUVs dahil ang mga local assemblers ang tuwirang tatamaan ng bagong pagbubuwis na ito at mangangahulugan naman ito ng malawakang lay-offs sa kanilang sektor. (Ulat ni Rudy Andal)</body>
<link>http://www.philstar.com/Article.aspx?articleId=208305&amp;publicationSubCategoryId=92</link>
</article>
<article>
<title>US hindi interesadong magtayo ng base militar sa Pilipinas</title>
<author>Ely Saludar</author>
<date>
<month>May</month>
<day>31</day>
<year>2003</year>
</date>
<body>Hindi na interesado ang US government na maglagay ng base militar sa Pilipinas. Pinabulaanan ni US Ambassador Francis Ricciardone ang report ng Los Angeles Times na plano ng Pentagon na hingin ang permiso ng Pilipinas na i-base ang mga tropang Kano dito. Sa panayam sa Malaca&amp;ntilde;ang, sinabi ni Ricciardone na walang leader ng US ang interesado na palitan ang mga policies ng US sa Asya lalo na sa Pilipinas. Kagagaling lang ni Ricciardone sa Washington kung saan nakapulong niya sina US Pres. George Bush, Defense Sec. Donald Rumsfeld at State Secretary Condoleesa Rice. Wala anyang binanggit ang naturang mga opisyal hinggil sa planong palawakin ang tropa sa Asya at maglagay ng base sa Pilipinas. (Ulat ni Ely Saludar)</body>
<link>http://www.philstar.com/Article.aspx?articleId=208306&amp;publicationSubCategoryId=92</link>
</article>
</data>