<?xml version="1.0" encoding="ISO-8859-1" ?>
<data>
<article>
<title>Roco pang-gulo sa impeachment</title>
<author>Malou Rongalerios</author>
<date>
<month>November</month>
<day>01</day>
<year>2003</year>
</date>
<body>Hindi na bale magkagulo ang bansa makakuha lamang siya ng publicity para sa kandidatura niya sa pagka-presidente. Ito ang komentaryo ng liderato ng Mababang Kapulungan ukol sa istilo ni dating Education Secretary Raul Roco na mag-posing sa harap ng mga TV camera at photographer sa pagsakay niya sa isyu ng impeachment ni Supreme Court Chief Justice Hilario Davide. Bilang isang deklaradong tatakbo sa pagka-presidente sa 2004, sinabi ng mga congressmen na napaka-iresponsable ni Roco sa pag-gatong pa sa mainit na isyu para lamang magkaroon ng publicity sa media. Partikular na tinukoy ng mga mambabatas ang ginawang pahayag ni Roco na dapat sisihin si Pangulong Arroyo dahil hindi pa nito nareresolba ang impeachment isyu na nagpapahina umano sa political chances ng Presidente. &amp;quot;Kung wala kang maibibigay na magandang solusyon sa isyu, manahimik ka na lamang at huwag nang sumawsaw pa sa paglala ng problema,&amp;quot; mungkahi ng mga kongresista kay Roco. Ayon kay Rep. Prospero Pichay, lagpas sa guhit o out of bounds ang tinuran ni Roco at nagpapakita ito ng masamang implikasyon sakaling mahalal bilang pangulo ng bansa ang dating kalihim at senador. &amp;quot;Kung totoong constitutionalist siya at mapagpipitagang lider at bilang abugado, hindi dapat siya magpanggap na ignorante sa batas at gamitin ang pilit na isinasaayos na isyu ng impeachment ni Davide upang kumuha ng simpatiya para sa sarili,&amp;quot; wika ni Pichay. Imbis anyang palamigin ang tensiyon na ito sa pamamagitan ng paghihintay ng desisyon ng Supreme Court sa constitutionality ng impeachment kay Davide, sinabi ni Pichay na pinapalawig pa ni Roco ang pagkakawatak-watak, hindi para kay Davide kundi para sa sarili niya. Sa panig naman ni Rep. Prospero Nograles, sinabi nito na napakadali para kay Roco na ibato ang sisi kay Pangulong Arroyo, pero hindi rin naman ito naging magaling na Education secretary. Ipinapakita lamang umano ni Roco sa kanyang paninisi sa Pangulo ang pagiging diktador nito na naging dahilan sa pagpapatalsik sa kanya sa departamento ng edukasyon. Si Senate President Franklin Drilon ay abot naman ang pakiusap sa mga gusto pang palakihin ang isyung ito na hintayin na lamang ang desisyon ng Korte Suprema ukol sa constitutionality ng impeachment kay Davide. Maging si Speaker Jose de Venecia ay nanawagan na huwag namang gamitin ng mga nanggugulo ang Davide impeachment para hatiin ang lipunan. Bagkus ay dapat tumulong pa nga ang mga pulitikong ito upang magka-isa ang bansa at lalo pang mapalakas ang ating democratic processs.(Ulat ni Malou Rongalerios)</body>
<link>http://www.philstar.com/Article.aspx?articleId=226315&amp;publicationSubCategoryId=92</link>
</article>
<article>
<title>Erap malulumpo kapag hindi naoperahan</title>
<author>Malou Rongalerios/Lilia Tolentino</author>
<date>
<month>November</month>
<day>01</day>
<year>2003</year>
</date>
<body>Nanganganib na malumpo si dating Pangulong Estrada kung hindi agad ito maooperahan sa kanyang sakit sa tuhod. Ito ang kinumpirma kahapon ng mga doktor na tumingin kay Estrada sa Asian Hospital kung saan apat na araw na-confine ang dating presidente bago ibinalik kahapon sa Camp Capinpin sa Tanay, Rizal. Ayon sa mga doktor, tiyak na mapa-paralyze si Estrada mula beywang pababa sa kanyang mga paa o ang tinatawag na lumbar area kung hindi ito isasailalim sa operasyon. Magkakaroon din anila ng kumplikasyon ang dating pangulo mula sa ibat ibang sakit na kanyang nararamdaman kung hindi isasagawa ang operasyon sa lalong madaling panahon. Bukod dito, natuklasan pa na mayroon ding scoliosis si Estrada at naiipitan na ito ng mga ugat. Pero sinabi rin ng mga doktor na pansamantala ay puwede pang daanin sa rehabilitasyon ang kanyang nararamdamang sakit sa likod. Samantala, ayon kay Atty. Crispin Remulla, tagapagsalita ng Puwersa ng Masang Pilipino na si Estrada na rin mismo ang may kagustuhan na ibalik na siya sa Camp Capinpin dahil hinahanap na umano nito ang sariwang hangin sa nasabing kampo. Samantala, tiniyak naman ni Pangulong Arroyo na ipatutupad niya ang desisyon ng Sandiganbayan sa sandaling magpasya itong pahintulutan si Estrada na makapunta sa Amerika para doon magpaopera ng tuhod. &amp;quot;Within the bounds set forth by the court, we are exercising utmost compassion and respect for the dignity of the former President,&amp;quot; anang Pangulo. (Ulat nina Malou Rongalerios/Lilia Tolentino)</body>
<link>http://www.philstar.com/Article.aspx?articleId=226325&amp;publicationSubCategoryId=92</link>
</article>
<article>
<title>Pangalan ng mga patay,alisin sa records ng Comelec- solon</title>
<author>Malou Rongalerios</author>
<date>
<month>November</month>
<day>01</day>
<year>2003</year>
</date>
<body>Bagaman at ipinagdiriwang ngayon ang Araw ng mga Patay, nais ng isang mambabatas na alisin na ang pangalan ng mga ito sa listahan ng Voters Registration Record ng Commission on Elections (Comelec). Sinabi ni Tarlac Rep. Jesli Lapus na hindi dapat magamit ng mga pulitiko at ilang tiwaling opisyal ng gobyerno ang pangalan ng mga namatay sa nalalapit na eleksiyon sa susunod na taon bilang respeto na rin sa mga namayapa. Naniniwala si Lapus na kaya pang linisin ng Comelec ang kanilang listahan sa pamamagitan nang pagsasagawa ng buwanang updates base sa gagawing ulat ng election officers na kukunin sa Local Civil Registrars. Hindi na aniya kailangan pang magpalabas ng resolusyon o batas ukol dito dahil mayroon nang isinasaad sa Repulic Act 8189 na nag-aatas sa Local Civil Registrars na magsumite sila ng kopya ng listahan ng mga dead person sa Comelec kada buwan. Sa isang liham na ipinadala ni Lapus sa Comelec, tinukoy nito ang naturang probisyon sa naturang batas. Sa naging tugon naman ng Comelec, sinabi ni Commissioner Resurreccion Borra na iilan lamang LCRs ang sumusunod sa naturang batas. Base sa pagtataya ng National Statistics Office (NSO), mayroong 5.77 sa bawat 1,000 katao ang namamatay sa Pilipinas. Lumalabas na sa populasyon ng bansa ngayong 2003 na 81.1 milyon, umaabot sa 467,947 katao ang namamatay kada taon. Idinagdag ni Lapus na isang paraan ng pandaraya sa eleksiyon ay ang paggamit ng pangalan ng mga taong matagal nang patay subalit hindi pa ito naipapatala sa LCRs. (Ulat ni Malou Rongalerios)</body>
<link>http://www.philstar.com/Article.aspx?articleId=226332&amp;publicationSubCategoryId=92</link>
</article>
<article>
<title>Survivor sa ASG masaker,espiya ?</title>
<author>Joy Cantos</author>
<date>
<month>November</month>
<day>01</day>
<year>2003</year>
</date>
<body>Isinasailalim ngayon sa masusing imbestigasyon ng AFP ang posibilidad na espiya ng mga bandidong Abu Sayyaf Group (ASG) ang lone survivor sa anim na bihag na dinukot sa Malaysia noong Oktubre 5 kung saan minasaker umano ang lima ng kanilang mga abductors noong Oktubre 27 sa kagubatan ng Tawi-tawi. Sa isang phone interview, sinabi ni AFP-Southern Command Chief Lt. Gen. Roy Kyamko, kasalukuyan na silang nakikipag-koordinasyon sa kanilang counterpart sa Malaysia upang alamin ang tunay na pagkatao ng nakaligtas na hostage na si Nonoy Alcusil. Isa ring liham na may kalakip na larawan ni Alcusil ang ipinadala ni Kyamko kahapon sa Borneo Eco-farm sa Lahad Datu district sa Sabah, Malaysia upang alamin kung isa ito sa mga trabahador dito na nabihag ng mga armadong kalalakihan noong nakalipas na Oktubre 5. Nabatid na nagkaroon ng kalituhan sa imbestigasyon bunga na rin ng salungat na mga testimonya ni Alcusil na nagpakilala bilang Indonesian at Malaysian, pero ayon naman kay Kyamko ay may indikasyon na isang Pilipino. Ayon sa inisyal na beripikasyon ng AFP-Southcom, si Alcusil na nagpakilala rin bilang si Norberto Arcosel ay nag-apply umano ng passport sa Zamboanga City na masusi nilang bineberipika. Sinabi ni Kyamko na sa loob ng ilang araw na paghahanap ng tropa ng militar sa kagubatan ng Panglima Sugala kung saan sinasabing minasaker ang mga bihag ay wala ni isang bangkay na natagpuan. Aniya, wala ring indikasyon na nailibing na ang mga bangkay dahil ultimong mga sariwang hukay ay walang nakita sa lugar. Habang base rin sa kanilang pinakahuling impormasyon ay buhay pa ang totoong mga magulang ni Alcusil taliwas sa sinabi nito na patay na ang kanyang ama na si Arsad at inang si Amay. Kabilang pa sa umanoy minasaker sina Geto at Amir, pawang Indonesian at ang Pinay na si Azara Arasah ng Tawi-tawi na pawang dinukot sa Borneo Eco-farm. Si Alcusil, umanoy lone survivor ay narekober ng mga elemento ng pulisya sa bayan ng Languyan matapos umano itong makatakas sa kamay ng mga bandido kung saan minasaker ang kanyang mga kasamahang bihag na nairita umano sa paglusob ng mga awtoridad sa kuta ng mga bandido noong Oktubre 27. Sa kabila nito, nagdagdag ng tropa ang militar sa lugar na sinasabing pinangyarihan ng masaker upang hanapin ang labi ng umanoy limang pinaslang na biktima. (Ulat ni Joy Cantos)</body>
<link>http://www.philstar.com/Article.aspx?articleId=226338&amp;publicationSubCategoryId=92</link>
</article>
<article>
<title>133 Oakwood mutineers lalaya na</title>
<author>Lilia Tolentino</author>
<date>
<month>November</month>
<day>02</day>
<year>2003</year>
</date>
<body>Bilang bahagi ng kanyang patakarang reconciliation, inutos kahapon ni Pangulong Arroyo ang pagpapalaya sa 133 mga opisyal at tauhan ng militar na sangkot sa nabigong kudeta sa Oakwood Hotel sa Makati City noong Hulyo 27. Ang direktiba ay kasunod ng rekomendasyon ni AFP Chief of Staff Gen. Narciso Abaya na kasama ng Pangulo na dumalaw sa Libingan ng mga Bayani kahapon ng umaga. Sinabi ng Pangulo na matapos ang pre-trial investigation ay napatunayan na ang 133 officers and men ng AFP ay nagoyo lamang na sumama sa inilunsad na mutiny na walang alam kung ano talaga ang aktuwal na plano. Sa report ng pre-trial investigaton panel, inirekomenda nito ang pagsasampa ng kaso sa General Court Martial sa 270 mga sundalong militar sa diumanoy pagsasabwatan sa nabigong kudeta alinsunod sa Article of War 67; kawalang respeto sa Pangulo, Defense secretary at iba pang opisyal ng pamahalaan (Article of War 63); kawalang respeto sa kanilang superior officers (Article of War 64); conduct unbecoming of an officer and a gentleman (Article of War 96) at conduct prejudicial to good order and military discipline (Article of war 97). Ayon kay Abaya, sa 270 sinampahan ng kaso, 97 ang opisyal at 176 ang enlisted. Gayunman, bagaman hindi na isasama sa kasong rebelyon ang 133 ay hindi naman ito nangangahulugan na lusot na sila sa kasong administratibo. (Ulat ni Lilia Tolentino)</body>
<link>http://www.philstar.com/Article.aspx?articleId=226441&amp;publicationSubCategoryId=92</link>
</article>
<article>
<title>Kahit di siya type ni Angara,Ping tatakbo pa rin sa '04</title>
<author>Rudy Andal</author>
<date>
<month>November</month>
<day>02</day>
<year>2003</year>
</date>
<body>Inihayag ni Sen. Panfilo Lacson sa Foreign Correspondent Association of the Philippines (FOCAP) na nakahanda na siyang tumakbo sa darating na 2004 elections subalit hindi niya kaya ang sumayaw at kumanta sa kampanya. Inamin ni Sen. Lacson sa mga miyembro ng FOCAP na buo na ang kanyang campaign machineries at malaki din ang kanyang paniniwala na siya ang magiging standard bearer ng United Opposition. Ito ay sa kabila na ang itinutulak ni LDP chairman Sen. Edgardo Angara na maging standard bearer ay sina businessman Danding Cojuangco at action king Fernando Poe jr. Wika pa ni Lacson, nahahalata naman niya na ayaw sa kanya ni Sen. Angara kaya kung sakaling tumanggi si Cojuangco at FPJ na tumakbo at maging pambato ng partido ay hindi pa rin siya ang pipiliin ni Angara kundi ang pipilitin naman nito ay si Sen. Noli de Castro na tumakbo bilang presidential candidate sa United Opposition. Naniniwala naman si Lacson na mas maraming miyembro ng LDP ang susuporta sa kanya bilang presidential candidate bukod sa ipinapakitang suporta sa ngayon ng Fil-Chinese community. Iginiit pa ni Lacson, sakaling mabigyan siya ng pagkakataon na maging presidente ay siguradong maipakukulong niya ang susunod na Jose Pidal hanggang sa tuluyang maging corrupt-free ang bansa. &amp;quot;Handa na ako sa darating na 2004 elections pero ang talagang hindi ko lang kayang gawin ay ang kumanta at sumayaw sa kampanya dahil ang totoong paglilingkod lamang ang kaya kong ialok sa taumbayan,&amp;quot; wika ni Lacson. Hinikayat din ni Lacson si FPJ na magdeklara na ito dahil papalapit na ang November 15 na itinakdang deadline ng United Opposition upang ihayag kung sino ang magiging standard bearer. (Ulat ni Rudy Andal)</body>
<link>http://www.philstar.com/Article.aspx?articleId=226450&amp;publicationSubCategoryId=92</link>
</article>
<article>
<title>GMA naglibot sa mga sementeryo</title>
<author>Danilo Garcia/Lilia Tolentino</author>
<date>
<month>November</month>
<day>02</day>
<year>2003</year>
</date>
<body>Mistulang inumpisahan na ni Pangulong Arroyo ang pangangampanya para sa 2004 national elections matapos na isa-isang dalawin ang mga sementeryo sa Metro Manila kabilang na ang pinakamalaki sa mga ito, ang Manila North Cemetery. Unang binisita ng Pangulo ang Libingan ng mga Bayani na pinaglibingan ng kanyang mga magulang na sina dating Presidente Diosdado Macapagal at kanyang inang si Dr. Evangelista Macapagal. Nag-alay siya dito ng mga bulaklak at panalangin bago nagtuloy sa Loyola Memorial park sa Marikina City. Mula sa Loyola ay nagtungo ang Pangulo sa San Juan Public Cemetery bago tumungo sa Manila North at South Cemetery. Kasama ng Pangulo ang kanyang mga anak na sina Pampanga Vice Gov. Mikey Arroyo, Datu at asawa nitong si Kakay, at si Luli. Hindi nila kasama si First Gentleman Mike Arroyo na nasa Estados Unidos. Dinalaw ng First Family ang museleo ng pamilya Arroyo kung saan nakahimlay dito ang biyenan ni GMA na si Gng. Lourdes T. Arroyo. Nagpaunlak ang Pangulo na makipagkamay sa mga tao na dumumog sa kanya na animoy nag-uumpisa na sa kanyang kampanya matapos na ihayag nito ang intensiyon ng pagtakbo sa darating na halalan. Hindi rin naman naiwasan ang pulitika sa Todos Los Santos matapos na magpakalat ang grupong Union for the Masses and Democracy ng mga leaflets na kumokondena kay Chief Justice Hilario Davide na nanawagan sa kanyang pagbibitiw. (Ulat nina Danilo Garcia/Lilia Tolentino)</body>
<link>http://www.philstar.com/Article.aspx?articleId=226457&amp;publicationSubCategoryId=92</link>
</article>
<article>
<title>P125 wage hike sa mga manggagawa humihingi ng pansin</title>
<author>Malou Rongalerios</author>
<date>
<month>November</month>
<day>02</day>
<year>2003</year>
</date>
<body>Hinikayat kahapon ng mga kongresista na suportahan naman ang hinihinging wage hike ng mga ordinaryong manggagawa tulad ng ginawa nilang pagsuporta sa 100% pay hike sa suweldo ni Chief Justice Hilario Davide at iba pang mga mahistrado at huwes ng korte. Ayon kay Bayan Muna Rep. Satur Ocampo, kung tutuusin ay hindi 100 percent increase sa sahod ang hinihingi ng mga manggagawa kundi P125 lamang, pero hindi pa rin ito naaaksiyunan. Matagal na aniyang nakabinbin sa Kongreso ang panukalang P125 wage increase para sa mga manggagawa, pero nauna pang mabigyan ng 100% pay hike si Davide at iba pang mga mahistrado at huwes. Kaugnay nito, sinabi ni Tarlac Rep. Jesli Lapus na bago iindorso ng mga mambabatas na kasapi ng Nationalist Peoples Coalition (NPC) ang impeachment ni Davide ay isinulong muna ng mga ito ang 100% wage hike ng mga justices at judges. &amp;quot;Those who impeached him are actually the same guys who gave him a 100% salary increase,&amp;quot; ani Lapus. Ipinaalala ni Lapus na kung hindi bumoto ng pabor ang mga kasapi ng NPC ay hindi magkakaroon ng increase sa suweldo ang mga ito. Nangangahulugan aniya na hindi nila hinarang ang pagtataas sa sahod ni Davide kahit na nangyari ito nang isnabin ng huli ang imbestigasyon ng Kongreso kaugnay sa Judiciary Development Fund. Magugunita na sa nalagdaang batas, aabot sa P92,000 ang buwanang sahod ng Chief Justice na mas mataas sa buwanang sahod ni Pangulong Arroyo na P56,000. Ang mga SC justices naman ay tatanggap ng buwanang P80,000. Nakapaloob ang increase sa &amp;quot;special monthly allowance&amp;quot; na katumbas ng buwanang sahod ng mga judge at justices. (Ulat ni Malou Rongalerios)</body>
<link>http://www.philstar.com/Article.aspx?articleId=226468&amp;publicationSubCategoryId=92</link>
</article>
<article>
<title>Roco kay GMA: Magdiktador!</title>
<author>Malou Rongalerios</author>
<date>
<month>November</month>
<day>03</day>
<year>2003</year>
</date>
<body>Binuweltahan si dating Education secretary Raul Roco ng mga kongresista matapos nitong sulsulan si Pangulong Arroyo na diktahan ang mga mambabatas na miyembro ng partidong Lakas na bawiin ang kani-kanilang mga lagda sa impeachment ni Supreme Court Chief Justice Hilario Davide. Sinabi ng mga kongresista na hindi umano nakakatulong ang pakikialam ni Roco at nakakagulo ang mga ginagawa nitong mga pahayag sa media na pawang mga panggagatong sa krisis ng impeachment kay Davide. Hindi nagustuhan ng mga kongresista ang muling pagsawsaw ni Roco sa kontrobersiya kung saan inudyukan ang Pangulo na aniya bilang pangulo at lider ng partidong Lakas ay dapat utusan nito ang mga kongresista na miyembro ng partido na bawiin ang mga pirma sa impeachment complaint kay Davide. &amp;quot;Palibhasa dating nagtatrabaho si Roco sa diktador na si dating pangulong Ferdinand Marcos kaya naging madali sa kanya ang pagsulsol sa Presidente na diktahan ang Kongreso,&amp;quot; wika ni Rep. Prospero &amp;quot;Butch&amp;quot; Pichay. &amp;quot;Paano mo naman susuportahan si Roco sa pagka-presidente, eh wala siyang respeto sa separation of powers ng tatlong sangay ng gobyerno?,&amp;quot; pahayag naman ni Rep. Augusto Syjuco. Malamang anya maging diktador si Roco kung maging presidente. Samantala, pinayuhan ni House Speaker Jose de Venecia si Roco na manahimik na lamang at huwag gamitin ang krisis ng impeachment sa pansariling agenda. &amp;quot;Hindi maganda ang kanyang ginagawa dahil kahit ano ang sabihin niya ay mayroong kulay pulitika dahil deklarado siyang tatakbo sa pagka-presidente sa 2004,&amp;quot; wika ni de Venecia. &amp;quot;Imbes na makatulong pa nga sa kanyang pamumulitika ang kanyang mga ipinapahayag sa media ay nakasisira pa dahil nagmumukha siyang oportunista,&amp;quot; dagdag pa ni de Venecia. (Ulat ni Malou Rongalerios)</body>
<link>http://www.philstar.com/Article.aspx?articleId=226560&amp;publicationSubCategoryId=92</link>
</article>
<article>
<title>10 Lakas congressmen umatras sa Davide impeachment</title>
<author>Ely Saludar</author>
<date>
<month>November</month>
<day>03</day>
<year>2003</year>
</date>
<body>Umaabot na sa 10 kongresista na miyembro ng administration party ang nagbawi na ng kanilang pirma sa impeachment case laban kay Supreme Court Chief Justice Hilario Davide. Sinabi ni Presidential Adviser Heherson Alvarez na mula sa unang lima ay umabot na ito sa 10 at maaaring madagdagan dahil sa ginagawa nitong pagkumbinsi at pagpapaliwanag na mali umano ang pagsuporta sa Davide impeachment. Gayunman, ayaw pang ihayag ni Alvarez ang mga pangalan ng huling limang congressmen dahil sa pakiusap na ayaw magpa-istorbo sa media ngayong bakasyon ng Kongreso. Naunang umatras sina Ernesto Nieva (Manila), Soraya Jaafar (Tawi-tawi), Wilhelmino Alvarado (Bulacan), Mauricio Domogan (Baguio) at Reynila Nicolas (Bulacan). Naniniwala si Alvarez na tuluyan na nitong makukumbinsi ang natitira pang pito mula sa 17 Lakas congressmen upang tuluyan ng mamatay ang kasong impeachment laban kay Davide. Gayunman, nilinaw ni Alvarez na kung hindi na maiaakyat sa Senado ang impeachment ay itutuloy pa rin ang imbestigasyon ng Kongreso sa mga alegasyon na mali ang paggastos ni Davide sa Judiciary Development Fund (JDF). Samantala, ikinatuwa naman ng Malaca&amp;ntilde;ang ang pag-atras ng 10 kongresista ng Lakas. Ayon kay Presidential Spokesman Ignacio Bunye, sapat na dahilan ng pag-aatras ng mga kongresista ay ang paglutang ng report ng Commission on Audit (COA) na nagpapatunay na wasto ang ginastos sa JDF at walang nilabag na batas. Ipinaliwanag pa ni Bunye na malaking bagay ang pagbawi ng pirma dahil magreresulta ito upang maiwasan ang Constitutional crisis. (Ulat ni Ely Saludar)</body>
<link>http://www.philstar.com/Article.aspx?articleId=226570&amp;publicationSubCategoryId=92</link>
</article>
<article>
<title>800 counting machines lang ang gagamitn ng Comelec</title>
<author>Danilo Garcia</author>
<date>
<month>November</month>
<day>03</day>
<year>2003</year>
</date>
<body>Umaabot lamang sa 800 counting machines na gagamitin ng Comelec sa kanilang computerized counting ang darating sa bansa ngayong Nobyembre. Sinabi ni Comelec chairman Benjamin Abalos, Sr. na nagmula ang mga counting machines sa Estados Unidos na siya ring ginagamit ng mga ito sa pagbibilang sa kanilang eleksiyon. Agad na susuriin naman sa Department of Science and Technology (DOST) ang naturang counting machines upang madetermina na walang sira ang mga makina at hindi papalpak sa pagbibilang ng mga balota. Hindi naman sinabi ni Abalos kung may iba pang counting machines ang darating bukod sa kokonting 800 makina na hindi makakayanang i-cover ang malaking bahagi ng bansa sa pagbibilang. Itoy matapos na ihayag ng Comelec na tanging 10% lamang ng bahagi ng bansa ang isasailalim sa computerized counting dahil sa nakitang pagkakamali sa kanilang sistema at mga makina. Dahil sa kawalan naman ng cellsite at linya ng telepono, maglalagay na lamang ang Comelec ng may 800 mga satellite polling precints sa mga liblib na barangay sa kabundukan at mga isla. Sa pamamagitan umano ng mga satellite precints, magagawang makaboto ng mga residente na malayo sa kabayanan at magiging maayos ang pagkuha ng mga resulta dito ng Comelec. (Ulat ni Danilo Garcia)</body>
<link>http://www.philstar.com/Article.aspx?articleId=226576&amp;publicationSubCategoryId=92</link>
</article>
<article>
<title>ICT sa public schools isinusulong ni Oreta</title>
<author>Rudy Andal</author>
<date>
<month>November</month>
<day>03</day>
<year>2003</year>
</date>
<body>Inihayag kahapon ni Sen. Tessie Aquino-Oreta na makakasabay na ang mga estudyante sa pampublikong paaralan sa paggamit ng Information and Communications Technology (ICT) sa ibat ibang subjects nito sa may 1,000 public schools sa bansa. Ayon kay Sen. Oreta, isang memorandum of agreement ang nilagdaan niya at ng Department of Education (DepEd) sa ilalim ng proyektong &amp;quot;Gabay sa Pagtuturo&amp;quot; para sa ganap na modernisasyon ng edukasyon sa pampublikong paaralan. Wika pa ni Oreta, sa ilalim ng kasunduan ay magagamit na ang ICT ng mga guro sa may 1,000 paaralan sa bansa sa mga subjects na English, Math, Science, Technology and Livelihood Education. Aniya, kahit ilunsad ng gobyerno ang mga computer laboratories ay natuklasan din sa pag-aaral ng DepEd at DOST na mababa pa rin ang porsyento ng ICT application sa mga subjects nito sa pampublikong paaralan. Ipinaliwanag pa ni Oreta, ang mga computer-aided instruction software ay gagamitin sa multi-media-capable high schools sa major academic subjects sa mga pampublikong paaralan. Tutulungan ni Oreta ang proyektong Gabay sa Pagtuturo sa pamamagitan ng kanyang priority development assistance fund o pork barrel para sa kapakanan ng mga mag-aaral sa public schools para maging bihasa sa ICT. Bilang panimula ng proyekto ay magsisimula ito sa produksyon ng mga computer-aided instruction software sa English na gagamitin ng mga 4th years students na irerekomenda ng Bureau of Secondary Education. (Ulat ni Rudy Andal)</body>
<link>http://www.philstar.com/Article.aspx?articleId=226582&amp;publicationSubCategoryId=92</link>
</article>
<article>
<title>Coup plot vs GMA haharangin ng AFP</title>
<author>Joy Cantos</author>
<date>
<month>November</month>
<day>03</day>
<year>2003</year>
</date>
<body>Hahadlangan ng puwersa ng Armed Forces of the Philippines (AFP) ang anumang uri ng banta upang pabagsakin ang administrasyon ni Pangulong Arroyo. Ito ang muling tiniyak kahapon ni AFP chief of staff Gen. Narciso Abaya sa gitna na rin ng namumuong krisis sa pulitika bunga ng kinakaharap na impeachment ni Supreme Court (SC) Chief Justice Hilario Davide Jr. Kasabay nito, pinabulaanan ni Abaya ang napaulat na may namumuo na namang plano mula sa hanay ng mga dismayadong opisyal at tauhan ng militar para maglunsad ng kudeta laban sa pamahalaan. Kamakalawa ay iniutos ng Pangulo ang pagpapalaya sa kabuuang 133 opisyal at mga enlisted personnel ng AFP sa ilalim ng Magdalo Group na sangkot sa paglulunsad ng mutiny laban sa pamahalaan noong Hulyo 27. Siniguro naman ni AFP vice chief of staff at spokesman Lt. Gen. Rodolfo Garcia na hindi na mauulit pa ang Oakwood mutiny sa kabila ng nararanasang constitutional crisis sa bansa. (Ulat ni Joy Cantos)</body>
<link>http://www.philstar.com/Article.aspx?articleId=226588&amp;publicationSubCategoryId=92</link>
</article>
<article>
<title>2003 stamp exhibition bubuksan ngayon</title>
<author>Ellen Fernando</author>
<date>
<month>November</month>
<day>03</day>
<year>2003</year>
</date>
<body>Pangungunahan ni Pangulong Gloria Macapagal-Arroyo ang ceremonial ribbon-cutting bilang pormal na pagbubukas ng &amp;quot;Pilipinas 2003 Stamp Exhibition&amp;quot; kasunod ng pagbibigay ng award sa mga nagwagi sa &amp;quot;Ang Batang Pinoy Laban sa Droga&amp;quot; stamp design contest sa pagdiriwang ng ika-105 founding anniversary ng Philippine Postal Corporation (Philpost) ngayong araw. Bago ito, sasalubungin ni Postmaster General Diomedio Villanueva ang Pangulo bandang alas-10 ng umaga sa pagbubukas ng isang linggong aktibidad ng Philpost para sa Postal Consciousness week celebration na may tema na &amp;quot;National Reconciliation and Unity Through a Dynamic Postal Service&amp;quot;. Ang souvenir frame ng &amp;quot;Fight Drug Abuse Stamp&amp;quot; ay ipepresenta sa Pangulo ni Transportation ang Communication secretary Leandro Mendoza, Post Gen. Villanueva at Philpost chairman Manuel Barcelona. Bukod dito, sasaksihan ng Pangulo ang pagbabasbas sa 40 bagong L-300 Mitsubishi delivery vans na naglalayong pabilisin ang paghahatid ng mga sulat sa buong kapuluan. Iaasiste nina Post Gen. Villanueva at Mendoza ang Pangulo sa pagbubukas ng makabagong Electronic-Postal Money Order Service (e-PMO), isang cash remittance service na binubuo ng card system sa pamamagitan ng internet at ang Express Mail Service (EMS) hubs, isang programa para sa distribusyon ng EMS mail para sa mas mabilis na delivery sa mga strategic areas sa bansa. (Ulat ni Ellen Fernando)</body>
<link>http://www.philstar.com/Article.aspx?articleId=226593&amp;publicationSubCategoryId=92</link>
</article>
<article>
<title>AFP alerto,naka-amoy ng 'coup'</title>
<author>Joy Cantos</author>
<date>
<month>November</month>
<day>04</day>
<year>2003</year>
</date>
<body>Kinumpirma kahapon ng isang retired general na may namumuong tensiyon sa hanay ng mga militar bunsod ng patuloy na upakan sa gobyerno dahil sa impeachment kay Chief Justice Hilario Davide. Ayon kay ret. AFP Gen. Gutang, pikon na umano ang mga sundalo sa walang puknat na kaguluhan sa gobyerno na pakana ng ilang mga pulitiko. Narerendahan lamang umano ng matatandang opisyal ang nag-iinit na mga sundalo kaya nakakapagpigil pa ang mga ito. Subalit kapag nagkadayaan anya sa eleksiyon ay posibleng pasiklabin na nila ang banta na kudeta. At sa gitna na rin ng mainit na bulung-bulungan hinggil sa namumuong panibagong &amp;quot;coup d etat&amp;quot; laban sa administrasyon, isinailalim ngayon ng Armed Forces of the Philippines (AFP) ang buong puwersa nito sa &amp;quot;red alert status.&amp;quot; Sa isang press briefing, sinabi ni AFP-Public Information Office (AFP-PIO) Chief Lt. Col. Daniel Lucero na ang pagdedeklara nila ng red alert status ay bilang paghahanda sa mga posibleng mass actions ng mga militanteng grupo sa mga susunod na araw na may kaugnayan daw sa magiging desisyon sa isinusulong na impeachment complaint laban kay Davide. &amp;quot;We have received information that there will be rallies to be conducted beginning tomorow up to the time when the decision will be released regarding the move for the impeachment of Justice Davide,&amp;quot; ayon pa kay Lucero. Tulad ng dati, sinabi ni Lucero na ang ipatutupad na red alert ay walang kaugnay sa mga tsismis ng panibagong kudeta mula sa mga ilang miyembro umano ng Phil. Military Academy Class 1989. Naniniwala si Lucero na hindi na muling mauulit ang tinaguriang &amp;quot;Oakwood mutiny&amp;quot; dahil natugunan na ng militar ang mga lehitimong karaingan ng mga sundalo. Tiniyak pa ng opisyal na wala ng sundalo na mangingimi pang sumali sa destabilization plot. Samantala, nakiusap naman ang PMA Makatao Class 89 sa pangunguna ng kanilang pangulo na si Cavalier Dionisio Borromeo na huwag kaladkarin sa kudeta ang kanilang batch. Binigyang diin ni Borromeo na manatili silang mga prospesyonal na opisyal at hindi nila ipagbibili ang kanilang kredibilidad.(Ulat ni Joy Cantos)</body>
<link>http://www.philstar.com/Article.aspx?articleId=226695&amp;publicationSubCategoryId=92</link>
</article>
<article>
<title>Roco idinepensa sa payong bawiin ang impeachment</title>
<author></author>
<date>
<month>November</month>
<day>04</day>
<year>2003</year>
</date>
<body>Ipinagtanggol ni dating Rep. Hermie Aquino si dating senador at Education secretary Raul Roco sa pagpayo sa Kongresong bawiin sa lalong madaling panahon ang kanilang pirma sa reklamong impeachment laban kay Supreme Court Chief Justice Hilario Davide Jr. Ayon kay Aquino, balido ang reklamo laban kay Davide at ang pagsusulong nito ay magdudulot ng malaking pinsala sa sistema ng hudikatura sa bansa. &amp;quot;Ang mga miyembro ng House of Representatives na karamihan ay abogado, ay dapat panatilihin ang integridad at kalayaan ng Korte Suprema,&amp;quot; diin ni Aquino. Nagtataka naman si dating Rep. Edcel Lagman na iniuugnay ng ilang kampo ang ginawang pagsuporta ni Roco kay Davide sa mga pagkilos upang guluhin ang katatagan ng demokrasya. &amp;quot;Paano naman magagawa iyon ng isang pribadong mamamayan tulad ni Roco na sinasabi nilang kulang sa pondo at makinarya?&amp;quot; tanong ni Lagman. Sinabi naman ni dating Rep. Edno Joson na tila nawalan na ng moral at constitutional compass si Pangulong Arroyo sa kaso ni Davide. Huli na aniya ng payuhan nito ang Kongreso na huwag ng ituloy ang reklamong impeachment.</body>
<link>http://www.philstar.com/Article.aspx?articleId=226702&amp;publicationSubCategoryId=92</link>
</article>
<article>
<title>Court employees naghahabol sa JDF</title>
<author>Grace dela Cruz</author>
<date>
<month>November</month>
<day>04</day>
<year>2003</year>
</date>
<body>Pursigido ang Alliance of Court Employees Association of the Philippines (ACEAP) na ituloy sa kanilang paglilinaw kung kumpleto sa nakatakda sa batas ang kanilang tinatanggap na cost of living allowance buhat sa Judiciary Development Fund (JDF). Taliwas sa ilang mga ulat, sinabi ng ACEAP na hindi sila papayag na pagamit para lamang sa persekusyon ni Chief Justice Hilario Davide Jr. Idiniin ng grupo na ang mga agrabyado sa usapin ng JDF ay ang 25,000 rank and file personnel ng hudikatura at ang kanilang tinig ang marapat marinig dahil ang kapakanan nila ang nakataya. &amp;quot;Humihingi kami ng full disclosure at transparency na humantong sa mga pagdinig sa Kongreso at sa impeachment charge dahil sa pagkatigil ng aming allowances para sa bigas, medikal at hazard pay at dahil sa pagbabawas sa aming amelioration pay at JDF allowance simula nang maging Chief Justice si Kgg. Hilaro Davide,&amp;quot; anang ACEAP. Ang mga pagbabawas na ito ay sa kabila ng pagtaas ng mga nakolektang filing fees at ng katumbas na paglaki ng 80% bahagi ng JDF ng judiciary personnel. Humihingi ang ACEAP ng mabilisang resolusyon sa &amp;quot;kawalan ng hustisya&amp;quot; para sa kanila &amp;quot;umabot man ito sa impeachment at disciplinary action laban sa aming sariling Chief Justice.&amp;quot; (Ulat ni Grace dela Cruz)</body>
<link>http://www.philstar.com/Article.aspx?articleId=226709&amp;publicationSubCategoryId=92</link>
</article>
<article>
<title>Impeachment dinaan sa dasal ni GMA</title>
<author>Lilia Tolentino</author>
<date>
<month>November</month>
<day>04</day>
<year>2003</year>
</date>
<body>Isang prayer campaign ang inilunsad kahapon ni Pangulong Arroyo para maayos na ang isyu kaugnay ng kasong pagpapatalsik kay Chief Justice Hilario Davide. Ayon sa Pangulo, tiwala siyang maaayos ang gusot sa pagitan ng Kongreso at Korte Suprema para maiwasan ang constitutional crisis, subalit kung wala pa ring linaw ay ipinauubaya na niya sa Diyos ang lahat. Ang 8-araw na pagdarasal para sa kapayapaan ay matatapos sa susunod na Lunes na tiyempo naman sa pagbubukas ng sesyon ng Kongreso. Nagsimula ang nobena kahapon sa pamamagitan ng isang misa sa kapilya ng Malaca&amp;ntilde;ang. Layon ng panalangin na makuha ang pakikipagtulungan at pagkakaisa ng sambayanan para matapos na ang nakabiting kontrobersiya sa pagitan ng House at SC . Tiwala ang Pangulo na hindi magtatagumpay ang anumang balak na sirain ang kanyang administrasyon. (Ulat ni Lilia Tolentino)</body>
<link>http://www.philstar.com/Article.aspx?articleId=226715&amp;publicationSubCategoryId=92</link>
</article>
<article>
<title>Senado,di SC ang dapat humawak ng impeachment</title>
<author>Rudy Andal</author>
<date>
<month>November</month>
<day>04</day>
<year>2003</year>
</date>
<body>Iginiit kahapon ni Sen. Aquilino Pimentel Jr. sa kanyang inihaing motion to intervene (Ex Abudante Cautela) sa Supreme Court na wala sa hurisdiksiyon ng high tribunal ang pagdesisyon sa impeachment laban kay Chief Justice Hilario Davide kundi ang kapangyarihang ito ay nasa impeachment court. Sinabi ni Sen. Pimentel, ang impeachment ay isang political act at tanging ang Senado bilang impeachment court ang mayroong hurisdiksiyon hinggil dito gaya ng nakasaad sa article XI ng 1987 Constitution. Ginawa ni Pimentel ang Ex Abudante Cautela makaraang magpalabas ng status quo order ang SC sa Senado at Kamara matapos lagdaan ng mahigit 80 kongresista ang impeachment proceedings laban kay Justice Davide. Ayon kay Pimentel, ang paghahain niya ng motion to intervene ay matapos atasan sa status quo order ang Senado na huwag tatanggapin ang anumang magiging transmittal ng House of Representatives kaugnay sa articles of impeachment laban kay Davide. Ipinaliwanag pa ni Pimentel, hindi naman nangangahulugan na sakaling tanggapin ng Senado ang articles of impeachment na magmumula sa Kamara ay nahusgahan na si Davide. Wika pa ng senador, sa sandaling matanggap ng Senado ang articles of impeachment ay pag-aaralang mabuti ito ng korte at mga hukom kung tama ba ang alegasyon ng mga kongresista. Sakaling matuklasan na wala namang impeachable offense sa alegasyon laban kay Davide ay puwedeng agarang ibasura ito dahil sa kawalan ng batayan. (Ulat ni Rudy Andal)</body>
<link>http://www.philstar.com/Article.aspx?articleId=226721&amp;publicationSubCategoryId=92</link>
</article>
<article>
<title>Di na uso ang 'Panday' - Roxas</title>
<author>Lilia Tolentino</author>
<date>
<month>November</month>
<day>04</day>
<year>2003</year>
</date>
<body>Kumpiyansa ang Department of Trade and Industry (DTI) na walang malaking epekto sa pamumuhunan ang napipintong pagtakbo ni action king Fernando Poe Jr. sa pagka-presidente. Mismong si Trade Secretary Mar Roxas ang nagsabi na hindi kayang pahinain ni Poe ang matatag na imahe ng Pilipinas bilang investment hub in Southeast Asia dahil noon mismong kumakalat ang balita na tatakbo bilang pangulo si Poe ay pumasok ang American auto giant na Ford sa bansa. Sinabi ng kalihim ang kasiguraduhan para kumalma ang di mapakaling merkado na naging dahilan para umabot sa 55-32 ang peso-dollar exchange rate. Ayon sa mga financial analyst sa Bankers Association of the Philippines, ninerbiyos ang financial market sa naglabasang balita na desidido nang tumakbo sa pagka-pangulo ang bida ng &amp;quot;Panday&amp;quot; at &amp;quot;Padrino.&amp;quot; Para kay Roxas, isa sa mga napipisil ni Pangulong Arroyo para maging running mate niya sa 2004 elections, mas makakatulong ang bawat Filipino sa pag-unlad ng bansa kung pagbubutihin ng mga ito ang kanilang pagtatrabaho. Sinabi niya na ang magagaling na manggagawa sampu ng murang operating expenses ang patuloy na magiging susi sa pagpasok ng mga dayuhang mamumuhunan sa Pilipinas. Nasa bansa na rin ang Price Smart, isa sa mga retailing giants sa US, kaya naniniwala si Roxas na magpapatuloy ang pagpasok ng mga mamumuhunan sa bansa matuloy man o hindi ang pagpasok ni Poe sa pulitika. Kumbinsido rin si Roxas na di magtatagal ay malalampasan ng Pilipinas ang Singapore sa dami ng mga tinatayong call centers at trabahong nalilikha ng nasabing sector. (Ulat ni Lilia Tolentino)</body>
<link>http://www.philstar.com/Article.aspx?articleId=226725&amp;publicationSubCategoryId=92</link>
</article>
<article>
<title>'Naninira' sa DPWH sec. pina-NBI</title>
<author>Gemma Amargo</author>
<date>
<month>November</month>
<day>04</day>
<year>2003</year>
</date>
<body>Pinaiimbestigahan ni Department of Public Works and Highways (DPWH) Secretary Florante Soriquez sa National Bureau of Investigation (NBI) ang grupong Aniban ng Maralitang Pilipino upang tiyakin na hindi ito &amp;quot;fictitious group.&amp;quot; Bunsod nito kung kaya hinamon ni Soriquez ang pangulo ng grupong Aniban na si Randy Tolentino na humarap sa kanila upang hindi sila maakusahan na ginagamit lamang ng isang suspendidong opisyal ng DPWH upang buhayin ang kasong P27 bilyong megadike scam noong 1996 kung saan matagal nang inalis sa kaso ang nasabing kalihim. &amp;quot;Hinihintay na lamang namin ang resulta ng imbestigasyon ng NBI kung talagang nag-e-exist ang grupong Aniban ni Randy Tolentino para magkaliwanagan na kami,&amp;quot; ayon pa kay Soriquez. Nakatanggap din umano ng impormasyon si Soriquez na kinontrata ang grupong Aniban upang magsagawa ng umanoy panawagan sa Sandiganbayan para ipursige ang 90 days suspension order lamang sa kanya na isang paraan ng sinuspindeng opisyal ng DPWH upang mabuweltahan lamang siya. Pinabulaanan din ni Soriquez ang akusasyon na may 24 pa siyang nakabinbing kaso sa Ombudsman dahil base sa sertipikasyon ni Lourdes Salazar, graft investigator, ang dalawang kasong kinasasangkutan nito kaugnay sa anti-lahar project sa Pampanga ay inabsuwelto na siya sa kasong faulty design habang sa faulty construction ay wala talaga itong kinalaman dito. (Ulat ni Gemma Amargo)</body>
<link>http://www.philstar.com/Article.aspx?articleId=226727&amp;publicationSubCategoryId=92</link>
</article>
<article>
<title>Davide rally papasukan ng terorista</title>
<author>Joy Cantos</author>
<date>
<month>November</month>
<day>05</day>
<year>2003</year>
</date>
<body>Malamang humalo ang mga terorista sa grupo ng mga demonstrador na nagpaplanong maglunsad ng malawakang rally kaugnay ng kinakaharap na impeachment ni Supreme Court Chief Justice Hilario Davide Jr. Ito ang babala at pangambang inihayag kahapon ni AFP-Public Information Office chief Lt. Col. Daniel Lucero matapos na isailalim sa red alert ang puwersa ng militar. &amp;quot;We would like to remind the rallyists that there is a big possibility that they might be infiltrated,&amp;quot; sabi ni Lucero. Pinaalalahanan ni Lucero ang mga magsasagawa ng kilos protesta na mag-ingat at bantayan ang kanilang mga hanay para masigurong hindi sila mapapasukan ng mga teroristang walang pakay kundi ang maghasik ng kaguluhan at makapinsala ng buhay at kabuhayan ng mga tao. Sinabi ni Lucero na masusing pagbabantay ang isasagawa ng Task Force Libra sa magsisipag-rally maging pro at anti-Davide camp. Ang Task Force Libra ang tropa ng militar na ginamit ng AFP sa pagtatanggol sa Malaca&amp;ntilde;ang noong May 1, 2001 nang lusubin ng nagwalang mga loyalista ni dating Pangulong Estrada ang Palasyo. Kabilang sa lugar kung saan ipakakalat ang tinatayang may 2,000 kasapi ng Task Force Libra ay ang Edsa shrine samantala itinuturing rin na mga &amp;quot;critical areas&amp;quot; ang Makati City na sinakop ng Magdalo group na naglunsad ng mutiny noong Hulyo 27, Commonwealth Avenue at Mendiola malapit sa bisinidad ng Malaca&amp;ntilde;ang Palace. Maliban sa Task Force Libra ay may naka-standby pang isang batalyon ng mga sundalo sa AFP headquarters sa Camp Aguinaldo para magresponde sakaling sumiklab ang mga kaguluhan. Kasabay nito, muling nagdeklara ng &amp;quot;red alert status&amp;quot; ang PNP kaugnay na rin ng posibleng pagsiklab ng kaguluhan sa ilulunsad na rally ng mga pro at anti-Davide. (Ulat ni Joy Cantos)</body>
<link>http://www.philstar.com/Article.aspx?articleId=226809&amp;publicationSubCategoryId=92</link>
</article>
<article>
<title>Congressmen sinisi ni Davide sa umento</title>
<author>Gemma Amargo</author>
<date>
<month>November</month>
<day>05</day>
<year>2003</year>
</date>
<body>Ang mga kongresista umano ang siyang may kasalanan kung bakit hindi nakasama ang mga kawani ng hudikatura sa umento sa sahod ng mga justices at judges. Nakasaad sa dalawang pahinang bukas na liham ni Supreme Court (SC) Chief Justice Hilario Davide Jr., na ang kanilang orihinal na panukala ay isama ang lahat ng mga kawani ng hudikatura sa umento sa sahod. Subalit ang Kongreso umano ang siyang kumatay sa kanilang panukala at sa halip ay pawang mga huwes lamang ang kanilang inuna at binigyan ng umento sa sahod hanggang sa maipasa ang Judicial Compensation Act na nilagdaan ni Pangulong Arroyo kamakailan. Nilinaw pa ni Davide na walang katotohanan na nilustay niya ang salapi ng mga kawani ng hudikatura at siya ay biktima lamang ng mga maling akusasyon. Iginiit din ni Davide na wala siyang sama ng loob sa mga kawani ng hudikatura dahil malaki ang kanyang paniniwala na iilan lamang ang mga ito sa kanyang tanggapan at sa halip ay gagawa umano ito ng paraan sa pamamagitan ng isang panukala sa SC en banc na huwag isama ang mga Justices at Judges sa 80 porsiyentong distribusyon ng Judiciary Development Fund (JDF). (Ulat ni Gemma Amargo)</body>
<link>http://www.philstar.com/Article.aspx?articleId=226816&amp;publicationSubCategoryId=92</link>
</article>
<article>
<title>'Wag matakot sa red alert - Pres. GMA</title>
<author>Lilia Tolentino</author>
<date>
<month>November</month>
<day>05</day>
<year>2003</year>
</date>
<body>Pinawi ni Pangulong Arroyo ang pangamba ng publiko sa ipinatutupad ngayong &amp;quot;red alert&amp;quot; sa militar at pulisya kaugnay ng posibleng pagkakaroon ng kaguluhan sa pagdaraos ng mga rally at demonstrasyon ng mga grupong sumusuporta at kontra sa impeachment ni Chief Justice Hilario Davide. Sinabi ng Pangulo na ang kahandaang ito ng militar at pulisya ay bahagi lang ng mga hakbang na pigilan ang mga hindi inaasahang pangyayari sa pagdaraos ng mga kilos protesta. Sa kabila anya ng &amp;quot;red alert&amp;quot; nanatiling kontrolado ng pamahalaan ang sitwasyon at hindi dapat na magkaroon ng agam-agam ang mga mamamayan. Ayon sa Pangulo, pinapangalagaan ng pamahalaan ang karapatan ng mga grupong nagsasagawa ng lehitimong karapatang makapaghayag sa pamamagitan ng mapayapang aksyon pero binalaan ang mga magsasamantala o mananabotahe. Tiniyak naman ng Pangulo na magpapatupad ang militar at pulisya ng &amp;quot;maximum tolerance&amp;quot; sa pagdaraos ng mga lehitimong kilos protesta. (Ulat ni Lilia Tolentino)</body>
<link>http://www.philstar.com/Article.aspx?articleId=226823&amp;publicationSubCategoryId=92</link>
</article>
<article>
<title>Covenant inilatag ni GMA sa iringan ng Kongreso at SC</title>
<author>Lilia Tolentino/Ely Saludar</author>
<date>
<month>November</month>
<day>05</day>
<year>2003</year>
</date>
<body>Pormal nang naghain ng panukalang covenant si Pangulong Arroyo para pagkasunduin ang Korte Suprema at Kongreso at mabilis na malutas ang krisis na nalikha sa kasong impeachment laban kay Chief Justice Hilario Davide. Ayon kay Presidential Spokesman Ignacio Bunye, pinulong ng Pangulo sa Malaca&amp;ntilde;ang noong Linggo ng gabi sina Davide at House Speaker Jose de Venecia na naglalayong lutasin ang problema. Ayon sa Pangulo, ang kasunduan ay bahagi ng kanyang trabaho na maresolba sa lalong madaling panahon ang banggaan ng Kongreso at Mataas na Hukuman para na rin sa interes ng taumbayan. Nasa kamay na nina Davide at de Venecia, na principal signatories, ang panukala habang witness si Senate President Franklin Drilon. Handa ang Pangulo na lagdaan ang naturang kasunduan kasama sina de Venecia at Davide para maipakita ang kanilang komitment na malutas na ang isyu. Sinabi naman ni Bunye na sinang-ayunan na ni Davide ang inilatag na tripartite covenant, gayunman ipinaliwanag nito na bagamat pabor din si de Venecia sa covenant ay kailangan nitong konsultahin ang mga kongresista upang mapagtibay ang kasunduang ito. Kumpiyansa ang Malaca&amp;ntilde;ang na ang covenant na inilatag ng Pangulo ang siyang susi upang matapos na ang krisis. (Ulat nina Lilia Tolentino/Ely Saludar)</body>
<link>http://www.philstar.com/Article.aspx?articleId=226829&amp;publicationSubCategoryId=92</link>
</article>
<article>
<title>'Battle of the brains' ng mga abogadong pro at anti-impeachment</title>
<author>Gemma Amargo</author>
<date>
<month>November</month>
<day>05</day>
<year>2003</year>
</date>
<body>Itinakda na ngayong araw na ito ng Supreme Court (SC) en banc ang &amp;quot;battle of the brains&amp;quot; ng mga abogado na pabor at kontra sa impeachment case laban kay Chief Justice Hilario Davide. Nagpalabas na ng resolusyon ang SC en banc at itinakda nito ang hanay ng mga abogadong magbibigay ng linaw sa isyu ng impeachment case laban sa Punong Mahistrado. Kabilang sa tatalakayin ay kung may kapangyarihan ang SC na dinggin ang nasabing kaso o ito ay isang kuwestiyong pulitikal na nararapat lamang pakialaman sa Kongreso. Sa kasalukuyan ay may tatlo sa mga bahagi ng amicus curiae ang nagpahayag na ng suporta kay Davide sa pagsasabing hindi dapat matuloy ang impeachment dahil sa paglabag sa Article II section 3 ng Saligang Batas kung saan ay ipinagbabawal ang pangalawang impeachment case ng sukob sa taon. Kabilang dito sina dating Senate President Jovito Salonga, Court of Appeals Justice Regalado Maambong at Fr. Joaquin Bernas. Kaugnay nito, kumbinsido naman si dating UP College of Law dean Pacifico Agabin na kinuha siya ng Mataas na Hukuman bilang amicus curiae dahil dati siyang abogado ni Joseph Estrada sa kanyang plunder case. Sa panayam kay Agabin sinabi nito na posibleng ginawa siyang pambalanse ng SC dahil sa kanyang estado bilang dating Estrada lawyer, pero may posibilidad din na dahil sa lecturer siya sa Philippine Judicial Academy (PHILJA) ng SC kaya kinuha siya. (Ulat ni Gemma Amargo)</body>
<link>http://www.philstar.com/Article.aspx?articleId=226835&amp;publicationSubCategoryId=92</link>
</article>
<article>
<title>Budget sa edukasyon, health tatapyasan</title>
<author>Rudy Andal</author>
<date>
<month>November</month>
<day>05</day>
<year>2003</year>
</date>
<body>Iginiit kahapon ni Sen. Tessie Aquino-Oreta sa Malaca&amp;ntilde;ang na huwag isakripisyo ang serbisyo sa edukasyon at kalusugan sa gagawin nitong pagtitipid sa gastusin sa last quarter ng taong ito. Sinabi ni Sen. Oreta, hindi dapat tipirin ang paggastos sa edukasyon at kalusugan sa gagawing pagtitipid ng Palasyo upang huwag lumobo ang P202 bilyong budget deficit. Aniya, ang dapat bawasan ng Arroyo government ay ang walang katuturang paggastos ng mga opisyal nito partikular ang mga perks at privileges ng ilang government officials kaysa pag-initang bawasan ang pondo sa edukasyon at kalusugan. Wika pa ni Oreta, ang edukasyon at kalusugan ang natitirang susi ng masa upang makaangat sa kanilang pamumuhay pero kung ito pa ang pag-iinitan ng Palasyo na bawasan ng pondo sa gagawing pagtitipid nito sa taong ito ay maisasakripisyo natin ang kinabukasan ng mamamayan. Sabi pa ni Oreta, ngayong nagsisimula ng mamulitika si Pangulong Arroyo kahit malayo pa ang 2004 elections ay mas dapat bigyan ng prayoridad ang sektor ng edukasyon at kalusugan kung nais talaga nitong makuha ang simpatiya ng masa. (Ulat ni Rudy Andal)</body>
<link>http://www.philstar.com/Article.aspx?articleId=226838&amp;publicationSubCategoryId=92</link>
</article>
<article>
<title>Preso ng gasolina at LPG tumaas</title>
<author>Edwin Balasa/Angie dela Cruz</author>
<date>
<month>November</month>
<day>05</day>
<year>2003</year>
</date>
<body>Ipinatupad kagabi ng Pilipinas Shell ang karagdagang 40 sentimos sa gasolina at diesel habang P1 naman sa bawat litro ng liquified petroleum products. Ayon kay Roberto Kanapi, general manager for external affairs ng Pilipinas Shell, ang karagdagang presyo ay sanhi ng pagtaas ng presyo ng produktong petrolyo sa pandaigdigang pamilihan. Ang presyo sa world market ng produktong petrolyo noong Setyembre na $25.23 kada bariles ay tumaas noong Oktubre sa $27.30 kada bariles. Nakatakda namang sumunod ngayong alas-12 ng tanghali ang Flying V at alas-2 naman ng hapon ang Sea Oil at Eastern Petroleum. Inaasahan rin na susunod na magtataas ang iba pang kompanya ng langis. Samantala, mananatili naman ang pagbebenta ng discounted diesel sa mga pampublikong sasakyan sa mga piling refiling stations ng Shell. Hindi naman hihirit ng taas sa pasahe ang grupo ng transportasyon sa pangunguna ng FEJODAP, PISTON at MMBOA kahit na tumaas ang presyo ng gasolina at diesel. Sinabi ni FEJODAP president Zeny Maranan, wala sa kanilang hanay ng transportasyon ang magbabalak ng anumang hakbang ng pagtataas ng pasahe sa jeep at tigil-biyahe dahil sa bagong oil price increase dahil hindi naman sila maaapektuhan ng naturang hakbang. Basta patuloy ang P15.15 discount ng mga oil companies ay hindi sila hihingi ng taas sa pasahe. (Ulat nina Edwin Balasa/Angie dela Cruz)</body>
<link>http://www.philstar.com/Article.aspx?articleId=226839&amp;publicationSubCategoryId=92</link>
</article>
<article>
<title>Judge nanampal sa Korte</title>
<author>Gemma Amargo</author>
<date>
<month>November</month>
<day>06</day>
<year>2003</year>
</date>
<body>Dahilan sa pagtatalo sa Judiciary Development Fund (JDF) at pagtatanggol kay Chief Justice Hilario Davide, sinampal ng isang hukom ang kanyang court interpreter sa loob mismo ng kanilang opisina sa Manila Regional Trial Court (RTC) sa Manila City Hall. Pasado ala-una ng hapon ng umanoy sampalin at hilahin ang buhok ni Branch 49 Judge Concepcion Vergara ang kanyang court interpreter na si Cathy Loja. Nabatid na bago nagsimula ang insidente ay narinig umano ni Judge Nympha Vilches ang ilang empleyado ng RTC na nagrereklamo tungkol sa kanilang allowance kung saan tanging ang mga judges lamang umano ang nakakatanggap ng mga benepisyo mula sa kontrobersiyal na JDF. Ikinuwento naman umano ni Judge Vilches kay Judge Vergara ang kanyang narinig at napagbuntunan ng huli si Loja na presidente ng Court Interpreters Association sa Manila. Nagkaroon ng pagtatalo sina Vergara at Loja hanggang sa bigla na lamang umanong sinampal ni Vergara ng dalawang beses si Loja at hinila ang buhok nito. Napikon umano si Vergara dahil sinagot ito ni Loja na hanapin ang mga empleyado na nagkalat ng balita tungkol sa JDF. &amp;quot;Matagal na kaming nagtitiis. Minumura niya kami, hinihiya niya kami sa publiko pero hindi kami nagrereklamo. Itong sinaktan niya ako, ibang usapan na ito kaya magsasampa ako ng reklamo,&amp;quot; ayon kay Loja. Samantala, pinabulaanan naman ni Judge Vergara ang nasabing alegasyon at sa halip ay ipinaliwanag nito na kaya niya nasampal si Loja ay dahil sa mali ang perception nito na sinundan pa ng mataas na boses na kanyang ikinairita. &amp;quot;I told her to stop but she tried to outsmart the tone of my voice. I am the judge here so I should be the one to prevail,&amp;quot; sabi pa ni Vergara sa panayam. Iginiit pa ni Vergara na dalawang beses niyang binalaan si Loja na sasampalin niya ito kapag hindi ito tumigil ng kakasigaw subalit hindi umano niya ito naawat dahilan para sampalin nga niya ito. &amp;quot;It was not the issue that irritated me but the tenor of her voice. In my length of service as a judge, no one ever answered me back that way,&amp;quot; ayon kay Vergara, 65, na dati ring judge sa Angeles City ng pitong taon bago nagtungo sa Manila RTC noong 1996. (Ulat ni Gemma Amargo)</body>
<link>http://www.philstar.com/Article.aspx?articleId=226928&amp;publicationSubCategoryId=92</link>
</article>
<article>
<title>Impeachment kay Davide,illegal</title>
<author>Gemma Amargo</author>
<date>
<month>November</month>
<day>06</day>
<year>2003</year>
</date>
<body>Labag sa Saligang Batas ang ikalawang impeachment na inihain sa Kongreso laban kay Supreme Court Chief Justice Hilario Davide. Ito ang nag-iisang opinyong iprinisinta ng limang &amp;quot;Friends of Court&amp;quot; sa unang araw ng oral argument kahapon na kumukuwestiyon sa legalidad ng naturang impeachment complaint. Nakahanap ng kakampi si Davide sa mga nagsulat ng 1987 Constitution na inimbitahan ng Korte Suprema para magbigay ng kanilang opinyon sa legalidad ng ikalawang complaint. Kumampi kay Davide sina CA Justice at Con-Con delegate Regalado Maambong, dating SC Justice Florenz Regalado, Dean Raul Pangalangan, ex-Senate president Jovito Salonga at Fr. Joaquin Bernas. Sa kanilang pahayag, depektibo ang ikalawang reklamo dahil hindi sinunod ang Konstitusyon na ang mga nakapirma ay dapat complainant lahat at hindi nag-endorso lang. Hindi rin dapat maisulong ang dalawa o higit pa na impeachment complaint sa loob ng isang taon. Legal naman ang pagsusulong ng ikalawang impeachment para kina dating Justice Minister Estelito Mendoza, ex-SC Justice Hugo Gutierrez at dating UP Dean Pacifico Agabin. Iginiit pa nina Regalado at Maambong na nakasaad sa Article 8 Section 1 ng Konstitusyon na mayroong kapangyarihan ang Mataas na Hukuman para hawakan o dinggin ang kaso kung mayroong pag-abuso ang isang sangay ng gobyerno maging ito man ay executive, legislative o judiciary. Hindi rin umano maaaring pakialaman ng SC ang anumang political question na tangan ng Malaca&amp;ntilde;ang o Kongreso maliban kung magkakaroon ng pag-abuso sa tungkulin ang mga ito para mauwi sa certiorari sa ilalim ng rules 65 ng rules of court. Inaasahan namang aabutin pa ng dalawa hanggang sa tatlong araw ang pagdinig ng SC kung mayroon silang hurisdiksiyon para hawakan ang nasabing kaso o tuluyan nilang ibabasura na lamang ito. (Ulat ni Gemma Amargo)</body>
<link>http://www.philstar.com/Article.aspx?articleId=226940&amp;publicationSubCategoryId=92</link>
</article>
<article>
<title>GMA hirap ilusot ang covenant</title>
<author>Ely Saludar/Lilia Tolentino</author>
<date>
<month>November</month>
<day>06</day>
<year>2003</year>
</date>
<body>Inamin ni Pangulong Arroyo na mahihirapan siyang maisulong ang kanyang inilatag na covenant sa isyu ng impeachment ni Supreme Court Chief Justice Hilario Davide Jr. matapos na magmatigas ang mga kongresistang kasapi ng Nationalist Peoples Coalition na huwag aprubahan ang naturang kasunduan. Aminado ang Palasyo na maraming kinakaharap na problema ang covenant ni Pangulong Arroyo na umanoy susi sa paglutas ng krisis sa Kongreso at Korte Suprema. Sinabi ng Pangulo na gumawa na siya ng pagsisikap para makahanap ng isang kompromisong solusyon sa isyu pero may mga balakid na siyang dahilan kung bakit hanggang ngayon ay hindi pa rin napipirmahan ang covenant. Hindi naman idinetalye ng Pangulo kung ano ang hadlang sa pagka-antala ng pag-aapruba ng covenant. Gayunman, nanatili pa rin ang kumpiyansa ng Pangulo na matatapos ang gusot sa isyu. Nakapaloob sa covenant na dapat ay iatras na ang kasong impeachment laban kay Davide at itutuloy na lamang ang imbestigasyon sa Judiciary Development Fund sa House committee on justice. (Ulat nina Ely Saludar/Lilia Tolentino)</body>
<link>http://www.philstar.com/Article.aspx?articleId=226946&amp;publicationSubCategoryId=92</link>
</article>
<article>
<title>Flying voters umaariba na</title>
<author>Ellen Fernando</author>
<date>
<month>November</month>
<day>06</day>
<year>2003</year>
</date>
<body>Nagbabala ang Commission on Elections (Comelec) sa mga botante sa buong bansa na kapag napatunayang nagparehistro sila ng doble ay mahaharap ang mga ito sa pagkakakulong at disqualification sa 2004 elections. Nagbanta rin ang Comelec sa mga pulitiko na hinihinalang nasa likod ng double registration na ngayon ay laganap sa Metro Manila at sa Autonomous Region in Muslim Mindanao. Sa ginanap na pulong balitaan kahapon ng umaga, sinabi ni Comelec Chairman Benjamin Abalos na isang taong pagkakabilanggo ang kahaharapin ng mga mapapatunayang nagparehistro ng hindi lamang iisang beses. Aniya, may 300,000-400,000 ghost voters at double registrants ang nadiskubre ng Comelec sa Metro Manila na nakatakdang alisin sa General Voters List at umabot naman sa 20,000 double registrants sa ARMM. Mula sa 20,000 double registrants sa ARMM, karamihan ay wala sa tamang edad para bumoto. Umaabot lamang ang kanilang edad sa 10-14 na karamihan ay pineke ang mga supporting documents upang maidagdag na botante. Sa Metro Manila, karamihan sa libu-libong nakarehistro ay mga patay na subalit nasa listahan pa ng mga botante. Iba dito ay nagpapanggap na siya ang nasa listahan ng mga voters. Gayunman, iginiit ni Abalos na hindi na kinompronta pa ang mga double registrants habang kasagsagan ng registration period noong Hulyo 25 hanggang Agosto 5 upang hindi masuspinde ang proseso ng registration. Bumuo na si Abalos ng grupong hahawak sa prosekusyon ng lahat ng nadiskubreng double registrants sa buong kapuluan. (Ulat ni Ellen Fernando)</body>
<link>http://www.philstar.com/Article.aspx?articleId=226951&amp;publicationSubCategoryId=92</link>
</article>
<article>
<title>Registration hanggang Nob.9 na lang</title>
<author>Ellen Fernando</author>
<date>
<month>November</month>
<day>06</day>
<year>2003</year>
</date>
<body>Nanawagan si Comelec Chairman Benjamin Abalos sa mga bagong registrants at transferees na magparehistro na dahil hanggang sa Nob. 9, 2003 na lamang ang registration. Kabilang din sa panawagan ang lahat ng nag-aaply para ilipat ang kanilang registration sa bagong lugar ng kanilang tirahan. Niliwanag ni Abalos na ang ibibigay na kooperasyon ng mamamayan sa kasalukuyang registration at validation process ay makakatulong sa paglilinis ng computerized voters list. &amp;quot;Let us not wait for the last minute to go to our Comelec field offices. I have instructed our personnel to conduct the registration from 8 am until 8 pm including Saturday and Sunday,&amp;quot; sabi ni Abalos. (Ulat ni Ellen Fernando)</body>
<link>http://www.philstar.com/Article.aspx?articleId=226956&amp;publicationSubCategoryId=92</link>
</article>
<article>
<title>Oposisyon nag-iikot na</title>
<author>Rudy Andal</author>
<date>
<month>November</month>
<day>06</day>
<year>2003</year>
</date>
<body>Sisimulan ngayon ng United Opposition ang kanilang konsultasyon sa mamamayan na gaganapin sa Baguio City upang balangkasin ang magiging plataporma ng oposisyon sa darating na eleksiyon. Ayon kay Sen. Edgardo Angara, pangulo ng Laban ng Demokratikong Pilipino (LDP), aalamin ng mga senior leaders ng oposisyon sa gaganaping regional consultation sa Luna auditorium sa UP-Baguio City sa araw na ito ang tunay na sentimyento ng masa na dapat maging plataporma ng kanilang grupo sa darating na halalan at makuha ang pulso ng masa kung sino ang nais nilang maging standard bearer ng United Opposition. (Ulat ni Rudy Andal)</body>
<link>http://www.philstar.com/Article.aspx?articleId=226960&amp;publicationSubCategoryId=92</link>
</article>
<article>
<title>Drug lords kikilos sa 2004</title>
<author>Rudy Andal</author>
<date>
<month>November</month>
<day>06</day>
<year>2003</year>
</date>
<body>Nangangamba ang Senado na muling kumilos ang mga drug lords upang sustentuhan ang kandidatura ng pipiliin nilang kandidato sa darating na 2004 elections. Ito ang ipinahayag kahapon ni Sen. Robert Barbers matapos na maiulat na umabot sa mahigit P3 bilyong halaga ng mga nakumpiskang droga ang sinunog ng mga awtoridad mula lamang noong buwan ng Oktubre. Malinaw aniya na sa laki ng salapi ng sindikato ng droga, posibleng gamitin nila ito upang ipantustos sa kanilang pipiliing kandidato sa susunod na halalan upang mapakinabangan nila sa kanilang ilegal na operasyon kung makalulusot at iboboto ng taumbayan. Dahil dito, sinabi ni Barbers na muli niyang igigiit ang panukalang bitayin sa pamamagitan ng firing squad ang mga madarakip at mapapatunayang sangkot sa ilegal na droga sa bansa upang magsilbing babala sa mga naghahangad na ipagpatuloy ang ilegal na operasyon. (Ulat ni Rudy Andal)</body>
<link>http://www.philstar.com/Article.aspx?articleId=226962&amp;publicationSubCategoryId=92</link>
</article>
<article>
<title>Roco nilaglag ng Bicol governors</title>
<author>Malou Rongalerios</author>
<date>
<month>November</month>
<day>07</day>
<year>2003</year>
</date>
<body>Nadismaya ang anim na gobernador ng Bicol Region sa pagiging oportunista umano ni ex-Education sec. Raul Roco at pagsawsaw nito sa impeachment ni Chief Justice Hilario Davide dahilan para magkaisa ang mga ito na ibasura si Roco at lumipat sa partidong Lakas. Isa sa mga gobernador na humiling ng anonymity ang nagsabi na walang statemanship si Roco at walang malasakit sa bayan sa ipinakikita niyang panggugulo sa gitna ng krisis na kinakaharap sa impeachment ni Davide para lamang magmukha siyang bida. Hindi anya magandang example si Roco na sinusulsulan pa niya ang Pangulo na maging diktador at utusan ang Kongreso na bawiin ang mga pirma sa impeachment complaint. Ang mga gobernador na bumawi ng kanilang suporta kay Roco ay sina Al Francis Bichara ng Albay, Luis Villafuerte ng Camarines Sur, Jesus Tipoco ng Camarines Norte, Raul Lee ng Sorsogon at Antonio Kho ng Masbate. Sikat na sikat si Roco nitong mga nakaraang araw dahil sa pagbibigay niya ng mga unsolicited advice kay Pangulong Arroyo gamit ang telebisyon, radio at print media. &amp;quot;Ayos lamang sana kung hindi pa siya nagdedeklarang tatakbo sa pagka-presidente, pero dahil hayag na ang kanyang ambisyon, may kulay pulitika na ang kanyang mga posisyon sa alinmang isyu, kaya hindi siya maaaring magkunwari na hindi niya sinasamantala ang mga isyu upang matulak ang kanyang ambisyon,&amp;quot; wika naman ni Rep. Prospero &amp;quot;Butch&amp;quot; Pichay. (Ulat ni Malou Rongalerios)</body>
<link>http://www.philstar.com/Article.aspx?articleId=227058&amp;publicationSubCategoryId=92</link>
</article>
<article>
<title>NAIA,Malaca&amp;ntilde;ang binulabog ni Dao Ming Si</title>
<author>Lilia Tolentino/Butch Quejada</author>
<date>
<month>November</month>
<day>07</day>
<year>2003</year>
</date>
<body>Nagkagulo ang mga empleyado ng NAIA at Malaca&amp;ntilde;ang sa pagdating kahapon sa bansa ng bida ng Meteor Garden at miyembro ng Taiwanese F-4 na si Jerry Yan na kilala sa pangalang Dao Ming Si. Hindi pa bumababa ng eroplano si Yan ay nagwawala na ang mga tao na kahit matindi ang buhos ng ulan ay matiyagang nag-aabang kaya napilitang isakay agad ito sa naghihintay na helicopter na naghatid naman sa kanya sa Malaca&amp;ntilde;ang para sa isang courtesy call kay Pangulong Arroyo. Ang chopper ay ipinahiram ng kumpanya ng Bench, ang damit na ieendorso ni Yan, at pag-aari naman ni Ben Chan. Sa Palasyo ay nasira ang protocol ng biglang dumugin si Yan ng mga miyembro ng media na kasama ang kanilang mga anak, mga opisyal ng Palasyo at maging mga may sakit na nooy ginagamot sa Malaca&amp;ntilde;ang clinic. Hindi na nakontrol ang security dahilan kaya napilitang ikansela ang photo opportunity na magbibigay sana ng pagkakataon sa mga fans na makita, makapagpa-autograph at makamayan si Yan. Dala ng kawalang kaayusan ng mga taong nagkagulo kay Yan ay napilitang umalis kaagad si Yan ng mas maaga kaysa inaasahan. Ang Pangulo rin ay medyo nairita kaya umalis na siya sa ceremonial hall at hindi na hinintay pang matapos ang mga itinakdang aktibidad ni Yan. Ang pagpunta sa Palasyo ni Yan ay kaagad namang pinuna ng mga kritiko ng Pangulo dahil ginagamit daw itong isang uri ng propaganda. Subalit sinabi ng Presidente na hindi dapat bigyang bahid ng pulitika ang pakikipagkita sa kanya ni Yan. Nakiusap anya ang mga promoter ni Yan na magbigay-galang sa kanya ang sikat na artistang Taiwanese kaya marapat lang itong paunlakan dahil sa tradisyunal na kaugalian ng mga Pilipino ang tumanggap ng bisita. Si Yan ay nasa bansa para sa promosyon ng isang advertisement. Babalik ito sa bansa sa Nob. 29 para sa isang concert. Ayon naman sa mga observer, halos walang pinagkaiba sa state visit ni US Pres. George Bush sa paghahanda ng NAIA ang pagdating ni Yan. Bukod sa may sarili itong landing area ay parang mga US Secret Service kung umasta ang kanyang mga bodyguard. (Ulat ni Lilia Tolentino/Butch Quejada)</body>
<link>http://www.philstar.com/Article.aspx?articleId=227064&amp;publicationSubCategoryId=92</link>
</article>
<article>
<title>Libong empleyado ng yosi mawawalan ng trabaho</title>
<author>Gemma Amargo</author>
<date>
<month>November</month>
<day>07</day>
<year>2003</year>
</date>
<body>Pinangangambahang mawalan ng trabaho ang mahigit sa 1,000 empleyado ng gumagawa ng sigarilyo sa sandaling maipatupad ang 400 porsiyentong excise tax ng Bureau of Internal Revenue (BIR). Ito ang kinatatakutang mangyari ng may 1,200 mga empleyado ng La Suerte Cigar and Cigarette Factory na matatagpuan sa South Superhighway, Para&amp;ntilde;aque City. Sa sama-samang pahayag nina Eva Catlico, presidente ng Monthly Rated Rank &amp;amp; File Ind.; Ester Manangan, presidente ng Nagkakaisang Manggagawa sa La Suerte at Danilo Hernandez, presidente ng Supervisors Union, sang-ayon sila sa mga programa ng gobyerno upang iangat ang ekonomiya ng bansa at mapataas ang koleksiyon ng buwis, subalit nangangamba umano sila sa ginawa ng BIR sa natitira nilang dalawang brand ng sigarilyo na Astra at Memphis. Bunsod sa pagtaas ng presyo ng kanilang brand ng sigarilyo na mula sa P8 ay magiging P12.50 kaya di malayong tuluyang humina ang produkto nila at mawala sa merkado hanggang sa tuluyang mawalan ng trabaho ang mga empleyado dito. Nanawagan din ang mga empleyado ng La Suerte kay Finance Sec. Isidro Camacho na aksiyunan ang kanilang reklamo dahil sa pagpirma umano nito na tanging ang kumpanya lamang nila ang pinagbabayad ng 400 porsiyentong excise tax kung saan hindi patas na maituturing para sa ibang kumpanya ng sigarilyo. (Ulat ni Gemma Amargo)</body>
<link>http://www.philstar.com/Article.aspx?articleId=227071&amp;publicationSubCategoryId=92</link>
</article>
<article>
<title>Judge na nanampal kakasuhan</title>
<author>Gemma Amargo</author>
<date>
<month>November</month>
<day>07</day>
<year>2003</year>
</date>
<body>Desidido ang sinampal at sinabunutang court interpreter na si Cathy Loja na ipagharap ng mga kasong kriminal at administratibo si Manila Regional Trial Court Branch 49 Judge Concepcion Vergara. Ayon kay Loja, presidente ng Court Interpreters Association ng National Capital Region, sasampahan niya ng kasong slight physical injuries sa Manila Prosecutors Office dahil sa pananampal sa kanya ni Vergara, samantala administratibo naman ang kanyang ihahain sa Supreme Court-Office of the Court Administration (SC-OCAD). Iginiit ni Loja na ang kanyang pagsasampa ng kaso kay Vergara ay upang hindi na maulit pa sa iba ang ginawa ng hukom sa kanya. Bilang pagsuporta na rin kay Loja, magsasagawa ng malawakang rally ang mga rank and file employees ng RTC at Metropolitan Trial Court sa darating na Lunes, Nobyembre 10. Bunsod nito kaya posibleng maparalisa ang mga transaksiyon sa mababang hukuman sa Metro Manila dahil sa pagsama ng may 25,000 miyembro ng Alliance of Court Employees Asso. of the Philippines (ACEAP). (Ulat ni Gemma Amargo)</body>
<link>http://www.philstar.com/Article.aspx?articleId=227078&amp;publicationSubCategoryId=92</link>
</article>
<article>
<title>China nagtayo ng markers sa Spratlys</title>
<author>Joy Cantos</author>
<date>
<month>November</month>
<day>07</day>
<year>2003</year>
</date>
<body>Nagpakita na naman ng kapangahasan ang bansang China matapos na magtayo ng panibagong mga marker sa pinag-aagawang teritoryo sa Spratly Islands. Ito ang kinumpirma kahapon ni Navy Vice Admiral Ruben Domingo, chief ng AFP Western Command matapos na mamonitor ng kanilang mga tauhan ang ginawang aksiyon ng China. &amp;quot;They puts some markers. We dont know what is written in the markers. We monitor all these things so that if there is a structure there that is being constructed we would be able to detect,&amp;quot; ani Domingo na nagsabing ang mga itinayong markers ay may Chinese characters. Sinabi ni Domingo na patuloy pa rin ang pangangahas ng mga bansang umaangkin sa Spratlys upang mangibabaw ang kanilang kapangyarihan sa pinag-aagawang teritoryo na ang malaking bahagi ay inaangkin rin ng Pilipinas. Samantala, dalawang barko ng China kabilang ang isang Frigate (armed) ang namonitor rin ang presensiya sa nasabing lugar bilang umanoy pagpapakita ng lakas ng puwersa ng China sa mga bansang katunggali nito sa Spratlys habang ang isa pa ay isang Oceanographic na ginagamit naman sa operasyon para sa pagtukoy ng tidal current. Kabilang pa sa mga bansang nag-aagawan sa Spratlys ang Malaysia, Brunei, Vietnam at Taiwan. (Ulat ni Joy Cantos)</body>
<link>http://www.philstar.com/Article.aspx?articleId=227083&amp;publicationSubCategoryId=92</link>
</article>
<article>
<title>Trabaho,investment hahataw sa 2004 -Roxas</title>
<author>Lilia Tolentino</author>
<date>
<month>November</month>
<day>07</day>
<year>2003</year>
</date>
<body>Kumpiyansa si Trade and Industry Sec. Mar Roxas III na patuloy na uunlad ang ekonomiya sa susunod na taon dahil maraming trabaho ang malilikha ng mga papasok na dagdag investments. Ito ang paniniwala ni Roxas, na maugong ang pangalan na siyang mapipili ni Pangulong Arroyo bilang vice presidential mate sa 2004, sa kabila ng mga negatibong forecast na hindi magiging maganda ang papasok na taon dala ng mainit na synchronized elections. Ayon sa apo ng dating Pangulong Manuel Roxas, mali ang impression na ito ng ilang walang kumpiyansa sa pamahalaan dahil halos lahat ng senyales ng magandang 2004 ay kitang-kita na. Tinukoy niya ang bagong data ng DTI na kung saan kumpirmado na patuloy ang paglago ng mga small at medium scale Filipino at foreign-owned businesses. Malinaw na bilyong piso ang ipapasok nito sa kaban ng bayan bukod pa sa libu-libong trabaho. Sa computer industry, maglalaan ang Intel ng karagdagang P300 million para sa chip production facility nito habang ang Texas Instruments ay maglalagay din ng karagdagang investment. Mahigpit na magkalaban ang dalawang computer companies sa world market. Mas maraming trabaho din ang inaasahang malilikha kapag sa bansa na nilagay ng Ford Motors at Mitsubishi ang kanilang completely built-up units sa 2004. Maraming trabaho din ang malilikha kapag nag-full blast operation na ang Shell Malampaya natural gas project sa Palawan. (Ulat ni Lilia Tolentino)</body>
<link>http://www.philstar.com/Article.aspx?articleId=227087&amp;publicationSubCategoryId=92</link>
</article>
<article>
<title>Court workers welga</title>
<author>Malou Rongalerios</author>
<date>
<month>November</month>
<day>08</day>
<year>2003</year>
</date>
<body>Isang malawakang &amp;quot;mass leave&amp;quot; sa Lunes ang napagkaisahan ng mga empleyado ng korte sa Metro Manila bilang protesta sa pagkakabalam ng pagsusulong ng impeachment laban kay Supreme Court Chief Justice Hilario Davide Jr. at marami pang iregularidad sa Judiciary Development Fund (JDF) na ibinulgar ni Rep. William Fuentebella. Waring hindi natinag ng &amp;quot;peace offering&amp;quot; ni Davide ng dagdag na hati sa JDF ang mga miyembro ng Alliance of Court Employees Association of the Philippines (ACEAP) na nagpahayag ng buong suporta sa mga kongresista na nag-impeach sa punong mahistrado. Idiniin ng grupo na ang mga agrabyado sa usapin ng JDF ay ang 25,000 rank and file personnel ng hudikatura at ang kanilang tinig ang marapat marinig dahil ang kapakanan nila ang nakataya. Sa kabilang dako, marami pang iregularidad sa disbursement ng JDF na pinalutang ni Rep. Fuentebella na nagsabing may natuklasang P4.9 billion discrepancies ang House judiciary committee sa accounting ng pondo mula 2000 hanggang 2002. Sa isang media forum, ibinunyag ni Fuentebella na batay sa mga dokumentong ipinasa ng Commission on Audit (COA) sa committee, P3.7 billion in cash items mula sa pondo ang hindi ma-reconcile dahil sa &amp;quot;improper bookkeeping. Idinagdag pa ng kongresista na ayon sa rekord ng COA, mahigit sa P500 million na dapat ibayad sa ilalim ng batas bilang dagdag na cost of living allowance sa mga empleyado ng korte ang hindi naibayad noong 2002. Sinabi pa rin niya na batay sa mga bagong dokumento, ang silyang nabili sa pamamagitan ng JDF ay hindi lamang nabili ng P120,000 ang bawat isa kundi P250,000 kada silya. Ang P120,000 ayon sa kanya, ay lumalabas na down payment pa lamang. Sa kabuuan ng JDF, P64 million ang nagasta para sa renovation ng session hall, kasama na ang pagbili ng mga kurtina at silya; P34.6 million para sa pagtatayo at repair ng mga Baguio cottages ng SC justices at P99.8 million para sa SC-CA multi-purpose hall sa Maynila.Karagdagang P30.9 million ang ginamit sa pagbili ng mga luxury cars para sa mga mahistrado at iba pang mga opisyales ng hudikatura. (Ulat ni Malou Rongalerios)</body>
<link>http://www.philstar.com/Article.aspx?articleId=227172&amp;publicationSubCategoryId=92</link>
</article>
<article>
<title>Danding,Noli at Gringo nilaglag ng LDP</title>
<author>Rudy Andal</author>
<date>
<month>November</month>
<day>08</day>
<year>2003</year>
</date>
<body>Inilaglag na ng Laban ng Demokratikong Pilipino (LDP) sina businessman Danding Cojuangco, Sen. Noli de Castro at Sen. Gringo Honasan sa listahan ng mga pambato nilang presidente sa 2004. Ang dating mahabang listahan ng kanilang mga presidentiable ay nauwi na lang sa tatlo at itoy sa katauhan nina action king Fernando Poe jr., Sen. Aquilino Pimentel at Sen. Ping Lacson. Ayon kay Sen. Edgardo Angara, pangulo ng LDP, hindi na raw umano tatakbo si Cojuangco, samantala si Honasan ay baka tumakbo na lang daw na congressman. Wala naman itong binanggit tungkol kay de Castro. Ayaw mang diretsahin, maingay na ang FPJ-Loren tandem. Limang beses pang bibiyahe ang United Opposition para alamin ang pulso ng masa kung sino ang nais nilang maging standard bearer ng oposisyon. Susunod nilang pupulsuhan ang Bicol. (Ulat ni Rudy Andal)</body>
<link>http://www.philstar.com/Article.aspx?articleId=227179&amp;publicationSubCategoryId=92</link>
</article>
<article>
<title>31 Magdalo officers tutuluyan sa kudeta,290 inabsuwelto</title>
<author>Gemma Amargo</author>
<date>
<month>November</month>
<day>08</day>
<year>2003</year>
</date>
<body>Tuluyan nang sasampahan ng kasong kudeta ng Department of Justice (DOJ) sa hukuman ang 31 opisyal ng Magdalo group samantalang inabsuwelto naman sa kaso ang mahigit sa 290 sundalo na lumahok sa bigong Oakwood mutiny. Sa 24-pahinang resolution na nilagdaan ni Justice Sec. Simeon Datumanong, nanindigan ang DOJ na dapat managot sa kasong coup d etat ang mga pangunahing opisyal na siyang may pakana sa July 27 mutiny. Sa resolusyon ng 5-man panel of prosecutors, malinaw na nagkasala ang mga junior officers na sina Capt. Gerardo Gambala, Capt. Milo Maestrecampo, Capt. Gary Alejano, Ltsg. Antonio Trillanes, Ltsg. James Layug, Capt. Laurence Somero, Capt. Nicanor Feldon, Capt. Albert Bololoy, Capt. Segundino Ofiano, Capt. John Andres, 1Lt. Audie Tocloy, 1Lt. Von Rio Tayab, 1Lt. Nathaniel Rabonza, 2Lt. Kristoffer Bryan Yasay, 1Lt. Jonnel Sanggalang, 1Lt. Billy Pascua, 1Lt. Francisco Acedillo, Ltsg. Manuel Cabochan, Ltsg. Eugene Louie Gonzales, Ltsg. Andy Torrato, ENS Armand Pontejos, PO3 Cesar Gonzales, Capt. Alvin Ebro ay Ltsg. Arturo Pascua Jr. Binigyang diin pa sa resolusyon na nagkasala ang 31 matapos planuhin ng mga ito ang pagkubkob sa Oakwood Premier Hotel sa Makati at pagbawi sa sinumpaang katapatan sa Konstitusyon bukod pa dito ang paghiling nila sa pagbaba sa puwesto ni Pangulong Arroyo upang maitaguyod ang National Recovery Program ni opposition Sen. Gregorio Honasan. Inabsuwelto naman ang mahigit 290 sundalo matapos na mapatunayang walang alam ang mga ito sa insidente at sinasabing inutusan lamang sila ng matataas na opisyal ng Magdalo na magsuot ng armbands at bantayan ang paligid ng nasabing hotel. Gayunman, hindi ito nangangahulugan na tuluyan na silang lusot sa ibang kaso dahil patuloy silang sumasalalim sa isinasagawang pre-trial investigation panel ng AFP sa General Court Martial dahil sa paglabag sa Articles of War. Kaugnay nito, patuloy pa ring pinag-aaralan ng DOJ kung isusulong sa hukuman ang kasong kudeta laban kay Sen. Honasan dahil hanggang sa kasalukuyan ay wala pa rin silang natatanggap na kautusan mula sa SC. (Ulat ni Gemma Amargo)</body>
<link>http://www.philstar.com/Article.aspx?articleId=227186&amp;publicationSubCategoryId=92</link>
</article>
<article>
<title>Bitamina na pampatangkad,pampatalino nasa bansa na</title>
<author>Gemma Amargo</author>
<date>
<month>November</month>
<day>08</day>
<year>2003</year>
</date>
<body>Posibleng maging kasing-taas na ni NBA star Michael Jordan ang mga Pinoy at maging kasing genius ni Albert Einstein sa sandaling maipatupad na ang Philippine Food Fortification Act of 2000 na maglalagay ng mga bitamina sa lahat ng mga pagkaing lokal at imported na pagkain sa bansa. Ito ang sinabi kahapon ni Health Secretary Manuel Dayrit sa paglulunsad ng implementing guidelines ng Republic Act 8976 kasama ang Bureau of Food and Drugs, Philippine Chamber of Commerce and Industry at ibat ibang food manufacturers. Sinabi ni Dayrit na mandatory na sa Nobyembre 2004 sa lahat ng food manufacturers maging local o imported products ang food fortification o paglalagay ng sangkap ng fortified vitamins kabilang ang Vitamin A, Iron at Iodine sa limang pangunahing pagkain tulad ng bigas, arina, mantika, asukal at asin. Ang mahigpit na pagpapatupad ng batas ay bunsod ng seryosong suliranin ng bansa sa patuloy na kaso ng malnutrisyon, low intelligence quotient (IQ) at abortion dahil walang sapat na amount ng nasabing mga bitamina ang katawan ng isang Pinoy. Ang kakulangan ng bitamina sa katawan ang dahilan ng ibat ibang sakit at madaling pagkamatay, ayon pa kay Dayrit. Nabatid na ang mga imported food manufacturers ay sisiyasatin ng BFAD kung ang pagkain na ipinapasok nila sa Pilipinas ay fortified foods. Bagaman makikita naman ito sa label ng isang imported products ay hihilingin pa rin nila sa importers ang documentary support of claim para patunayan ito. Nilinaw naman ng DOH na sakaling lumabag ang mga imported at local food manufacturers sa food fortification law ay hindi na papayagan ang distribusyon nila sa mga supermarkets at sari-sari stores, kakanselahin ang kanilang rehistro sa BFAD at pagmumultahin din hanggang P1 milyon ang mga manufacturer. Base sa data ng Food Nutrition and Research Institute, apat sa 10 pre-schoolers ay may Vit. A deficiency, habang 3 sa 10 ay kulang sa iron at iodine na nagreresulta upang maging bobo at mahina ang kanilang pag-iisip. (Ulat ni Gemma Amargo)</body>
<link>http://www.philstar.com/Article.aspx?articleId=227192&amp;publicationSubCategoryId=92</link>
</article>
<article>
<title>Impeachment tuloy sa Senado</title>
<author>Malou Rongalerios</author>
<date>
<month>November</month>
<day>08</day>
<year>2003</year>
</date>
<body>Siniguro kahapon ng mga mambabatas na kasapi ng Nationalist Peoples Coalition (NPC) na magkakaroon ng sapat na quorum sa Lunes sa pagbabalik ng sesyon ng Kongreso at madadala ang articles of impeachment sa Senado. Kinumpirma na ng nasa 120 congressmen mula sa NPC, Lakas-Christian Muslim Democrats, oposisyon at party-list groups na sisipot sila sa sesyon sa Lunes. Inaasahang dadalo rin sa sesyon maging mga miyembro ng Lakas-CMD na hindi lumagda sa impeachment complaint laban kay Chief Justice Hilario Davide upang patunayan na hindi sila kayang diktahan ng administrasyon. Samantala, muling pinagdiinan ng mga mambabatas na ang panukalang panglahatang solusyon ni Pangulong Arroyo ang tanging paraan lamang upang hindi na umabot pa sa Senado ang reklamo na patalsikin sa puwesto si Davide. Sa halip na ibigay pa sa Senado ang articles of impeachment laban kay Davide ay resolbahan na lang ang isyu sa hanay ng mga kongresista. (Ulat ni Malou Rongalerios)</body>
<link>http://www.philstar.com/Article.aspx?articleId=227198&amp;publicationSubCategoryId=92</link>
</article>
<article>
<title>Advertisement ng R-18 films sa TV pinatitigil</title>
<author>Malou Rongalerios</author>
<date>
<month>November</month>
<day>08</day>
<year>2003</year>
</date>
<body>Hinikayat kahapon ni Pampanga Rep. Francis &amp;quot;Blueboy&amp;quot; Nepomuceno ang Movie Television Review and Classification Board (MTRCB) na ipatigil ang advertisement ng mga R-18 films sa telebisyon. Ayon kay Nepomuceno, labas sa polisiya ng MTRCB ang advertisement ng mga R-18 films sa telebisyon na nagpapakita ng kalaswaan. Ang movie promotions aniya para sa telebisyon ay dapat pang-general patronage lamang. Partikular na inihalimbawa ni Nepomuceno ang trailer ng bold film na &amp;quot;Liberated&amp;quot; na pinagbibidahan nina Diana Zubiri, Francine Prieto at Christian Valdez. Hindi aniya dapat ipinalalabas sa prime time television ang love scenes ng dalawa sa loob ng bathroom dahil hindi ito dapat napapanood ng mga bata. Hindi rin aniya ito ang unang pagkakataon na nagpalabas ng promotion ng R-18 films sa TV katulad ng &amp;quot;First Time&amp;quot; at &amp;quot;Bugbog Sarado.&amp;quot; Hinikayat din ng solon ang MTRCB na dalasan ang pagtungo sa mga mall dahil dumarami na naman aniya ang mga bastos na posters ng mga pelikulang R-18. (Ulat ni Malou Rongalerios)</body>
<link>http://www.philstar.com/Article.aspx?articleId=227201&amp;publicationSubCategoryId=92</link>
</article>
<article>
<title>NAIA tower tinake-over !</title>
<author>Butch Quejada at Joy Cantos</author>
<date>
<month>November</month>
<day>09</day>
<year>2003</year>
</date>
<body>Tinapos ng assault team ng Philippine Center for Aviation Security (PCAS) at Special Weapons and Tactics (SWAT) ang halos 15-oras na take over sa air control tower ng Centennial 2 terminal sa Ninoy Aquino Aquino International Airport (NAIA) matapos nilang mapatay ang dalawang dating opisyal ng gobyerno na umokupa ng nasabing lugar. Kinilala ni PCAS director Andres Caro, ang mga napatay na sina dating Air Transportation Office (ATO) chief at retired Phil. Air Force Col. Panfilo Villaruel, 62, ng Para&amp;ntilde;aque at Navy Lt. Ricardo Cachiliar, 38, tubong Pangasinan. Nabatid na dakong 11:30 ng umaga nitong Biyernes ng umakyat sina Villaruel, Cachiliar at isang Danilo Sablan, driver ng una, sa nasabing tower para umano mag-research. Dahil dating amo nila si Villaruel at labas-masok naman sa naturang tower ay pinapasok sila ng mga guwardiya. Nagpabili pa umano ng pagkain si Villaruel kay Sablan at doon nananghalian kasama ang mga pang-umagang traffic controller na naka-duty ng mga oras na iyon. Dakong alas-8 ng gabi ay muli na naman inutusan ni Villaruel si Sablan para bumili ng pagkain para sa kanilang hapunan kasama ang mga bagong duty traffic controller. Ilang saglit pa matapos na makakain ay pinaalis lahat ng tao sa control tower kabilang ang mga guwardiya. Ang mga ito ang nagsumbong sa mga awtoridad ng pangyayari sa tower. Ganap na 11:30 ng gabi ay nagawa na ng dalawa na putulin ang communications lines gayundin ay na-disabled na rin ng mga ito ang elevator. Napilitan naman si ATO chief ret. Major Gen. Angel Atutubo na ipag-utos ang assault sa mga tauhan ng ASG dakong 1:30 ng madaling araw kahapon matapos na mabatid ang plano ng dalawa na isabotahe sa pamamagitan ng pagpapababa sa runway ng nasabing terminal ang padating na eroplano na posibleng magbunga ng pagsasalpukan ng mga aircraft. Pinasok ng mga tauhan mula sa Special Action unit ng PCAS ang control tower at habang pinapasok ang lugar ay isang putok ang narinig mula sa loob at bandang 3:45 ng mapaslang ang dalawa na kapwa dead-on-the-spot. Ayon kay Caro, gumamit sila ng mataas na uri ng plastic bomb para wasakin ang mga nakakandadong pintuan paakyat sa nasabing lugar. &amp;quot;Nahirapan kami sa pag-akyat ng mabuksan ang pintuan dahil ibinarikada nila ang ibat ibang kagamitan kabilang ang mga silya at lamesa bago kami makapanik sa 11th floor,&amp;quot; ani Caro. Sinabi ni Caro na pinutukan sila kaya napilitan silang gumanti ng putok. Nagtamo ang mga biktima ng mga tama ng bala sa ulo at sa ibat ibang bahagi ng kanilang katawan. Narekober sa crime scene ang 1/4 pound na TNT, isang MK-2 hand grenade, isang CS tear gas, isang Jericho 9mm at isang Remington caliber .45 na sinasabing dala ng mga biktima. Ayon sa ulat, nagawa umano ni Villaruel ang take-over dahil nagsasawa na siya sa kasalukuyang administrasyon at sa garapalang kurapsiyon na sinasabayan pa ng grabeng pamumulitika na nagaganap sa Kongreso at Korte Suprema. Si Villaruel ay dating asst. sec. ng DOTC at siya ring nagdisenyo at tumulong sa pagkakatatag ng control tower. Si Villaruel rin ang inventor ng Hummingbird helicopter at isang light plane Defiant 300 na gawa sa kahoy. Ito rin ang kasalukuyang chairman ng Phil. Aerospace and Science Foundation Inc. at nagsilbi ring opisyal ng National Inventors Society Class 68 of Flying School. Samantala si Cachiliar ay drop-out sa pagsasanay sa Naval Special Warfare Group ng Navy noong 1996 at kasalukuyan nakatalaga sa general headquarters ng AFP. Sa rekord ng AFP, si Cachiliar na nasa floating status ay nasibak dahil sa kaso ng conduct unbecoming of an officer and a gentleman noong Agosto 30, 2002. (Ulat nina Butch Quejada at Joy Cantos)</body>
<link>http://www.philstar.com/Article.aspx?articleId=227296&amp;publicationSubCategoryId=92</link>
</article>
<article>
<title>Susuko na,niratrat pa</title>
<author>Sandy Araneta/BQuejada/JCantos/LTolentino</author>
<date>
<month>November</month>
<day>09</day>
<year>2003</year>
</date>
<body>Susuko na si retired Phil. Air Force (PAF) Col. at dating ATO chief Panfilo Villaruel sa mga operatiba ng PNP-Aviation Security Group bago ito pinaulanan ng bala na kanyang ikinasawi kasama ang isa pa niyang aide na si Navy flight officer Lt. Senior Grade Richard Cachiliar, sa isang tangkang pag-agaw sa control tower ng NAIA terminal 2 kahapon ng umaga. &amp;quot;Surrender na kami!&amp;quot; sigaw ni Villaruel ilang minuto bago siya paputukan ng ASG. Sa live interview kay Villaruel ni GMA-7 broadcaster Arnold Clavio sa radio DZBB, sinabi ng una na &amp;quot;Tinitira kami. Papatayin kami dito, pare. Surrender na kami.&amp;quot; Sa puntong ito, nagbigay ng direktiba si Clavio sa kanyang reporter na malapit sa site sa NAIA na sabihin ni Caro sa mga tauhan nito na susuko na ang dalawa. &amp;quot;Paki inform sa baba. Sumusuko na sina Col. Villaruel at Gatchalian,&amp;quot; pahayag ni Clavio. Ilang segundo pa, nakarinig na ng mga putok kung saan narinig na sumigaw si Villaruel ng &amp;quot;Aaahhh!&amp;quot; Huli na para marinig ang pagsuko ni Villaruel. Nang tangkain pa itong kausapin ni Clavio sa cellphone, wala ng sumasagot. Ang assault team na binubo ng dalawang 7-man team ng ASG ang naatasang mag-neutralize sa nagaganap na krisis sa control tower. Nabigo rin nilang marinig ang call for surrender. Ayon naman kay Senior Supt. Andres Caro, chief ng PNP-ASG, sa isang panayam sa ABS-CBN matapos ang insidente, alas-12 ng hatinggabi ng pasukin ng dalawa ang control tower. Ipinaalam sa kanya ang pangyayari ala-una ng madaling araw. Alas-2 ng madaling araw, nakatanggap siya ng marching orders sa mga higher officials na i-neutralize ang sitwasyon. Dalawang team ng ASG ang pinapunta sa site. Umakyat lamang sa tower ang mga tauhan ng dahil hindi na gumagana ang elevator. Nakarating sila sa 11th floor ng tower bandang 2:30 am. Pagsapit sa 11th floor, nakita ng mga ASG men na nakakandado ang pintuan kaya ginamitan nila ng pampasabog para mabuksan ang bakal na pinto. Isang hagdanan na patungo sa view deck ang kanilang naispatan at ilang segundo pa ay nagkaputukan na. Ayon kay Caro, may hawak na granada si Cachiliar bago ito mabaril kaya wala umanong choice ang mga awtoridad kundi paputukan ito. Nagkaroon umano ng palitan ng putok sa pagitan ng ASG at nina Villaurel at Cachiliar. &amp;quot;We were ontly there to carry out the marching orders and to take over the control tower,&amp;quot; pagbibigay diin pa ni Caro. Sa Lunes pa ipalalabas ang pinal na resulta ng autopsy pero sa inisyal na impormasyon na ibinigay ni PNP-Crime Lab director P/Chief Supt. Restituto Mosqueda, ang ugat ng pagkamatay ng dalawa ay bunga ng &amp;quot;multiple gunshot wounds.&amp;quot; Sinabi ni Mosqueda na bukas ang PNP-Crime Lab na ipasuri sa labas ang katawan ng dalawa sakaling hindi kuntento ang pamilya nina Villaruel at Cachiliar sa resulta ng eksaminasyon sa labi ng mga ito. Kaugnay nito, inimbitahan ng pulisya ang driver ni Villaruel na si Sablan. Ipatatawag din ng PNP ang huling 5 traffic controller na kasama sa pinababa ni Villaruel. Balik na sa normal ang sitwasyon sa paliparan. Matapos ma-clear ang area, ang piloto ng unang lumapag na eroplano galing Los Angeles ay si Paul Michael Villaruel, anak ng napatay na ex-ATO chief. (Ulat nina Sandy Araneta/BQuejada/JCantos/LTolentino)</body>
<link>http://www.philstar.com/Article.aspx?articleId=227302&amp;publicationSubCategoryId=92</link>
</article>
<article>
<title>Hindi kudeta -GMA</title>
<author>Lilia Tolentino</author>
<date>
<month>November</month>
<day>09</day>
<year>2003</year>
</date>
<body>Walang kudeta at ang naganap na insidente sa NAIA tower ay isang isolated case na kontrolado na. Ito ang binigyang diin kahapon ni Pangulong Arroyo matapos mabaril at mapatay ng mga rumespondeng ASG at SWAT sina ret. Col. Panfilo Villaruel at Navy Lt. Richard Cachiliar na kumubkob sa tower. Magdamag na nagbantay ang Pangulo sa naturang insidente at naghigpit ng seguridad sa Malaca&amp;ntilde;ang dahil hindi agad matiyak kung bahagi nga ng kudeta ang nangyari sa airport. Ayon sa Pangulo, ang uri at lawak ng tangkang pang-aagaw ng tower control ay nagpapakitang hindi nagkaroon ng pagtatangkang agawin ang gobyerno. Wala rin anyang hindi awtorisadong troop movement na naganap saan mang himpilang militar sa bansa. Pinuri at pinasalamatan ng Pangulo ang mga rumespondeng aviation security units at kinondena ang naganap na insidente na anyay walang matuwid na basehan at nakapagbigay sa panganib sa buhay ng mga pasahero. (Ulat ni Lilia Tolentino)</body>
<link>http://www.philstar.com/Article.aspx?articleId=227310&amp;publicationSubCategoryId=92</link>
</article>
<article>
<title>Mga artistang politiko bawal na sa tv,pelikula</title>
<author>Ludy Bermudo</author>
<date>
<month>November</month>
<day>09</day>
<year>2003</year>
</date>
<body>Pinagbabawalan na sina Pampanga Governor Lito Lapid , Lipa City Mayor Vilam Santos, Para&amp;ntilde;aque Mayor Joey Marquez at iba pang artista sa paglalabas sa telebisyon at paggawa ng mga pelikula habang nanunungkulan sa pamahalaan. Ito ang pangunahing kahilingan sa Korte Suprema ng grupong Social Justice Society (SJS) alinsunod sa 11-pahinang petition for review na inihain sa SC ni Atty. Samson Alcantara, pangulo ng SJS, bunsod ng ginawang pagbasura ng trial court judge sa petition for declaratory relief kung saan bukod kay DILG Sec. Joey Lina ay kabilang din sa mga respondents sina Lapid, Santos at Marquez. Sa ibinasurang petition sa lower court, nais maliwanagan ng SJS kung maaari pang magpatuloy sa pag-aartista ang ilang pulitiko habang ginagampanan ang kanilang mga tungkulin kung ang ginagawang paglabas sa puting-tabing ng mga nabanggit na artista ay bilang bahagi ng kanilang pribadong propesyon at kung ito ay ipinagbabawal ng batas alinsunod sa Local Government Code. Naniniwala ang SJS na sa sandaling maluklok na sa posisyon sa pamahalaan ang isang artista ay hindi na nito prayoridad ang pag-aartista na ang dapat na lamang atupagin ay ang kanilang mga tungkulin sa bayan. Sa kanyang petition for review, nais ng SJS na balewalain ng high tribunal ang inisyung desisyon ng Manila RTC na nagbasura sa kanilang petisyon dahil sa teknikalidad. (Ulat ni Ludy Bermudo)</body>
<link>http://www.philstar.com/Article.aspx?articleId=227316&amp;publicationSubCategoryId=92</link>
</article>
<article>
<title>Mining industry pinapata ng DENR -Solon</title>
<author>Malou Rongalerios</author>
<date>
<month>November</month>
<day>09</day>
<year>2003</year>
</date>
<body>Inakusahan kahapon ng isang mambabatas si Environment and Natural Resources Sec. Elisea Gozun dahil ito umano ang nagiging dahilan upang mamatay ang local mining industry. Ayon kay Leyte Rep. Aniceto Saludo, marami nang foreign investors ang umalis sa bansa dahil sa anti-business policy ng DENR. Naniniwala ang solon na malaki ang maitutulong sa ekonomiya ng bansa kung uunlad ang local mining industry. Maging si Pangulong Arroyo aniya ay naniniwala na isa sa pag-asa ng ekonomiya ng Pilipinas ay ang pampalakas sa industriya ng pagmimina. &amp;quot;In fact, mining has been included in the 2003 Investment Priorities Program (IPP) by the National Economic Development Authority (NEDA),&amp;quot; ani Saludo. Naniniwala din ang solon na hindi kontrolado ni Gozun ang DENR dahil mas makapangyarihan umano dito ang Mines Adjudication Board (MAB) na hindi napapalitan sa nakalipas na tatlong administrasyon. &amp;quot;These people are so entrenched that they are virtually untouchable,&amp;quot; ani Saludo. Hindi rin umano kayang sugpuin ni Gozun ang nangyayaring katiwalian sa DENR. Hanggat nakaupo aniya ang kalihim sa DENR ay hindi uunlad ang pagmimina sa bansa. (Ulat ni Malou Rongalerios)</body>
<link>http://www.philstar.com/Article.aspx?articleId=227322&amp;publicationSubCategoryId=92</link>
</article>
<article>
<title>Pagpatay sa 2 kumobkob sa NAIA tower ok lang - Palasyo</title>
<author>Ely Saludar</author>
<date>
<month>November</month>
<day>10</day>
<year>2003</year>
</date>
<body>Idinepensa ng Malaca&amp;ntilde;ang ang diskarte ng Special Weapons and Tactics (SWAT) team na masyadong naging marahas na pinatay si dating Air Transportation Office (ATO) chief ret. Col. Panfilo Villaruel sa kabila ng nais nitong pagsuko sa mga awtoridad. Ayon kay Presidential spokesman Ignacio Bunye, &amp;quot;justified&amp;quot; ang naging hakbang ng SWAT team na nagresulta ng mabilis na pagkaresolba sa insidente matapos na mapatay si Villaruel at kasama nitong si Lt. Sr. Grade Ricardo Catchillar (Gatchiller sa unang ulat). Sinabi ni Bunye na ikinalulungkot ng Palasyo ang naging pagkamatay ni Villaruel subalit hindi maaaring sisihin ang awtoridad dahil may mga sitwasyon na kailangang agad na resolbahin o i-neutralize ang sinumang may banta ng panganib. Niliwanag ni Bunye na isang sensitibo ang Ninoy Aquino International Airport (NAIA) tower na siyang kinubkob ni Villaruel kung kaya nais lamang ng awtoridad na agad na tapusin ang problema upang matiyak ang kaligtasan ng nakararami partikular ng mga pasahero sa paliparan dahil sa posibleng peligro na magsalpukan ang mga eroplano. &amp;quot;Itong pagkakapaslang ay ikinalulungkot natin, pero armado at mapanganib ang nasa loob at masyadong sensitibo ang sitwasyon at kailangang agad matapos ang hostage situation. Sa ating palagay justified ang aksyon ng SWAT team,&amp;quot; ani Bunye. Sinabi pa na hindi rin dapat na ikatuwiran ni Villaruel ang pagtake-over nito dahil sa isyu ng katiwalian sa gobyerno na aniya ay may tamang lugar para dito. Samantala, kinontra ng Palasyo ang naging pahayag ni National Security adviser Roilo Golez at ilang opisyal ng militar na umanoy bahagi ng destabilization plot ang pagtake-over ni Villaruel sa control tower ng NAIA. Iginiit ni Bunye na isolated case lamang ang nangyari at maliwanag na isang kapabayaan sa seguridad dahil malayang nakapasok si Villaruel sa NAIA tower dahil na rin sa pagiging dating opisyal ng pamahalaan. Wala pa aniyang katiyakan kung hanggang kailan mananatili ang red alert status ng PNP at AFP gayundin ang mga isinasagawang checkpoint. (Ulat ni Ely Saludar)</body>
<link>http://www.philstar.com/Article.aspx?articleId=227421&amp;publicationSubCategoryId=92</link>
</article>
<article>
<title>P1.3-B sa automated counting machine sa 2004 elections</title>
<author>Ellen Fernando</author>
<date>
<month>November</month>
<day>10</day>
<year>2003</year>
</date>
<body>Umaabot sa P1.3 bilyong halaga sa kabuuang 1,991 automated counting machines (ACMs) ang kabilang sa package na gagamitin sa May 10,2004 elections. Ayon sa Commission on Elections (Comelec), mula sa nasabing bilang, tiniyak ng Department of Science and Technology (DoST) na 456 ACMs na sinuri na ng Metals Industry Research and Development Center (MIRDC) sa ilalim ng DoST ay pawang 100% accurate ito sa pagbibilang. Nabatid na isa lamang sa mga machine ang sinasabing may 99.998% accurate rating na maaari pa ring gamitin sa pagbibilang ng boto. Nabatid na ang 1,991 vote counting machines ay inorder ng Comelec mula sa Mega Pacific eSolutions Inc., isang consortium na kinabibilangan ng South Korean manufacturer ng mga machines, ang high-tech na gagamitin ng Comelec upang magbilang na kabilang sa Phase 2 ng Comprehensive Electoral Modernization Program ng poll body. Sinabi ni MIRDC executive director Rolando T. Villoria, chairman ng DoST Technical Evaluation Committee at incharge sa electoral automation, kilala rin bilang Phase 2 ng poll modernization program na mababasa o mabibilang lamang ang bawat balota ng makina kapag na-shade na maigi ang mga kahon o boto. Kapag hindi tinanggap ng machine ang balota ay maaring ipasok ito ng hanggang sa tatlong ulit. Hindi nilinaw kung tatanggapin pa rin ang bawat balota na mare-reject ng ACMs ng mahigit sa tatlong beses. (Ulat ni Ellen Fernando)</body>
<link>http://www.philstar.com/Article.aspx?articleId=227434&amp;publicationSubCategoryId=92</link>
</article>
<article>
<title>'Oplan Gray November sinimulan na</title>
<author>Joy Cantos</author>
<date>
<month>November</month>
<day>10</day>
<year>2003</year>
</date>
<body>Parte umano ng &amp;quot;Oplan Gray November&amp;quot; na kontra sa gobyerno na siyang magpapabagsak sa administrasyong Arroyo ang naganap na siege sa Ninoy Aquino International Airport (NAIA). Gayunman, mariing itinanggi kahapon ng pamunuan ng Armed Forces of the Philippines (AFP) ang Oplan Gray November na hinihinalang pinasimulan na ng ilang grupo sa hanay ng militar sa naganap na insidente sa control tower 2 ng NAIA sa Para&amp;ntilde;aque City noong Sabado. Ayon kay AFP public information chief Lt. Col. Daniel Lucero, pawang mga produkto ng maruming imahinasyon ang naglalabasang ulat ukol dito. &amp;quot;Its purely imaginative, a pigment of immagination, theres no truth to it,&amp;quot; ani Lucero. Sinabi ni Lucero na wala rin silang natatanggap na impormasyon na may mga armadong kasamahan na nabigo lamang na makarating sa takdang usapan ng dalawang napaslang na opisyal na sina dating ATO chief ret. Col. Panfilo Villaruel Jr.,60, at Phil. Navy Lt. Sr. Grade Ricardo Catchillar, 38. Ayon kay Lucero, ngayon lamang nila narinig ang Oplan Gray November pero aminado ang opisyal na nagsagawa sila ng checking at monitoring hinggil sa umuugong na pagkilos ng ilang retiradong military officer na nagsasagawa umano ng troops recruitment para sa planong pagtatayo ng junta ngunit walang nakalap na &amp;quot;collaborative information&amp;quot; ang kanilang intelligence network. (Ulat ni Joy Cantos)</body>
<link>http://www.philstar.com/Article.aspx?articleId=227439&amp;publicationSubCategoryId=92</link>
</article>
<article>
<title>DOTC secretary pinagbibitiw ni Drilon</title>
<author>Rudy Andal/Butch Quejada</author>
<date>
<month>November</month>
<day>10</day>
<year>2003</year>
</date>
<body>Dahil sa nangyaring trahedya sa NAIA, hiniling ni Senate President Franklin Drilon ang pagbibitiw sa tungkulin ni Transportation and Communications Secretary Leandro Mendoza. Sinabi ni Drilon, malaking kahihiyan ang idinulot ng ginawang pagsakop nina dating ATO chief Panfilo Villaruel at aide nitong si Lt Sr. Grade Ricardo Catchillar sa NAIA control tower 2 kamakalawa. Ayon kay Drilon, responsibilidad ni Mendoza ang pagkabigong masiguro ang seguridad ng paliparan na nasa ilalim ng kanyang pamamahala kaya ang naganap na krisis ay dapat lamang isisi sa Kalihim. &amp;quot;Sec. Mendoza is an embarrassment and he embarrassed our country in the eyes of the world. He and his subordinate in the DOTC have failed to secure the airport tower and this case involves a serious breach of security that such a vital facility like the airport tower can be penetrated by two individuals, acting on their own and were able to stay there for several hours,&amp;quot; ani Drilon. Inihalintulad ni Drilon ang naganap na Oakwood mutiny sa Makati City na mahigit 300 sundalo ang nasangkot subalit wala isa mang nasaktan pero sa siege sa NAIA control tower na dalawang tao lang ang sumakop ay kailangang ratratin ng assault team ang mga ito gayung sumisigaw na sila ng pagsuko. Samantala, inihayag ni Senador Robert Barbers na dapat maging eye-opener sa ating national security ang nangyaring trahedya sa NAIA sa mga posibleng pag-atake pa ng makakaliwang grupo maging ang mga terorista sa bansa. Nagsasagawa na ng imbestigasyon ang pamunuan ng PNP-Aviation Security Group sa posibleng security lapse na naging dahilan upang madaling napasok nina Villaruel at Catchillar ang control tower. Sinabi ni Sr. Supt. Andres Caro II, director ng PNP-ASG na bagamat off-limits at restricted ang control tower, hindi nasunod ng mga nakatalagang private security guards ng Lockheed Security Agency ang ipinatutupad na &amp;quot;strict security measures&amp;quot; ng NAIA. Ayon kay Caro, inamin ni Danilo Salban, ang nahuling personal driver at bodyguard ni Villaruel na wala silang kahirap-hirap nang pumasok sa bisinidad ng control tower dahil nagpakilala lamang si Villaruel sa guwardya na dati siyang hepe ng ATO at may ginagawang research study para sa aviation industry. (Ulat nina Rudy Andal/Butch Quejada)</body>
<link>http://www.philstar.com/Article.aspx?articleId=227445&amp;publicationSubCategoryId=92</link>
</article>
<article>
<title>10 outstanding employees ng Philpost pinarangalan</title>
<author>Ellen Fernando</author>
<date>
<month>November</month>
<day>10</day>
<year>2003</year>
</date>
<body>Pinangunahan nina Transportation and Communications Secretary Leandro Mendoza, presidental son Juan Miguel Arroyo at assistant postmaster general for finance Antonio Siapno ang pagbibigay parangal at award sa 10 Top Outstanding Postal Workers (TOPW) para sa taong 2003. Ang mga napiling TOPW ay sina Emily A. Gianan, postman 1, ng National Capital Region; Francisco V. Silverio, postman 2, NCR; Gemma J. Alvarez, postal teller, Region XII; Pablito D. Cueto; R. German F. Florida Jr., pawang non-supervisory in admin. area, CO; Felifranco A. Garcia, postmaster, Region X; Arnel S. Avenir, postmaster, Region III: Oscar Bloco, mail operations supervisor, Region VIII: Ediel G. Novo, supervisor ng admin. area, Region X at Froilan L. Ayroso, postal inspector, Region III. Ayon kay Siapno, kinatawan ni postmaster general Diomedio Villanueva, tatanggap ng tig-P50,000 ang bawat isang TOPW mula sa Philpost at sa presidential son. (Ulat ni Ellen Fernando)</body>
<link>http://www.philstar.com/Article.aspx?articleId=227449&amp;publicationSubCategoryId=92</link>
</article>
<article>
<title>Retinal scan sa mga Pinoy ipatutupad ng UAE</title>
<author>Ellen Fernando</author>
<date>
<month>November</month>
<day>10</day>
<year>2003</year>
</date>
<body>Sasailalim sa retinal scan ang lahat ng Filipino deportees sa United Arab Emirates (UAE) bago sila ipadeport pabalik sa Pilipinas. Ito ang inianunsyo ng Department of Foreign Affairs (DFA) base na rin sa bagong alituntunin na pinaiiral ng Immigration Department ng UAE. Ayon kay Foreign Affairs Secretary Blas Ople, kabilang rin ang mga boluntaryong deportees at ang mga nakakuha ng amnestty program ng UAE ang kailangang sumailalim sa retinal scan. Sinabi ni Ople, ang lahat ng mga Filipino deportees ay kailangang sumunod sa bagong hakbang ng UAE kundi ay mahaharap ang mga ito sa pagkakakulong at multa. &amp;quot;Countries around the world have been implementing measures to monitor the possible re-entry of persons that they had deported. I ask Filipino concerned not to run the risk of imprisonment by violating the terms of their deportation,&amp;quot; ani Ople. Bukod dito, upang ma-update ng central data base sa security at immigration, nagsasagawa na rin aniya ng retinal scan ang UAE immigration authorities sa mga dayuhang pumapasok sa nasabing bansa. (Ulat ni Ellen Fernando)</body>
<link>http://www.philstar.com/Article.aspx?articleId=227454&amp;publicationSubCategoryId=92</link>
</article>
<article>
<title>Panawagan sa war claimants</title>
<author>Ellen Fernando</author>
<date>
<month>November</month>
<day>10</day>
<year>2003</year>
</date>
<body>Inihayag kahapon ang Department of Foreign Affairs (DFA) na ililipat na ang tanggapan at operasyon ng Philippine Claims and Compensation Committee Secretariat (PCCCS) sa ikatlong palapag ng DFA building sa #2003 Roxas Boulevard, Pasay City. Magsisimula sa Disyembre 1,2003 ang operasyon ng PCCCS sa DFA. Base sa rekord noong Hulyo 31,2003, umabot sa 60,666 war damages claims ang nabayaran na ng PCCCS na may compensation na US$152.5 milyon (P8.2 bilyon). Sa ngayon, wala ng Gulf War claims ang nakahain matapos ang extension period na ibinigay upang maghain ng claims na lumampas na ngayong taon. Ang PCCCS ay nakatuon ngayon sa paghahanap ng ibang unlocated claimants, pagpoproseso ng claims na nakahain noong 2002 extension period at pagdodokumento sa operasyon simula ng mabuo ito noong l991. Magugunita na pinayagan ng United Nations Compensation Commission (UNCC) ang ekstensyon sa pagpa-file ng claims simula Mayo-Setyembre 2002. (Ulat ni Ellen Fernando)</body>
<link>http://www.philstar.com/Article.aspx?articleId=227457&amp;publicationSubCategoryId=92</link>
</article>
<article>
<title>NAIA 'terorist act'</title>
<author>Joy Cantos</author>
<date>
<month>November</month>
<day>11</day>
<year>2003</year>
</date>
<body>Hinihinala ng mga imbestigador ng pamahalaan na ang napigilang pag-agaw sa control tower ng NAIA Terminal 2 na ikinamatay ni ex-ATO chief, retired Col. Panfilo Villaruel ay isang &amp;quot;act of terrorism.&amp;quot; Itoy matapos mabawi ng mga awtoridad ang may 33 bloke ng dinamita sa kotse ni Navy Lt. Senior Grade Ricardo Catchillar na sinasabing may lakas upang pasabugin ang isang gusali. Sa ipinatawag na press conference ni Transportation Sec. Leandro Mendoza kahapon sa gusali ng DOTC, ibinasura nito ang posibilidad ng kaluwagan sa seguridad sa NAIA control tower. Naniniwala ang kalihim na gawain ng isang terorista ang pagpapanggap ni Villaruel at mayroon itong masamang motibo. Inabuso umano nito ang respetong ibinigay sa kanya ng mga security personnel dahil sa pagkukunwaring magsasagawa ito ng research patungkol sa kaligtasan ng paliparan. Isa rin anyang teroristang pagkilos ang ginawang pagtake-over ni Villaruel matapos gawing bihag at tanggalan ng gabay sa paglapag sa bansa ng anim na eroplanong papasok sa naturang paliparan na pawang mga international flight. Nilinaw rin ni Sr. Supt. Andres Caro, director ng PNP Civil Aviation na tinanggihan ni Villaruel ang anumang isinasagawang negosasyon kaya napilitang akyatin ng SWAT team ang tower upang bawiin ang kontrol nito. Inihayag din ni Caro na binigyang diin ni Villaruel na walang makakapigil sa kanyang ginagawa bago nagbabalang armado ito ng matataas na kalibre ng baril kasama si Catchillar na itinuturing namang isang eksperto sa bomba. Gayundin, may 12 katao pa umanong kasama ang mga suspek at nakapagtanim na ito ng bomba sa ilang mga sasakyang nakapalibot sa control tower at nakahanda na itong pasabugin. Sinabi naman ni MIA Asst. Gen. Manager for Security and Services Angel Atutubo na hindi maaaring ikompromiso ang kaligtasan ng libu-libong pasahero ng mga biyaheng papasok na sa bansa mula alas-3 ng madaling araw noong Nob. 8 kaya kinakailangan ang mabilis na aksiyon. Maaaring higitan pa umano ng aksidenteng magaganap ang nangyaring 9/11 attack sa Estados Unidos kung saan hindi lang dalawa kundi anim na eroplano ang maaaring maaksidente. Narekober Na Eksplosibo Sasabog Na Sasabog na anumang oras dahil sindi na lamang ang kailangan ng nasamsam na 33 bloke ng TNT (trinotoluene) explosives sa narekober na sasakyan ni Catchillar na inabandona sa Caltex gasoline station sa service road sa Pasay City noong Sabado. Sinabi ni P/Chief Insp. Gerald Sison, miyembro ng Explosives Ordnance ng Aviation Security Group na namuno sa operasyon, natukoy nilang may lamang bomba ang sasakyan ni Catchillar matapos na umupo ang tatlong K-9 bomb sniffing dogs kaya maingat nilang kinuha ang nasabing mga pampasabog. Overkill Tumibay ang hinala na &amp;quot;overkill&amp;quot; ang ginawang pagpatay kay Col. Villaruel. Ito ang inihayag ni Frederick Villaruel, panganay na anak ni Col. Villaruel matapos mabuksan ang kabaong at makita ang hitsura ng napatay na ama. Base sa pahayag ni Praxedes de Vera, embalsamador ng Funeraria Paz kung saan nakalagak ang bangkay ng matandang Villaruel, wasak ang kabuuang ulo nito dahil sa di mabilang na tama ng bala, durog ang mukha na halos panga na lamang ang natira, halos maputol ang braso, may mga tama sa tagiliran kung saan inabot sila ng limang oras para iretoke ang mukha nito bagay na labis na ikinasama ng loob ng kanyang pamilya. Sinabi ni Maryann Villaruel Timbol, anak na babae ni Villaruel na wala silang tutol kung sino man ang mag-imbestiga sa kaso basta maging patas lang ang isasagawang imbestigasyon. Sinabi ni Frederick na kung ano man ang makakatulong para mabigyan ng hustisya ang pagkamatay ng kanyang ama ay gagawin nila. Wala namang masabi ang mga ito kung ano ang nagtulak dito para isagawa ang marahas na aksiyon na labis nilang ikinagulat. Negatibo Sa Powder Burns Idineklara kahapon ng PNP-Crime Laboratory na negatibo sa paraffin test sina Villaruel at Catchillar, pero positibo naman sa ballistic examination ang dalawang baril na nabawi sa dalawa, sangkap ng bomba at time fuse. Kung negatibo ang dalawa, may posibilidad na hindi nagpaputok ang mga ito taliwas sa inihayag ng assault team na sinalubong sila ng mga ito ng putok. Sa panig naman ni PNP Firearms and Explosives Division chief P/Sr. Supt. Gerry Barias, malaki rin umano ang factor ng direksiyon ng hangin sa pagkalat ng pulbura sa katawan ng taong bumabaril. Lumalabas naman sa imbestigasyon ng pulisya na walang malakas na hangin sa loob ng control tower ng mangyari ang putukan.(Ulat ni Joy Cantos)</body>
<link>http://www.philstar.com/Article.aspx?articleId=227546&amp;publicationSubCategoryId=92</link>
</article>
<article>
<title>2nd impeachment vs Davide 'unconstitutional' - SC</title>
<author>Gemma Amargo/Malou Rongalerios</author>
<date>
<month>November</month>
<day>11</day>
<year>2003</year>
</date>
<body>Idineklara na kahapon ng Supreme Court (SC) na labag sa Saligang Batas ang ikalawang impeachment laban kay Chief Justice Hilario Davide. Sa botong 13-1, nagdesisyon ang mayorya ng SC na nilabag ng Kongreso ang sinasaad ng Konstitusyon kaugnay sa 2nd impeachment issue habang si Associate Justice Reynato Puno naman ang nagsabi na masyado pang maaga para sa hukuman kung unconstitutional o constitutional ang impeachment case. Samantala sa botong 14-0, idineklara naman ng Mataas na Hukuman na may karapatan sila para maglabas ng desisyon kaugnay sa isyu ng impeachment. Lumalabas naman sa botong 11-3, sinasabi ng mga mahistrado na dapat kumilos ito upang harangin ang impeachment case laban kay Davide, samantala tinututulan naman nina Associate Justice Josue Bellosillo, Consuelo Ynares-Santiago at Reynato Puno na dapat ipatupad ang judicial restraint na nangangahulugan na hayaan muna ang Kongreso na ayusin ang gusot sa impeachment bago kumilos ang hudikatura. Hindi naman sumali si Davide sa ginawang deliberasyon dahil siya ang direktang sangkot sa usapin ng impeachment. Igagalang naman ng mayorya ng Mababang Kapulungan ng Kongreso ang desisyon ng SC. Ayon kay House Speaker Jose de Venecia, ang SC ang may kapangyarihang magdesisyon kung ang isang usapin ay labag o hindi labag sa Konstitusyon kaya kailangan nila itong respetuhin. Binaligtad ni de Venecia ang nauna niyang pahayag na hindi kikilalanin ang status quo order ng SC kaugnay sa impeachment ni Davide. Halos napuno ng mga pro at anti-impeachment ang gallery plenary hall na nag-aabang sa magiging desisyon ng Kamara. (Ulat nina Gemma Amargo/Malou Rongalerios)</body>
<link>http://www.philstar.com/Article.aspx?articleId=227559&amp;publicationSubCategoryId=92</link>
</article>
<article>
<title>Court employees umatras sa welga</title>
<author>Gemma Amargo</author>
<date>
<month>November</month>
<day>11</day>
<year>2003</year>
</date>
<body>Hindi na sumama sa mass leave ang mga empleyado ng Manila Regional Trial Court dahil sa pananakot umano ng Supreme Court na hindi sila bibigyan ng mga benepisyo kapag sumama sila sa anumang rally. Ayon kay Atty. Jennifer Buendia, chief ng Clerk of Court ng MRTC, halos 30-35 porsiyento lamang ng mga empleyado nila ang sumama sa sanay mass leave kahapon. Nagkaroon na lamang ng 3 minutong pagtitipon sa quadrangle ng Manila City hall upang ilabas ang sama ng loob ng mga kawani tungkol pa rin sa maanomalyang Judiciary Development Fund (JDF). Nilinaw pa ni Buendia na normal pa rin ang mga transaksiyon ng mababang hukuman na noong una ay balak iparalisa ng mga rank and file employee dahil sa sasama ang mga ito sa mass leave. Sa memorandum circular mula sa Office of the Court Administration na pinirmahan ni Justice Presbiterio Velasco, nakasaad dito ang civil service rule na nagpapaalala na walang matatanggap na benefits ang mga court employees sa sandaling sumali ang mga ito sa mass leave. (Ulat ni Gemma Amargo)</body>
<link>http://www.philstar.com/Article.aspx?articleId=227563&amp;publicationSubCategoryId=92</link>
</article>
<article>
<title>Senado kikilos sa RP-US air treaty</title>
<author>Rudy Andal</author>
<date>
<month>November</month>
<day>11</day>
<year>2003</year>
</date>
<body>Igigiit ni Senate President Franklin Drilon sa Malaca&amp;ntilde;ang na dapat talakayin sa susunod na Legislative-Executive Development Advisory Council (LEDAC) ang kontrobesiyal na 1982 RP-US Air Transport Agreement o Open Skies Policy kung saan ay dapat sumailalim ito sa ratipikasyon ng Senado bilang isang treaty. Sinabi ni Sen. Drilon, nakikiisa siya sa paninindigan nina Sen. Manuel Villar Jr., Sen. Ralph Recto, Sen. Serge Osme&amp;ntilde;a III at Sen. Robert Jaworski na dapat dumaan ang naturang air agreement sa ratipikasyon ng Senado dahil isa itong treaty alinsunod sa nakasaad sa ating 1987 Constitution na lahat ng treaty na papasukin ng gobyerno ay dapat sumailalim sa ratipikasyon ng Senado. Hindi naniniwala ang mga senador na isa lamang executive agreement ang 1982 RP-US ATA bagkus ay isa itong treaty. Ayon sa mga senador, kung ang mga friendship agreements sa ibang bansa ay isinasaalang natin sa ratipikasyon ng Senado higit na kailangan ang ganitong tratado kung saan ay apektado ang ating local aviation industry. (Ulat ni Rudy Andal)</body>
<link>http://www.philstar.com/Article.aspx?articleId=227570&amp;publicationSubCategoryId=92</link>
</article>
<article>
<title>DENR naglinaw sa permit</title>
<author>Lilia Tolentino</author>
<date>
<month>November</month>
<day>11</day>
<year>2003</year>
</date>
<body>Walang pinalabas na temporary permit ang Department of Environment and Natural Resources sa negosyanteng si Gloria Dy para pangasiwaan ang Numacia warehouse habang wala pang pinalalabas na resulta sa ginawang subasta para muling paupahan ang bodega sa Phil. National Bank. Ang paglilinaw ay ginawa ni DENR Secretary Elisea Gozun ng kapulungin niya si PNB president Lorenzo Tan kaugnay ng aplikasyon nitong palawigin ang kontrata sa pagpapaupa ng ari-arian sa Binondo na ginawang bodega. Nagpadala rin si Gozun ng isang liham kay Siony Prioreschi, presidente ng Binondo Land Development Inc. noong Oktubre 19, 2003 na naglilinaw na wala siyang pinalabas na temporary o provisional permit kay Dy para makontrol nito ang kinukuwestiyong pasilidad. Sinabi pa ni Gozun na ang inaprubahan lang ng kanyang upisina ay ang pagpapahintulot ng temporary o provisional permit sa mga umookupa ng pasilidad para ang DENR ay makakolekta ng buwanang rentang P402,730.72 habang ginaganap pa ang bidding. Sabi pa ni Gozun, nais nilang maisubasta ang pagpapaupa ng pasilidad pero kailangang humingi ng alituntunin sa korte dahil sa ipinalabas na TRO ng Court of Appeals. Ang paliwanag ay ginawa ni Gozun kaugnay ng negosasyong ginagawa ng PNB sa DENR para sa muling pagpapaupa ng ari-arian na may sukat na 8,530.16 metro kuwadrado sa Numacia at Urbiztondo sa Binondo, Maynila sa loob ng 25 taon. Natapos na ang kontrata ng PNB sa pag-upa ng pasilidad noong Hulyo 23, 2003. (Ulat ni Lilia Tolentino)</body>
<link>http://www.philstar.com/Article.aspx?articleId=227575&amp;publicationSubCategoryId=92</link>
</article>
<article>
<title>P 1-B drug raid sa Valenzuela City</title>
<author>Rose Tamayo at Joy Cantos</author>
<date>
<month>November</month>
<day>12</day>
<year>2003</year>
</date>
<body>Matapos kastiguhin ni Pangulong Arroyo ang tatlong police district directors sa Metro Manila dahil sa mahinang performance sa kampanya laban sa illegal na droga ay nagpakitang gilas ang kapulisan matapos makakumpiska ng bultu-bultong nakaimbak na shabu sa loob ng isang bodega sa Valenzuela City, kahapon ng umaga. Arestado ang limang Chinese national na pawang big-time drug traffickers kasabay ng pagkakasamsam ng umaabot sa P1 bilyong halaga ng shabu, kemikal at mga makina sa paggawa nito sa isinagawang raid sa nabanggit na lungsod. Kinilala ni PNP-Anti-Illegal Drug Special Operation Task Force (AIDSOTF) chief P/Deputy Director Gen. Edgar Aglipay ang mga nadakip na sina Go Siak Ping, 43; Tan Ty Siao, 47; Co Chai Ong, 35; Ong Chi Seng, 33, na pawang nagmula sa Fujian, China at ang Fil-Chinese na si Robert Uy, 48. Base sa ulat, dakong alas-10 ng umaga ng salakayin ang warehouse na ginawang shabu laboratory na nasa kahabaan ng Benito Hao st., Bgy. Mapulang Lupa, Valenzuela City matapos na magpalabas ng search warrant ang Valenzuela Regional Trial Court. Magugunita sa isinagawang command conference kamakalawa sa Camp Crame ay katakut-takot na sermon at pananabon ang inabot nina Eastern Police District (EPD) director P/Chief Supt. Rolando Sacramento at Northern Police District Director P/Chief Supt. Marcelino Franco dahil konti lamang ang nahuhuling drug pushers sa kanilang hurisdiksiyon. Habang pahapyaw na pinagsabihan naman ni Pangulong Arroyo si Southern Police District (SPD) District Director P/Chief Supt. Jose Gutierrez na pag-ibayuhin pa ang kampanya laban sa illegal na droga. Inihahanda na ang pagsasampa ng kasong kriminal laban sa mga naarestong suspek. (Ulat nina Rose Tamayo at Joy Cantos)</body>
<link>http://www.philstar.com/Article.aspx?articleId=227664&amp;publicationSubCategoryId=92</link>
</article>
<article>
<title>Kamara di iko-contempt ng SC</title>
<author>Grace dela Cruz/Rudy Andal</author>
<date>
<month>November</month>
<day>12</day>
<year>2003</year>
</date>
<body>Hindi umano babanggain ng Supreme Court (SC) ang Kongreso sa pamamagitan ng pagpaparusa dito sa oras na suwagin ang kanilang desisyon na unconstitutional ang 2nd impeachment laban kay Chief Justice Hilario Davide. Ito ang naging pahayag ni SC Associate Justice Reynato Puno kaugnay sa katanungan na kung maaaring patawan ng kasong Contempt of Court ang mga mambabatas na magsusulong pa rin ng articles of impeachment sa kabila ng naunang desisyon na ito ay labag sa Saligang Batas. Ayon kay Puno, bagamat lumalabas sa kanilang desisyon na may hurisdiksiyon sila kaugnay sa impeachment, kailanman ay hindi sila kikilos para parusahan ang lehislatura dahil sa prinsipyo ng &amp;quot;separation of powers.&amp;quot; Binigyang diin pa ni Puno na kailangan mapanatili ang pagiging inter-dependence sa pagitan ng bawat sangay ng gobyerno kaya hindi sila maaaring manghimasok para magpataw ng parusa sa mga mambabatas na susuway sa kanilang desisyon. Magugunita na bagamat nagdesisyon na ang Korte na labag sa Saligang Batas ang ikalawang impeachment, nanindigan sina opposition Congressmen Ronaldo Zamora, Carlos Padilla at Didagen Dilangalen na sisikapin pa rin nilang isulong ang transmittal ng impeachment dahil dumaan naman ito sa tamang proseso ng batas. Iginiit naman ni Senate President Franklin Drilon na dapat irespeto ng mga kongresista ang naging desisyon ng SC. Sinabi ni Sen. Drilon, sakaling ipagpilitan ng ilang pro-impeachment congressmen ang pagpapadala ng articles of impeachment nang hindi sa opisyal na pamamaraan ay hindi ito tatanggapin ng Senado. (Ulat nina Grace dela Cruz/Rudy Andal)</body>
<link>http://www.philstar.com/Article.aspx?articleId=227670&amp;publicationSubCategoryId=92</link>
</article>
<article>
<title>Namfrel bibigyan na ng accreditation</title>
<author>Ellen Fernando</author>
<date>
<month>November</month>
<day>12</day>
<year>2003</year>
</date>
<body>Binigyan na ng pagkakataon ng Commission on Elections (Comelec) ang National Movement for Free Elections (Namfrel) na mailatag ang kanilang panukala para sa quick count bilang watchdog sa 2004 elections. Sa Huwebes ay magsusumite ng proposal ang Namfrel sa Comelec kung paano magiging maayos at matiyak ang kanilang gagawing unofficial quick count na siyang pagbabasehan ng komisyon kung ia-accredit ang nasabing grupo. Inatasan ni Comelec Chairman Benjamin Abalos si Namfrel executive director Guillermo Luz na magsumite ng naturang panukala. Sinabi ni Abalos kay Luz na dapat tiyakin ng Namfrel na mapapangalagaan ang visibility at reliability ng kanilang vote update na hindi pinagdududahan ng publiko at hindi nalalayo sa tunay na update ng bilang ng boto sa electronic transmission of vote o automated counting machines (ACMs) ng Comelec. Gagamit na ng automated system ang Comelec di gaya ng Namfrel. Dahil dito, nababahala ang Comelec na baka hindi magtugma ang update ng Comelec at Namfrel na magreresulta ng kalituhan sa publiko. Naniniwala ang Comelec na mas mainam na huwag mag-accredit ng kahit anong grupo kung magdudulot lamang ito ng confusion sa tao. Gayunman, nagpahayag ng pag-asa si Abalos sa Namfrel na kung maiaayos nila at magkakaroon ng transparency ito ay walang dapat problemahin. Ang Namfrel ang nagsilbing watchdog para sa unofficial quick count of votes ng ilang taong pagdaraos ng eleksiyon sa bansa. (Ulat ni Ellen Fernando)</body>
<link>http://www.philstar.com/Article.aspx?articleId=227679&amp;publicationSubCategoryId=92</link>
</article>
<article>
<title>NAIA seige isasalang na sa Senado</title>
<author>Rudy Andal</author>
<date>
<month>November</month>
<day>12</day>
<year>2003</year>
</date>
<body>Sisimulan ngayon ng Senate committee on justice and human rights ang imbestigasyon hinggil sa pagtake-over sa control tower ng NAIA terminal 2 na ikinasawi nina ex-ATO chief ret. Col. Panfilo Villaruel at Ltsg. Ricardo Catchillar noong Sabado ng madaling araw. Ayon kay Sen. Francis Pangilinan, chairman ng komite, kabilang sa mga inimbitahan sina DOTC Sec. Leandro Mendoza, PNP chief Gen. Hermogenes Ebdane, NAIA chief security officer Gen. Angel Atutubo, Aviation Security Group chief Sr. Supt. Andres Caro, NAIA General Manager Edgar Manda, National Security Adviser Roilo Golez at DZBB anchorman Arnold Clavio. Ani Pangilinan, aalamin ng komite kung sumunod ba sa rules of engagement ang mga umatake kina Villaruel at Catchillar matapos sakupin ng mga ito ang NAIA tower at kung karapat-dapat ba ang ginamit na puwersa ng assault team dahil tinadtad ang mga ito ng bala sa mukha at katawan gayung hindi naman nanlalaban bagkus ay nagpahayag pa ng kanilang pagsuko subalit pinagbabaril pa rin. Aalamin din kung paano nakapasok sa tower ang dalawa gayung dapat ay mahigpit ang seguridad dito. (Ulat ni Rudy Andal)</body>
<link>http://www.philstar.com/Article.aspx?articleId=227685&amp;publicationSubCategoryId=92</link>
</article>
<article>
<title>Trabaho alok ng Kazakhstan</title>
<author>Lilia Tolentino</author>
<date>
<month>November</month>
<day>12</day>
<year>2003</year>
</date>
<body>May magandang pagkakataong mabigyan pa ng empleyo ang may 1,000 Pilipino sa Republic of Kazakhstan. Ito ang magandang balita ni Pangulong Arroyo sa sambayanan matapos ang ginawa niyang pakikipagpulong kay Prince Minister Nursultan Nazarbayev na kasalukuyang bumibisita sa bansa. Sa magkasanib na press conference ng dalawang lider na ginanap sa Palasyo, inihayag ng Pangulo na may 5,000 nang Pilipino ang nagtatrabaho sa naturang bansa sa larangan pa rin ng industriya ng langis. Sinabi ng Pangulo na ang pagbisita ng Prime Minister ng Kazakhstan sa bansa ay nagresulta sa paglagda ng tatlong kasunduan para ibayo pang mapaglapit ang relasyong pagkakaibigan at pagtutulungan ng dalawang bansa. Kabilang dito ang exemption sa pagkuha ng visa ng mamamayan ng dalawang bansa na nagtataglay ng diplomatic passport, pagtutulungan sa larangan ng turismo at pagkakataong makalapag sa Kazakhstan ang eroplano ng bansa na nagseserbisyo sa rutang malapit sa kanilang bansa. Inihayag pa rin ng Pangulo na nangako sa kanya si Prime Minister Nazarbayev na bibigyang prayoridad ng kanyang pamahalaan ang importasyon ng mga produktong agrikultura ng Pilipinas na wala sa kanilang pamilihan. Dito ay magkakaroon ng magandang pagkakataon ang mga prutas ng Pilipinas. (Ulat ni Lilia Tolentino)</body>
<link>http://www.philstar.com/Article.aspx?articleId=227691&amp;publicationSubCategoryId=92</link>
</article>
<article>
<title>Oposisyon wasak na !</title>
<author>Rudy Andal</author>
<date>
<month>November</month>
<day>13</day>
<year>2003</year>
</date>
<body>Tuluyan nang nagkawatak-watak ang oposisyon matapos iwan ni Sen. Panfilo Lacson ang United Opposition at ihayag ng kanyang campaign manager na si San Juan Rep. Ronaldo Zamora na tuloy ang pagtakbo nito bilang presidente sa 2004 elections sa ilalim ng Puwersa ng Masang Pilipino (PMP). Ayon kay Rep. Zamora ng PMP, maghahain ng kanyang certificate of candidacy si Sen. Lacson sa Disyembre 15. Nagpasya si Lacson na mag-solo na dahil batid nitong hindi siya ang mapipili ng partido matapos magpahiwatig umano si Sen. Edgardo Angara na si action king Fernando Poe Jr. ang pipiliing standard bearer ng United Opposition. Sinabi ni Zamora, hindi tiyak kung saan isasagawa ang mismong pagdedeklara ni Lacson ng kanyang presidential bid pero siniguro nitong dudumugin ito ng kanyang mga supporters. Aniya, maging ang ilang kongresista mula sa Nationalist Peoples Coalition (NPC) at Laban ng Demokratikong Pilipino (LDP) ay nagpahayag ng kanilang pagsuporta kay Lacson. Iginiit ni Zamora, handang-handa na ang kanilang grupong &amp;quot;Ping Lacson for President Movement&amp;quot; na isulong ang kandidatura ni Lacson kahit hindi ito ang mapiling standard bearer ng United Opposition. Nabatid na planong ihayag ng oposisyon ang kandidatura ni FPJ sa Nobyembre 15, araw ng Sabado at gagawin sa San Carlos, Pangasinan na bayan ni FPJ. Kaugnay nito, itutuloy pa rin ni Sen. Angara, pangulo ng LDP, ang mga regional consultations ng United Opposition upang makuha ang pulso ng mamamayan kung sino ang nais nilang maging standard bearer ng oposisyon. Ito ay sa kabila ng hayagang pagtanggi ni Lacson na sumama sa selection process ng United Opposition na nagsimula noong nakaraang linggo sa Baguio City. Sinabi ni Lacson, sasama lamang siya sa roadshow ng UP na isinusulong nina Angara at Sen. Vicente Sotto kung malinaw ang magiging selection process. Inakusahan ng dating PNP chief na wala namang malinaw na guidelines sa sinasabing selection process na isinusulong nina Angara at Sotto. Aniya, nakadisenyo lamang ang nasabing roadshow upang pilitin nina Angara at Sotto si FPJ na tumakbo upang kanilang maging standard bearer. Sa panig naman ni Senator Aquilino Pimentel, bagamat popular si FPJ ay nagiging hadlang dito ang kawalan ng karanasan nito sa usapin ng public administration. Aniya, kaibigan niya si FPJ pero hindi puwedeng isantabi ang kawalan nito ng karanasan sa public administration kumpara kay dating Pangulong Estrada na nagsilbi muna bilang alkalde ng San Juan, senador at bise presidente bago naging pangulo ng bansa noong 1998. (Ulat ni Rudy Andal)</body>
<link>http://www.philstar.com/Article.aspx?articleId=227783&amp;publicationSubCategoryId=92</link>
</article>
<article>
<title>GMA makikipagbati kay Lacson</title>
<author>Ely Saludar</author>
<date>
<month>November</month>
<day>13</day>
<year>2003</year>
</date>
<body>Handa na si Pangulong Arroyo na makipagkasundo sa lahat ng kanyang &amp;quot;kaaway&amp;quot; kabilang na rito si Senador Panfilo Lacson. Ayon kay Presidential Spokesman Ignacio Bunye, nais ng Pangulo na isulong ang rekonsilasyon upang magkaroon na ng tunay na pagkakasundo at pagkakaisa ang ibat ibang sektor sa bansa. Nangunguna sa nais ng Pangulo na isulong ang pakikipagbati ang kampo ni dating Pangulong Joseph Estrada, dating Ambassador Danding Cojuangco, pamilya Marcos, CPP-NPA, MILF at Magdalo group na nanguna sa Oakwood mutiny. Gayunman, nilinaw ni Bunye na sa gagawing pakikipagkasundo ng Pangulo ay hindi ikokompromiso ang anumang kaso na nasa korte tulad ng plunder case ni Estrada, Kuratong rubout case ni Lacson at mga paglilitis sa kaso ng pamilya Marcos at ni Danding. Magsisilbing tagapamagitan ng pakikipagbati ng Pangulo sa ibat ibang grupo si Archbishop Fernando Capalla na siyang incoming president ng Catholic Bishops Conference of the Philippines. Ayon kay Bunye, ang dahilan ng pagkuha nito kay Capalla ay upang hindi makulayan ng pulitika o mapagbintangang may kinalaman sa 2004 presidential elections ang pakikipagkasundo ng Pangulo. Tiniyak ng Malaca&amp;ntilde;ang na taos sa puso at sinsero ang rekonsilasyon ng Pangulo sa kanyang mga katunggali. Kumpiyansa ang Pangulo na magtatagumpay ang kanyang hangarin kasabay ng panawagan na huwag bigyan ng kulay pulitika ang hakbang na ito dahil nais lamang niya na tumahimik na ang buong bansa. (Ulat ni Ely Saludar)</body>
<link>http://www.philstar.com/Article.aspx?articleId=227791&amp;publicationSubCategoryId=92</link>
</article>
<article>
<title>Erap puwede namang operahan sa Veterans</title>
<author>Malou Rongalerios</author>
<date>
<month>November</month>
<day>13</day>
<year>2003</year>
</date>
<body>Hindi na kailangang pumunta pa sa Estados Unidos si dating Pangulong Joseph Estrada upang ipaopera ang kanyang tuhod dahil maaari itong gawin sa Veterans Memorial Medical Center (VMMC). Ito ang tiniyak kahapon ni Rafaelita Javier, chief ng Department of Rehabilitation Medicine ng VMMC kaugnay sa kahilingan ng dating pangulo na maoperahan siya sa Amerika. Sinabi ni Javier na maaaring gawin sa government hospital ang operasyon ni Estrada kung sasang-ayon lamang ang dating pangulo na kasalukuyan pa ring nakakulong sa Camp Capinpin, Tanay, Rizal. Ipinaalam ni Javier sa korte na mayroong apat na medical specialists ang Veterans, 16 physical therapists at walong occupational therapists na puwedeng tumingin kay Estrada sa sandaling maisagawa ang kanyang operasyon. Kaugnay nito, sinabi ni Special Prosecutor Dennis Villa-ignacio na dapat na muling ibalik sa VMMC si Estrada dahil mas matitingnan doon ang kanyang sakit sa tuhod kaysa sa Camp Capinpin. Ayon pa kay Villa-ignacio, dapat tingnan ng korte ang mga naunang testimonya ng mga testigo na nagpatunay na ligtas na maooperahan sa bansa si Estrada. Idinagdag naman ni Javier na ang tuluyang paggaling ni Estrada pagkatapos ng kanyang operasyon ay depende sa kanyang abilidad na sumunod sa instructions ng kanyang mga therapists. (Ulat ni Malou Rongalerios)</body>
<link>http://www.philstar.com/Article.aspx?articleId=227799&amp;publicationSubCategoryId=92</link>
</article>
<article>
<title>'Formula' ng DFA di ubra</title>
<author>Rudy Andal</author>
<date>
<month>November</month>
<day>13</day>
<year>2003</year>
</date>
<body>Iginiit kahapon ni Sen. Robert Jaworski na hindi uubra ang isinusulong na &amp;quot;formula&amp;quot; ng Department of Foreign Affairs (DFA) upang maresolba ang Senate-Palace impasse kaugnay sa 1982 Air Transport Agreement. Ayon kay. Sen. Jaworski, hindi uubra ang short cut formula na nais isulong ng DFA dahil ito ay labag sa ating Konstitusyon dahil ang lahat ng treaty ay dapat sumailalim sa ratipikasyon ng Senado. Pinayuhan din ni Jaworski si DFA Sec. Blas Ople na magpadala ito ng diplomatic note sa kanyang counterpart na dapat munang isailalim sa ratipikasyon ng Senado ang RP-US ATA bago ito ganap na maipatupad ng pamahalaan. Binatikos din ng Philippine Airline Employees Association ang anumang compromise agreement na mabubuo sa pagitan ng Senado at Malaca&amp;ntilde;ang kaugnay sa open skies policy. Winika pa ng mga manggagawa sa aviation industry, walang katotohanan ang ipinagyayabang ni US Ambassador Francis Ricciardone na makikinabang ang Filipino sa nasabing kasunduan dahil pabor lamang ito sa mga US carriers. (Ulat ni Rudy Andal)</body>
<link>http://www.philstar.com/Article.aspx?articleId=227805&amp;publicationSubCategoryId=92</link>
</article>
<article>
<title>2004 budget mamadaliin</title>
<author>Malou Rongalerios</author>
<date>
<month>November</month>
<day>13</day>
<year>2003</year>
</date>
<body>Bagaman at kapos na sa oras ang Kongreso dahil sa panahong inaksaya sa pagtalakay ng impeachment case ni Chief Justice Hilario Davide, pipilitin pa rin ng mga mambabatas na pumasa ang 2004 national budget bago matapos ang taon. Ito ang siniguro kahapon ni Camarines Sur Rep. Rolando Andaya, chairman ng House committee on appropriations kaugnay sa naantalang budget na dapat malagdaan ni Pangulong Arroyo bago matapos ang 2003. Kabilang sa mga government agencies na hindi pa naisasalang sa deliberasyon ay ang defense, education, budget and management, finance at public works and highways. Hinimok rin ng mambabatas ang kanyang mga kasamahan na bawasan na ang sobrang debate upang magkaroon ng sapat na pagkakataon na mapagtibay ito bago magsara ang sesyon ng dalawang kapulungan. (Ulat ni Malou Rongalerios)</body>
<link>http://www.philstar.com/Article.aspx?articleId=227810&amp;publicationSubCategoryId=92</link>
</article>
<article>
<title>Nagtaas ng presyo ng manok at semento kakastiguhin - Roxas</title>
<author>Rudy Andal</author>
<date>
<month>November</month>
<day>13</day>
<year>2003</year>
</date>
<body>Iniutos kahapon ni Trade and Industry Sec. Manuel Roxas ang agarang pagsasagawa ng imbestigasyon kaugnay sa umanoy pagsasamantala ng iilang negosyante dahil sa biglang pagtaas ng presyo ng manok at semento. Sinabi ni Sec. Roxas, dapat magpaliwanag ang mga poultry growers kung bakit biglang tumaas ang presyo ng mga fresh chicken sa mga pamilihan gayundin ang biglang price increase ng semento. Wika pa ni Roxas sa isinagawang price monitoring ng kanyang tanggapan ay natuklasan nito na tumaas ng P10 ang presyo ng bawat kilo ng manok mula sa dating P85/kilo ay naging P95/kilo. Inatasan din ng kalihim ang mga local cement manufacturers na magpaliwanag hanggang November 14 kung bakit bigla din silang nagtaas ng presyo. Tiniyak naman ng kalihim na nananatili ang presyo ng ibang pangunahing bilihin. (Ulat ni Rudy Andal)</body>
<link>http://www.philstar.com/Article.aspx?articleId=227816&amp;publicationSubCategoryId=92</link>
</article>
<article>
<title>Rod Strunk lusot na sa 'Nida'</title>
<author>Gemma Amargo</author>
<date>
<month>November</month>
<day>14</day>
<year>2003</year>
</date>
<body>Tuluyan ng lumabo ang hustisya para sa pinaslang na aktres na si Nida Blanca matapos ibasura kahapon ni US Sacramento District Judge Gregory Hallows ang petisyon ng Pilipinas para sa extradition ng pangunahing akusado na si Rod Lauren Strunk dahil sa kakulangan ng ebidensiya. Sa 36-pahinang desisyon, lumalabas na mahina ang ebidensiyang iniharap ng prosekusyon para idiin si Strunk sa kaso. Wala rin anyang sapat na ebidensiya na inupahan ni Strunk ang isa pang suspek sa kaso na si Philip Medel para patayin si Nida. Hindi anya credible witness si Medel dahil pabagu-bago ang mga statement nito. Kasabay ng desisyon ay ipinag-utos ng korte ang pagpapalaya kay Strunk na 200 araw ng nakapiit sa Sacramento County Jail matapos maaresto nitong May 13. Ayon kay Justice Undersecretary Merceditas Gutierrez, pinal na ang naging desisyon ni Judge Hallows at mahirap nang ipaglaban pa ang kaso. Karaniwan nang hindi nakakalusot ang kahilingan ng isang bansa na pabalikin ng Pilipinas ang isang akusado kung natalo na ang kanilang extradition case sa Amerika. Masama ang loob ni Gutierrez dahil binalewala ng US court ang mga ebidensiyang iniharap ng Pilipinas. Sinabi ni Gutierrez na ginawa nilang lahat ang kanilang magagawa at noong una pa man ay tiwala sila na magwawagi ang kanilang kaso upang mapuwersang pabalikin ng Pilipinas si Strunk at harapin nito ang kanyang kasong murder sa Pasig City Regional Trial Court (RTC) kasama si Medel. Sa kabila nito, gagawin pa rin nila ang lahat ng paraang legal para manatiling buhay ang kaso para mapabalik sa bansa si Strunk at upang mabigyan ng pagkakataon na harapin ang kanyang kaso. Matatandaan na nakalabas ng bansa si Strunk upang puntahan ang kanyang inang may sakit sa California, subalit binawian din ito ng buhay samantalang hindi naman nagawang harangin ng DOJ si Strunk sa kanyang pag-alis dahil wala pang kasong kriminal na nakasampa noon laban dito. Tiniyak naman ni Gutierrez na hindi pa rin nila lulubayan ang kaso dahil nakatakdang maghain ng apela ang DOJ sa mas Mataas na Hukuman sa pamamagitan ng motion for reconsideration. Inaasahang makakalaya sa loob ng 24 oras si Strunk. (Ulat ni Gemma Amargo)</body>
<link>http://www.philstar.com/Article.aspx?articleId=227908&amp;publicationSubCategoryId=92</link>
</article>
<article>
<title>Apela sa oposisyon: Pulitika tigil na - PGMA</title>
<author>Lilia Tolentino</author>
<date>
<month>November</month>
<day>14</day>
<year>2003</year>
</date>
<body>Hinikayat ni Pangulong Arroyo ang oposisyon na ibasura muna ang pamumulitika at tutukan ang trabaho para isulong ang kapakanan ng sambayanan. Bagamat inaasahan nito ang ibat ibang reaksiyon sa inilunsad na total reconciliation at social reform program,&amp;quot; nagpahayag ng kahandaan ang kasalukuyang liderato na pag-abutin ang magkabilang dulo ng mga sektor para tapusin ang paghihiwalay ng mga Pilipino. &amp;quot;Mas marami tayong magagawa para sa bansa kung pulitika ay isasantabi muna,&amp;quot; wika ng Pangulo. Sa kasalukuyan ay tinututukan ng Pangulo ang pagkilos para hindi mapako ang mga programang ipinangako nito sa kanyang State of the Nation Address. Pulitika ng &amp;quot;job accomplishment&amp;quot; ang hamon nito sa oposisyon para higit na magbenepisyo ang mga Pilipino. Pangunahing dapat aksiyunan para sa bawat Pilipino, ayon sa Pangulo ang idineklara nitong giyera para lipulin ang mga padrino at pagwalis sa hotspots ng illegal na droga sa buong bansa. Tinatayang mahigit na sa P15 bilyon ang nalugi sa mga sindikato matapos na paigtingin ang paniniktik ng pulisya. Tinukoy din na dapat pang pagtuunan ng pansin ng mga namumulitika ang pagtulong para suportahan ang nagawa nitong pagdoble sa ani sa agrikultura, pag-aakyat sa 7.5 na benepisyaryo sa PhilHealth, pagpapabuti sa sistema ng mass transport at paghigit sa nauna nang P20 bilyong pondo sa pabahay. Naniniwala ang Pangulo na kung ang pamumulitika ng bawat isa ay idadaan sa malinis na pagtupad sa tungkulin at matagumpay na pagsusulong ng programa ng pamahalaan, magreresulta ito sa pag-unlad ng bayan na mamamayan ang tuwirang makikinabang. (Ulat ni Lilia Tolentino)</body>
<link>http://www.philstar.com/Article.aspx?articleId=227921&amp;publicationSubCategoryId=92</link>
</article>
<article>
<title>Deklarasyon ni FPJ naudlot</title>
<author>Rudy Andal</author>
<date>
<month>November</month>
<day>14</day>
<year>2003</year>
</date>
<body>Naudlot na naman ang pagdedeklara ni action king Fernando Poe Jr. na dapat sanay bukas, Nobyembre 15 sa pagtakbo bilang pangulo sa 2004 elections. Sinabi ni Senate Majority Leader Vicente Sotto III, sa susunod na linggo na lamang ihahayag ni FPJ ang kanyang desisyon kung tatakbo ba ito o hindi sa darating na halalan. Ayon kay Sen. Sotto, pinag-iisipang mabuti ng action king ang kanyang magiging desisyon. Maging si comedy king Dolphy ay kabilang na rin umano sa kumukumbinsi kay FPJ na tumakbo sa 2004 elections. Ipinaliwanag pa ni Sotto, sakaling pumayag si FPJ na kumandidato ay dapat sumama ito sa regional consultations o roadshow ng United Opposition sa ibat ibang lalawigan. Ito rin ang iginiit ni Sen. Edgardo Angara kay Sen. Panfilo Lacson na kung talagang nais ni Lacson na sumailalim sa selection process ng United Opposition ay dapat sumama siya sa susunod na mga regional consultations. Sinabi ni Sen. Angara, pangulo ng Laban ng Demokratikong Pilipino (LDP), kung nais talaga ni Lacson na magkaroon ng solidong oposisyon sa darating na halalan ay dapat lumahok siya sa selection process. Umaasa pa rin si Angara na dadalo sa susunod na mga regional consultations na gaganapin sa Legaspi City sa Albay, Cebu City, Bacolod City, Cagayan de Oro City at Davao City ang mga nais tumakbong pangulo tulad nina Sen. Lacson, Sen. Gringo Honasan at Sen. Aquilino Pimentel. Nilinaw din ni Angara na ang selection process ang maging batayan upang piliin ang magiging pambato ng oposisyon. (Ulat ni Rudy Andal)</body>
<link>http://www.philstar.com/Article.aspx?articleId=227925&amp;publicationSubCategoryId=92</link>
</article>
<article>
<title>Ralista ang sisihin di pulis</title>
<author>Lilia Tolentino</author>
<date>
<month>November</month>
<day>14</day>
<year>2003</year>
</date>
<body>Idinepensa ni Pangulong Arroyo ang ginawang pagbuwag ng mga pulis sa rally ng may 20,000 katao sa Ayala Avenue sa Makati City na ginamitan ng tear gas at water cannon. Sinabi ng Pangulo na hindi dapat sisihin ang mga pulis kung i-disperse man ang hanay ng mga nagprotesta dahil nilabag nila ang ipinagkaloob sa kanilang permiso na tapusin hanggang alas-5 ng hapon ang kanilang demonstrasyon. Ang mga nagprotestang grupo ay mga miyembro ng Peoples Movement Against Poverty, October 28 Movement, Anak Pawis, Peoples Alliance for Truth and Justice, Kilusan para sa Makatarungang Lipunan at Gobyerno, Philippine Guardians Brotherhood Inc. at Pambansang Sentro ng Manggagawa sa Transportasyon sa Pilipinas. Hinihingi nila ang pagbibitiw ng Pangulo dahil sa hindi raw mahusay na pangangasiwa sa kasong impeachment laban kay Chief Justice Hilario Davide at sa brutal na pagpaslang kay dating ATO chief Panfilo Villaruel na nagtake-over sa NAIA control tower. Sinabi ng Pangulo na nalulungkot siya na ang mga taong sangkot sa rally ay nagagamit ng ilang mga taong desperadong makapaglunsad ng destabilization. Sa halip anyang daanin sa mga demonstrasyon ang mga lehitimong karaingan ng mamamayan, mayroong angkop na panahon at pamamaraan para maipaabot nila ang kanilang karaingan at ito'y sa halalan sa 2004. (Ulat ni Lilia Tolentino)</body>
<link>http://www.philstar.com/Article.aspx?articleId=227932&amp;publicationSubCategoryId=92</link>
</article>
<article>
<title>Walang hero's burial kay Catchillar,wala ring pension sa pamilya- AFP</title>
<author>Joy Cantos</author>
<date>
<month>November</month>
<day>14</day>
<year>2003</year>
</date>
<body>Dahil sa nagawang &amp;quot;act of terror,&amp;quot; hindi pahihintulutan ng liderato ng AFP na mailibing sa Libingan ng mga Bayani si Navy Ltsg. Ricardo Catchillar matapos na masangkot sa pagtake-over sa control tower ng NAIA noong nakalipas na Sabado. Bukod dito, tatanggalan rin ng pensiyon si Catchillar dahil maliban sa kapangahasan sa kagimbal-gimbal na pagtake-over sa nasabing tower ay may kaso rin itong polygamy na isinailalim sa court martial ng Judge Advocate Generals Office (JAGO) matapos na magpakasal sa tatlong babae na isang paglabag sa Articles of War 96 (conduct unbecoming of an officer and a gentleman ) ng AFP. Nilinaw naman ni AFP-Public Information Office chief Lt. Col. Daniel Lucero na tanging ang kontribusyon ni Catchillar sa AFP-Retirement Separation and Benefit System (RSBS) na kawangis ng GSIS ang tanging mapapakinabangan ng pamilya ni Catchillar. Ayon kay Lucero, walang karapatang mailibing sa Libingan ng mga Bayani si Catchillar dahil hindi ito sa &amp;quot;line of duty&amp;quot; namatay kaya hindi puwedeng pagkalooban ng heros burial na pribilehiyo ng mga sundalo sa naturang himlayan ng mga bayaning kawal sa Fort Bonifacio, Makati City. Sa kabila nito, sinabi pa ni Lucero na bagaman hindi maililibing sa Libingan ng mga Bayani si Catchillar ay bibigyan naman ito ng military honor bilang miyembro ng AFP. (Ulat ni Joy Cantos)</body>
<link>http://www.philstar.com/Article.aspx?articleId=227937&amp;publicationSubCategoryId=92</link>
</article>
<article>
<title>Pinay patay sa Saudi bombing</title>
<author>Ellen Fernando</author>
<date>
<month>November</month>
<day>14</day>
<year>2003</year>
</date>
<body>Kinumpirma kahapon ng Department of Foreign Affairs (DFA) na may isang Filipina na namatay sa naganap na pambobomba sa Saudi Arabia. Ayon kay DFA Secretary Blas Ople, kamakalawa ng gabi lamang umabot sa tanggapan nito ang balita na minalas na mapabilang ang Pinay na si Reylin Nuez Abarra sa 50 kataong nasawi sa naganap na pag-atake ng mga suicide bombers sa Al-Mohayya residential complex sa Riyadh nitong nakalipas na Nobyembre 9. Ang pagkasawi ni Abarra ay ipinaabot ng Philippine Embassy sa Riyadh. Inatasan na ni Ople si RP Ambassador to Riyadh Bahnarim Guinomla na madaliin ang pagbabalik ng mga labi ni Abarra sa bansa at isiguro na mabibigyan ng lahat ng benepisyo para sa mga naiwan nitong pamilya. Base sa report, si Abarra ay kabilang sa tinamaan ng bomba matapos na magpumilit na iligtas ang mga inaalagaang dalawang anak ng kanyang employer. Sa kasamaang palad, magkakasamang nasawi sina Abarra at mga anak ng employer nito. Umaabot sa mahigit 100 katao ang nasugatan sa naturang suicide bomb attack kasama ang isang Pinay na nakilalang si Lolita Montealto. (Ulat ni Ellen Fernando)</body>
<link>http://www.philstar.com/Article.aspx?articleId=227940&amp;publicationSubCategoryId=92</link>
</article>
<article>
<title>MJ, 2 taon sa kalaboso</title>
<author>Grace dela Cruz at Danilo Garcia</author>
<date>
<month>November</month>
<day>15</day>
<year>2003</year>
</date>
<body>Dalawang taon at 3-buwang pagkakulong ang ipinataw ng Miami Florida Federal Court laban kay dating Manila Rep. Mark Jimenez dahil sa $41,500 illegal campaign contributions sa partido ni dating US President Bill Clinton. Nagpasok ng guilty plea si Jimenez sa kasong tax fraud at election conspiracy kaya pinagbabayad siya ng $1.2 million ng korte. Ayon kay Department of Justice (DOJ) Undersecretary Merceditas Gutierrez, ipinarating na sa kanila ng US Embassy ang naturang hatol laban kay Jimenez. Sinabi ni Gutierrez na malaki ang kanilang inaasahan mula sa United States na bibigyan nito ng paborableng desisyon ang mga extradition request na kanilang inihain at ihahain dahil nakikipagtulungan ang DOJ sa mga extradition na inihahain ng US sa Pilipinas. Binanggit pa rin ni Gutierrez na hindi naman ikinatutuwa ng DOJ ang pagkakakulong ni Jimenez dahil itoy isang Filipino din, subalit dahil sa napatunayan na ito ay nagkasala ay dapat lamang umanong harapin nito ang karampatang kaparusahan. &amp;quot;Jimenez had a chance to proved his innocence but since there was a conviction coming from the court, we will respect that decision,&amp;quot; sabi pa ni Gutierrrez. Si Jimenez ay una nang ipinatapon ng DOJ palabas ng bansa noong December 2002 dahil sa inihaing extradition request ng US-DOJ dito kaugnay na din ng mga nasabing kaso. Sinabi naman ng kampo ni Jimenez na hindi naman talaga makukulong ang Manila solon kundi dadalhin lamang ito sa isang community at magbibigay ng serbisyo publiko. Posible rin umano na maibaba pa sa isang taon na lamang ang parusa kay Jimenez dahil sa kooperasyon nito sa korte. Dadalhin lamang umano si Jimenez sa naturang community pagkatapos ng Pasko at ng kaarawan nito sa Disyembre 31 patunay lamang na iginagalang ng US court ang naturang mga mahalagang araw sa isang akusado. Sa Enero 5, 2004 pa uumpisahan ni Jimenez ang kanyang sentensiya. Sinabi naman ni Gutierrez na patunay ito na epektibo ang &amp;quot;extradition treaty&amp;quot; sa pagitan ng Estados Unidos at Pilipinas. (Ulat nina Grace dela Cruz at Danilo Garcia)</body>
<link>http://www.philstar.com/Article.aspx?articleId=228045&amp;publicationSubCategoryId=92</link>
</article>
<article>
<title>'Subukan nyo ang reconcilition ko' - PGMA</title>
<author>Lilia Tolentino</author>
<date>
<month>November</month>
<day>15</day>
<year>2003</year>
</date>
<body>Hiningi ni Pangulong Arroyo sa kanyang mga kritiko na bigyang pagkakataon ang isinusulong niyang pambansang pagkakaisa at rekonsilasyon para maisulong na ang pag-unlad ng bansa. Sa kanyang talumpati kahapon sa Angono, Rizal sa okasyon ng panunumpa sa tungkulin ng mga bagong opisyal ng partidong LAKAS, sinabi ng Pangulo na matagal nang nahihirapan ang bansa dahil sa kawalan ng pagkakaisa. &amp;quot;I have called for reconciliation and healing as a moral duty and I will persist even if I am repudiated along the way,&amp;quot; anang Pangulo. Nanawagan din ang Presidente sa mga lider ng ibat ibang grupo na sanay maliwanagan ang kanilang kaisipan at tuldukan na ang pag-aaway-away. Ang kawalan anya ng pagkakaisa ng sambayan ang siyang mitsa ng kawalan ng katahimikan at pagtumal ng pagsulong ng ekonomiya. (Ulat ni Lilia Tolentino)</body>
<link>http://www.philstar.com/Article.aspx?articleId=228053&amp;publicationSubCategoryId=92</link>
</article>
<article>
<title>Sa mga kaibigan ni Nida: Kung may nalalaman, magsalita na kayo - DOJ</title>
<author>Grace dela Cruz/Danilo Garcia</author>
<date>
<month>November</month>
<day>15</day>
<year>2003</year>
</date>
<body>Isa sa pinakahuling alas ng Department of Justice (DOJ) ay ang mga kaibigan at kaanak ng aktres na si Nida Blanca upang mapabalik sa bansa ang suspek sa pagpatay sa una na si Rod Lauren Strunk. Ayon kay Justice Undersecretary Merceditas Gutierrez, kinakailangan na magsalita ang mga malalapit na kaibigan at kaanak ni Nida kung ano man ang nalalaman ng mga ito upang madagdagan pa ang mga ebidensyang hawak ngayon ng prosecution. Naniniwala si Gutierrez na mayroong nalalaman ang mga ilang malalapit na kaibigan at kaanak ng aktres hinggil sa pinag-ugatan ng kaso at sa tunay na pagsasama ng dalawa na tiyak na makakatulong upang mas tumibay ang kaso laban kay Strunk. Huwag natin muling patayin si Nida Blanca, makipagtulungan sana ang sino mang may nalalaman hinggil sa kaso, ani Gutierrez. Gayunman, tiniyak pa rin ni Gutierrez na muling mapapabalik sa bansa si Strunk dahil maaari pa rin muling isampa ang extradition case laban dito. May nakita umano si Gutierrez na mga lapses o butas sa desisyon na iginawad kay Strunk. Kasabay nito, papapanagutin din ng DOJ ang mga abogado ni Strunk na nagsumite ng kanilang undertakings na nagbibigay ng kasiguruhan na mapapabalik si Strunk sa bansa. Aniya, masusi ng pinag-aaralan ngayon ng DOJ kung ano ang maaaring ikaso nito laban sa mga abogado. Sina Attys. Noel Lazaro, Alma Mallonga at Dennis Manalo ang mga abogado ni Strunk na siyang nagsumite ng naturang undertakings. Una ng ibinasura ni US Sacramento District Judge Gregory Hallows ang extradition request ng DOJ upang mapabalik si Strunk. Sa 36-pahinang desisyon, lumalabas na mahina ang ebidensiyang iniharap ng prosecution para idiin si Strunk sa kaso. (Ulat ni Grace dela Cruz/Danilo Garcia)</body>
<link>http://www.philstar.com/Article.aspx?articleId=228058&amp;publicationSubCategoryId=92</link>
</article>
<article>
<title>Taxi drivers na tatanggi sa pasahero,mamimili ng ruta,kwidaw kayo !</title>
<author>Malou Rongalerios</author>
<date>
<month>November</month>
<day>15</day>
<year>2003</year>
</date>
<body>Naghain si CIBAC Partylist Rep. Kim Bernardo Lokin ng isang panukalang batas na naglalayong mailatag ang panuntunan para sa operasyon at pamamasada ng mga taxi sa bansa at upang masawata ang masamang asal ng ilang taxi drivers at operators. Sa kanyang paghahain ng House Bill 6559, ipinaliwanag ni Lokin na ang lahat ng kumpanya ng taxi ay naatasan sa kanilang franchise agreement at ng Land Transportation Franchising Regulatory Board na ihatid ang kanilang pasahero sa kanilang mga destinasyon. Subalit, ani Lokin may mga abusadong taxi drivers at operators ang madalas na lumalabag sa nasabing &amp;quot;franchise agreement&amp;quot; sa pamamagitan ng pagtanggi na maghatid ng pasahero dahil umano sa mabigat na trapiko o malalayo ang patutunguhan bilang mga alibi. Mayroon ding pumapayag na maghatid ng pasahero kung papayag na magdagdag ng bayad sa pamamagitan ng &amp;quot;kontrata.&amp;quot; Sa ilalim ng panukala, ang mga kumpanya ng taxi, operators at drivers ay pinagbabawalan na tumangging maghatid ng pasahero sa destinasyon nito o magtanong sa pasahero sa kanilang patutunguhan nang hindi pa man nakakapasok sa loob ng taxi. Ipinagbabawal din sa panukala, ang mag-operate ng isang ruta lamang o kayay sa isang piling lugar lamang na taliwas sa kanilang franchise agreement, mangontrata ng pasahero o hindi gumagamit ng metro. Kabilang sa mga parusa ay ang pagsuspinde o pagpapawalang-bisa sa lisensiya ng mga abusadong driver at ang pagmumulta sa taxi operators o kumpanya, Ang Land Transportation Franchise Regulatory Board (LTFRB) ay inaatasan din sa hakbangin na magsagawa ng regular na seminar para sa kaalaman ng mga taxi operators at drivers patungkol sa batas na ito. (Ulat ni Malou Rongalerios)</body>
<link>http://www.philstar.com/Article.aspx?articleId=228066&amp;publicationSubCategoryId=92</link>
</article>
<article>
<title>Abu itinalagang Army chief</title>
<author>Lilia Tolentino</author>
<date>
<month>November</month>
<day>15</day>
<year>2003</year>
</date>
<body>Itinalaga ni Pangulong Arroyo si Major General Efren Abu bilang bagong hepe ng Philippine Army kapalit ng nagretiro nang si Lt. Gen. Gregorio Camiling. Sa kanyang paghirang kay Abu, sinabi ng Pangulo na ibinase niya ang kanyang desisyon sa rekomendasyon ng AFP Board of Generals. Ngayong araw isasalin ni Camiling kay Abu ang kanyang mga iiwang responsibilidad sa Phil. Army. Inaasahang dadaluhan ng Pangulo ang gagawing seremonya sa Fort Bonifacio. (Ulat ni Lilia Tolentino)</body>
<link>http://www.philstar.com/Article.aspx?articleId=228069&amp;publicationSubCategoryId=92</link>
</article>
<article>
<title>'Yadao,kung napi-pressure ka magbitiw ka na ! -DOJ</title>
<author>Ludy Bermudo</author>
<date>
<month>November</month>
<day>15</day>
<year>2003</year>
</date>
<body>Tinapatan kahapon ng Department of Justice (DOJ) ang pagbabanta ng isa sa abugado ni Senador Panfilo Lacson na maghahain ng contempt charges laban sa prosecutor sa pamamagitan naman ng hamon na magbitiw na sa tungkulin si Quezon City Regional Trial Court Judge Ma. Teresa Yadao. Sa reaksiyon ni DOJ Undersecretary Jose Calida, sinabi nito na hindi dapat ma-pressure si Yadao kaya kung hindi nito kaya ay magbitiw na lamang ito sa tungkulin bilang hukom. Iginiit pa ni Calida na dapat ay pinag-aralang mabuti ni Yadao ang ebidensiya at rekord ng kaso na isinumite sa kanya ng prosecution panel bago ito nagdesisyon. Hindi aniya dapat na magbigay ng reaksiyon si Yadao na hina-harass siya ng prosecution at napi-pressure siya ng pamahalaan. Wala aniyang dahilan ang kampo ni Lacson upang akusahan sila ng pangha-harass kay Yadao. Nilinaw ni Calida na isa lamang sa option ng DOJ ang pagsasampa ng disbarment laban kay Yadao matapos ang kautusan nito na ibasura ang Kuratong case laban kay Lacson. (Ulat ni Ludy Bermudo)</body>
<link>http://www.philstar.com/Article.aspx?articleId=228074&amp;publicationSubCategoryId=92</link>
</article>
<article>
<title>Gobyerno bigo sa human smuggling</title>
<author>Rudy Andal</author>
<date>
<month>November</month>
<day>15</day>
<year>2003</year>
</date>
<body>Nabigo ang pamahalaan na malutas ang suliranin sa human trafficking sa kabila na ipinasa ng Senado at Kamara ang panukalang batas hinggil dito na naging daan upang hindi makapasa sa itinakdang standards ng US Department sa pakikibaka sa human trafficking at child labor. Inaprubahan ng Kongreso ang anti-human trafficking and stronger protection of children against child labor and abuse noong nakaraang Mayo subalit hanggang ngayon ay hindi pa nilalagdaan ni Pangulong Arroyo upang maging ganap na batas. Umapela naman ang mga non-governmental organizations kay Pangulong Arroyo na lagdaan na ang nasabing batas na magbibigay proteksiyon sa ating mga kabataan upang tuluyang masugpo ang human at child trafficking sa bansa. Sa kabila na inaprubahan sa ikatlo at pinal na pagbasa ang nasabing panukala na nagpapataw ng multang P100,000-P1 milyon at pagkakakulong ng 12 taon-20 taon sa sinumang lalabag, ay nabigo pa rin tayong makatupad sa standard na itinakda ng US State Department sa pakikipaglaban sa human at child trafficking. (Ulat ni Rudy Andal)</body>
<link>http://www.philstar.com/Article.aspx?articleId=228077&amp;publicationSubCategoryId=92</link>
</article>
<article>
<title>Reward money ng mga shabu informer, iniipit</title>
<author>Edwin Balasa</author>
<date>
<month>November</month>
<day>16</day>
<year>2003</year>
</date>
<body>Hiniling ng isang abugado na paimbestigahan sa Senado ang umanoy anomalya sa gobyerno hinggil sa hindi pagbabayad ng reward money sa mga informer na nakapagturo na naging dahilan ng pagkakabuwag ng malalaking laboratoryo ng shabu. Ito ay matapos na kunin ng mga nasabing drug informer ang serbisyo ni Atty. Rey Bagatsing makaraang hindi pa nila makuha ang pera na ipinangako ng gobyerno na nararapat para sa kanila. Inilapit ni Bagatsing ang nasabing kaso kay Senator Robert Barbers, chairman ng Senate committee on public order and illegal drugs para mabigyang hustisya ang sinapit ng mga naturang drug informer na isinakripisyo ang kanilang buhay at mga pamilya para lamang matulungan ang gobyerno sa kanilang kampanya laban sa droga. Sa pamamagitan ng mga nasabing informer ay nabuwag ang mga malalaking laboratoryo ng shabu sa San Juan, MM; Tanza, Cavite; Horseshoe Drive sa Quezon City; Marina Bayhomes sa Para&amp;ntilde;aque City at sa Lancaster condominium unit sa Pasay City. Nabuwag ang laboratoryo ng shabu sa San Juan noon pang 2001 samantala ang iba ay nabuwag noon lang nakaraang Hulyo makaraang ipag-utos ni Pangulong Arroyo ang pagpapaigting ng kampanya laban sa illegal na droga. Samantala, sinabi naman ni Deputy Director Gen. Edgardo Aglipay, commander ng Anti-Illegal Drug Special Operation Task Force (AIDSOFT) na makakatanggap ng halagang P1.3 milyon ang informer na nakapagturo ng shabu lab sa isang warehouse sa Valenzuela na nakakumpiska ng umaabot sa P1 bilyong halaga ng shabu at gamit sa paggawa nito. (Ulat ni Edwin Balasa)</body>
<link>http://www.philstar.com/Article.aspx?articleId=228165&amp;publicationSubCategoryId=92</link>
</article>
<article>
<title>SC pabor baguhin ang Konstitusyon</title>
<author>Grace dela Cruz</author>
<date>
<month>November</month>
<day>16</day>
<year>2003</year>
</date>
<body>Payag ang administrador ng Supreme Court (SC) na magkaroon ng pagbalasa sa Saligang Batas o Charter Change upang mas lalo pang mabigyan ng kalayaan ang sangay ng hudikatura. Sinabi ni SC Administrator Presbiterio Velasco Jr., na matapos ang tangkang pagpapatalsik sa puwesto laban kay SC Chief Justice Hilario Davide Jr. ay mas makabubuting magkaroon ng pagbabago sa Constitution upang hindi maging biktima ng anumang panggigipit ng ilang tiwaling pulitiko at negosyante. Kasama sa mga pinuntirya ni Velasco na dapat lamang na ma-amyendahan ay ang paraan ng paglalagay ng mga mahistrado ng SC. Makabubuting ang punong mahistrado na lamang ang hihirang ng mga miyembro ng hukuman sa halip na ang Pangulo. Layon umano nito na huwag mabahiran ng pulitika ang sino mang mauupong mahistrado. Sa ilalim ng lumang Saligang Batas, ang punong mahistrado ang may kapangyarihan na mamili kung sino mang justice ang nararapat umupo. Gusto ni Velasco na mabago na ang proseso ng pagkakaloob ng budget sa hudikatura at iminungkahi nitong alisin na sa Kongreso ang kapangyarihan ng pagkakaloob ng taunang budget. (Ulat ni Grace dela Cruz)</body>
<link>http://www.philstar.com/Article.aspx?articleId=228178&amp;publicationSubCategoryId=92</link>
</article>
<article>
<title>Pedestrian Safety Law ipasa na</title>
<author>Malou Rongalerios</author>
<date>
<month>November</month>
<day>16</day>
<year>2003</year>
</date>
<body>Nanawagan kahapon si Congw. Cynthia Villar sa liderato ng Kamara para sa agarang pagsasabatas ng House Bill 972 o Pedestrian Safety Law upang maiwasan na ang mga aksidente sa kalsada dulot ng mga harang, ginagawang hukay at mga konstruksiyon na ginagawa sa tabi ng daan. Ang panukalang batas na kasalukuyang nakabinbin pa rin sa House committee on public works and highways ay nagdedeklara sa lahat ng traffic at pedestrian obstruction bilang &amp;quot;nuisance&amp;quot; at dahil dito, binigyang kapangyarihan ang mga lokal na pamahalaan na agad itong baklasin na hindi na kailangan ang permiso ng hukuman. Ani Villar, maraming buhay na ang ibinuwis dahil lamang sa mga harang, butas at iba pang abala sa mga kalsada. Isa na rito ang malagim na aksidenteng nangyari nitong Undas kung saan siyam katao ang namatay ng mahulog ang isang pampasaherong dyip sa malalim na hukay ng ginagawang gusali sa Pasig na nasa tabi ng kalsada. Inamin ni Villar na hindi pa sapat ang ginagawang aksyon ngayon ng MMDA na pagbuwag sa mga illegal na konstruksiyon sa mga sidewalk dahil marami pa rin ang sumusuway sa itinatadhana ng batas. Ani Villar, hindi lamang ang pagsasaayos ng daloy ng trapiko ang dapat bigyang atensiyon kundi higit sa lahat, ang kaligtasan ng mga pasahero at pedestrian. (Ulat ni Malou Rongalerios)</body>
<link>http://www.philstar.com/Article.aspx?articleId=228182&amp;publicationSubCategoryId=92</link>
</article>
<article>
<title>4 lugar idedeklarang tourism areas</title>
<author>Malou Rongalerios</author>
<date>
<month>November</month>
<day>16</day>
<year>2003</year>
</date>
<body>Apat pang magkahiwalay na lugar sa bansa ang idedeklarang tourism areas matapos pumasa sa Kamara ang apat na panukalang batas hinggil dito. Kabilang sa mga isasama sa tourist spots ang Tagbibinta Falls at ang mga kalapit nitong lugar sa Barangay Coronobe, Marasugan, Compostela Valley; Tappia Waterfalls sa Barangay Battad, Banaue, Ifugao; Gigantes Island sa Carlas, Iloilo; at buong probinsiya ng Ifugao bilang eco-tourism destination. Ang pagdedeklara sa mga nasabing lugar bilang tourist spots ay pumasa sa House committee on tourism na pinamumunuan ni Albay Rep. Krisel Lagman-Luistro. Layunin nito na palakasin ang turismo sa bansa sa pamamagitan ng pagdadagdag ng mga lugar na dapat bisitahin ng mga turista. Hiniling ng mga mambabatas na bigyan ng karampatang pondo ng Kongreso ang lalong pagpapaganda ng mga nabanggit na lugar upang mas dayuhin ito ng local at foreign tourists. (Ulat ni Malou Rongalerios)</body>
<link>http://www.philstar.com/Article.aspx?articleId=228190&amp;publicationSubCategoryId=92</link>
</article>
<article>
<title>'Alamin muna bago magpasya' - solons</title>
<author>Malou Rongalerios</author>
<date>
<month>November</month>
<day>16</day>
<year>2003</year>
</date>
<body>Nanawagan ang mga kongresista sa publiko at sa mga kritiko ng pamahalaan na alamin at pag-isipan muna bago magpasya kung tatanggapin ang iniaalok na pakikipagkasundo ni Pangulong Arroyo. Sinabi nina Reps. Rodolfo Albano (Isabela), Nereus Acosta (Bukidnon) at Exequiel Javier (Antique), hindi dapat agarang ibinasura ng mga kritiko ang isinusulong na reconciliation bid ng Pangulo na tatapos sa mga awayang nagaganap sa bansa dahil sa pamumulitika. &amp;quot;Tigilan na natin ang mga bangayan para sa ikauunlad ng bayan. Dapat nang kilalanin at tanggapin ang katotohanan na ang iniaalok na reconciliation ni Pangulong Arroyo ang maghahatid sa atin sa mahusay na pamamahala,&amp;quot; pananaw ni Albano, dating House Majority Floorleader at ngayoy kasapi ng makapangyarihang Commission on Appointments. Ayon naman kay Acosta, bagamat suportado ng kanilang partido ang panawagan ni Pangulong Arroyo, kailangan umanong ilatag at ipaliwanag ng Punong Ehekutibo ang nilalaman ng kanyang mungkahi upang maging katanggap-tanggap para sa lahat. Iminungkahi ng vice chairman ng House committee on civil political and human rights na dapat nakabatay ang iniaalok na pakikipagkasundo sa pagbibigay ng katarungan sa mga naging biktima ng rehimeng Marcos, ang pagtatapos sa mga isyung bumabalot kay businessman Danding Cojuangco at ang pagwawakas ng insureksiyon sa bansa. Ayon pa kay Acosta, maaring makakuha ang Pilipinas ng ehemplo mula sa bansang South Africa kung saan madali nitong nalutas ang problema sa apartheid dahil lamang sa pakikipag-usap. Naniniwala naman si Javier na hindi muna dapat batuhin ng bato ang iniaalok na rekonsilasyon ni Pangulong Arroyo. Ang mga sobrang pagdududa ang dahilan kung bakit patuloy na nakalugmok ang ating bansa. (Ulat ni Malou Rongalerios)</body>
<link>http://www.philstar.com/Article.aspx?articleId=228195&amp;publicationSubCategoryId=92</link>
</article>
<article>
<title>Junior officers isasalang sa loyalty check</title>
<author>Joy Cantos</author>
<date>
<month>November</month>
<day>17</day>
<year>2003</year>
</date>
<body>Nakatakdang isalang ngayon sa loyalty check ang mga junior officer ng Armed Forces of the Philippines (AFP) base na rin sa direktiba ng Malaca&amp;ntilde;ang na naglalayong mahadlangan ang anumang planong maglunsad ng kudeta bago sumapit ang 2004 national elections. Itoy sa gitna na rin ng isyu ng inilunsad na bigong Oakwood mutiny ng mga junior officers ng AFP noong Hulyo 27 at ang pinakahuli ay ang marahas na tangkang pagtake-over sa Ninoy Aquino International Airport (NAIA) control tower 2 noong Nobyembre 8 na kinasangkutan nina dating Air Transportation Office (ATO) chief ret. Phil. Air Force (PAF) Capt. Panfilo Villaruel, Jr. at Phil. Navy Lt. Sr. Grade Ricardo Catchillar. Ayon sa source, bagaman tikom ang bibig ng mga matataas na opisyal ng militar ukol sa coup d etat, kinakapa na ng mga service commanders ng militar ang pulso ng kanilang mga tauhan. Nabatid na unang ipinasasailalim sa pagtatanong ang hanay ng mga junior officers tulad ng Philippine Military Academy Class 94, 96, 97, 98, 2000 at iba pa kung saan pabor naman umano sa administrasyon ang naging tugon ng mga ito. &amp;quot;They (junior officers) learned lessons now, after the Oakwood crisis, they become more aware of the circumstances. They remain loyal to the administration and we expect the same response from other forces,&amp;quot; anang source. Si Pangulong Gloria Macapagal-Arroyo umano mismo ang nag-utos ng loyalty check na ipinarating kina Defense secretary Eduardo Ermita at AFP chief of staff Narciso Abaya na siya namang nagpaabot ng direktiba sa iba pang heneral ng AFP. Masusing tinututukan ng militar ang galaw ng Guardians Group na samahan ng mga retirado at aktibong opisyal ng AFP at Philippine National Police partikular na ang paksyon nina Senador Gregorio &amp;quot;Gringo&amp;quot; Honasan bunga na rin ng kakayahan ng mga itong mag-aklas laban sa administrasyong Arroyo. (Ulat ni Joy Cantos)</body>
<link>http://www.philstar.com/Article.aspx?articleId=228296&amp;publicationSubCategoryId=92</link>
</article>
<article>
<title>P1-B reward money nasaan na? - Senado</title>
<author>Rudy Andal</author>
<date>
<month>November</month>
<day>17</day>
<year>2003</year>
</date>
<body>Kakalkalin ng Senado kung saan napunta ang P1 bilyong pondo para sa reward money ng mga informers ng illegal drugs na naging susi upang matukoy at masalakay ang mga malalaking shabu laboratories sa bansa. Sisiyasatin ng Senado ngayong araw ang hindi umano pagbabayad ng reward money sa mga informer ng illegal drug syndicates sa bansa. Sinabi Sen. Robert Barbers, chairman ng Senate Committee on Public Order and Illegal Drugs na nakasaad sa Comprehensive Dangerous Drugs Act of 2002 na dapat bayaran ang mga impormante. Aniya, aalamin ng kanyang komite sa pamamagitan ng Senate inquiry ang naging dahilan upang ipitin o hindi ibigay sa mga informant ang kanilang reward money. Sinabi ni Barbers na buhay ang naging puhunan ng mga informant at assets na ito upang ituro ang mga shabu laboratories kaya dapat na ibigay ang pabuya na nakalaan sa mga ito na nakatakda sa batas. Si Atty. Rey Bagatsing na kilalang human rights lawyer ang magrerepresenta sa mga informants sa pagdinig sa Senado. Kabilang sa inaasahang dadalo sa inquiry ngayong araw sina PDEA chief Usec. Anselmo Avenido, DILG Sec. Joey Lina, PNP chief Hermogenes Ebdane at iba pang opisyal. (Ulat ni Rudy Andal)</body>
<link>http://www.philstar.com/Article.aspx?articleId=228309&amp;publicationSubCategoryId=92</link>
</article>
<article>
<title>RP-US extradition treaty repasuhin</title>
<author>Ely Saludar/Rudy Andal</author>
<date>
<month>November</month>
<day>17</day>
<year>2003</year>
</date>
<body>Inatasan ng Malaca&amp;ntilde;ang ang Departments of Foreign Affairs (DFA) at Justice na simulan na ang pagrepaso sa extradition treaty sa pagitan ng Pilipinas at Estados Unidos. Ayon kay Deputy Presidential spokesman Ricardo Saludo, ang DFA at DOJ ang mangunguna sa pagrepaso sa treaty matapos na maagrabiyado ang Pilipinas dahil sa ginawang pagbasura ng US court sa extradition kay Rod Lawrence Strunk, pangunahing suspek sa Nida Blanca murder case. Lumutang ang pagrebisa sa extradition treaty dahil sa kabiguan ng Pilipinas na mapabalik sa bansa si Strunk samantalang nang humiling ang US na ma-extradite si dating Congressman Mark Jimenez ay agad na inaksyunan ito ng pamahalaan at pinabalik ang mambabatas sa Amerika. Iginiit ni Saludo na ang DFA at DOJ ang siyang mas nakakaalam kung ang mga probisyon ng treaty ang dapat na rebisahin o amyendahan. Ipinaliwanag ni Saludo na nais irebisa ng Palasyo ang tratado upang matiyak na nabebenepisyuhan dito ang Pilipinas. Niliwanag na kung anuman ang magiging hakbang ng Palasyo hinggil sa pagrepaso ng extradition treaty ay ikokonsulta ito sa Senado na siyang obligadong magpapatibay bago ipatupad ng pamahalaan. Kaugnay nito, ibabasura ng Senado ang RP-US extradition treaty sa sandaling matuklasan na one-sided at pabor lamang sa mga Amerikano ang treaty matapos na ibasura ang kahilingan ng DOJ sa extradition ni Strunk. Sinabi ni Sen, Manuel Villar, chairman ng Senate Committee on Foreign Relations, rerebyuhin ng Senado sa linggong ito ang RP-US extradition treaty dahil pabor lamang ito sa US. Sa ilalim ng treaty ay may 10 Pilipino ang na-extradite sa US subalit walang Amerikano na hiniling na ma-extradite sa Pilipinas ang napagbigyan. (Ulat nina Ely Saludar/Rudy Andal)</body>
<link>http://www.philstar.com/Article.aspx?articleId=228313&amp;publicationSubCategoryId=92</link>
</article>
<article>
<title>Sound expert sa 'Villaruel' hiling</title>
<author>Rudy Andal</author>
<date>
<month>November</month>
<day>17</day>
<year>2003</year>
</date>
<body>Hiniling ng Senado na kumuha ng isang sound expert na mag-aanalisa sa naging radio interview kay dating Air Transportation Office (ATO) chief Panfilo Villaruel Jr., habang kausap ito sa isang radio station bago tuluyang pagbabarilin at mapatay. Ayon kay Sen. Francis Pangilinan at Senate Majority Leader Loren Legarda, sisikapin nilang makakuha ng sound expert upang suriin sa pamamagitan ng mga modernong kagamitan ang tunay na nangyari habang sinasalakay at binabaril ng mga operatiba ng Special Weapons and Tactics (SWAT) si Villaruel sa control tower. Muling hihimayin ng Senado ang nangyari sa NAIA control tower 2 sa araw na ito at inaasahang dadalo muli sina Transportation and Communications Sec. Leandro Mendoza, NAIA general manager Edgar Manda, PNP chief Hermogenes Ebdane, ATO officials at PNP-Aviation Security Group officials. Ayon kay Pangilinan, karamihan sa mga Senador ay kumbinsido na nagkaroon ng &amp;quot;excessive force&amp;quot; sa ginawang pagsalakay ng mga tauhan ng SWAT ng i-i-take-over nina Villaruel at Lt. Sr. Grade Ricardo Catchillar ang control tower. (Ulat ni Rudy Andal)</body>
<link>http://www.philstar.com/Article.aspx?articleId=228320&amp;publicationSubCategoryId=92</link>
</article>
<article>
<title>Mga ex-adik magta-trapik</title>
<author>Lordeth Bonilla</author>
<date>
<month>November</month>
<day>18</day>
<year>2003</year>
</date>
<body>Upang mabigyan ng pagkakataong makapagbagong-buhay, gagawing traffic enforcer ni Metro Manila Development Authority (MMDA) Chairman Bayani Fernando ang mga dating adik sa droga. Sa pakikipagpulong kahapon ni Fernando sa mga mamamahayag, sinabi nito na isa sa kanyang programa ay bigyan ng trabaho ang mga dating drug dependent na nanggaling sa rehabilitation center. Gagawin niya ang mga ex-adik na tagapag-mantina ng daloy ng trapiko sa mga pangunahing lansangan sa kalakhang Maynila. Pero nilinaw ni Fernando na dadaan ang mga ito sa matinding screening at ilan sa mga requirements ay dapat anyang graduate sa kolehiyo ng anumang kurso, nasa 56&amp;quot; ang height at may pleasing personality. Ayon pa kay Fernando, kung bibigyan ang mga ito ng pagkakataong makapagbagong-buhay ay maaaring hindi na muling malulong pa sa masamang bisyo at tuluyan silang magbago. Sa ganitong paraan ay natulungan na sila ng gobyerno ay nakatulong din naman sila sa pamahalaan sa pamamagitan ng pagsasaayos ng trapiko sa mga lansangan na isa sa pangunahing problema ng Maynila. (Ulat ni Lordeth Bonilla)</body>
<link>http://www.philstar.com/Article.aspx?articleId=228414&amp;publicationSubCategoryId=92</link>
</article>
<article>
<title>Solon binabalak na itumba</title>
<author>Malou Rongalerios</author>
<date>
<month>November</month>
<day>18</day>
<year>2003</year>
</date>
<body>Isang solon ang pinagpaplanuhan umanong ipapatay ng lider ng isang grupong malapit kay dating Pangulong Estrada. Ayon sa source na lumapit sa PSN, nais umanong ipatumba ng lider ng grupo si Iloilo Rep. Raul Gonzalez. Sinabi pa ng source na nagalit ang lider ng grupo nang malamang pinagsabihan umano ni Gonzalez ang kanyang mga constituents na huwag siputin ang pa-meeting ni Sen. Panfilo Lacson sa kanyang distrito nang dumalaw doon ang senador. Isang Ka Alex umano na kilalang &amp;quot;tirador&amp;quot; ang titira kay Gonzalez at mahigpit na nitong binabantayan ang kilos ng kongresista. Ayon pa sa source, miyembro rin siya ng grupong nagbabalak na magpapatay kay Gonzalez kaya alam niya ang nasabing plano. Hindi nito binanggit ang motibo sa pagbibigay ng tip sa planong asasinasyon sa solon. Kinumpirma naman ni Gonzalez sa isang panayam sa telepono na nakatanggap siya ng death threats noong nakaraang buwan. Dahil sa nasabing banta ay patuloy siyang nag-iingat dahil posibleng totoo ito. Tumanggi si Gonzalez na banggitin kung ilan ang kanyang bodyguards para na rin aniya sa kanyang kaligtasan. (Ulat ni Malou Rongalerios)</body>
<link>http://www.philstar.com/Article.aspx?articleId=228421&amp;publicationSubCategoryId=92</link>
</article>
<article>
<title>Villaruel binaril ng malapitan - ASG</title>
<author>Rudy Andal</author>
<date>
<month>November</month>
<day>18</day>
<year>2003</year>
</date>
<body>Inamin kahapon ng Aviation Security Group (ASG) sa Senate inquiry kahapon na binaril ng malapitan ng kanilang mga operatiba si dating ATO chief Panfilo Villaruel dahil sa pag-aakala na ang hawak nito ay cellfone bomb. Ito ang naging dahilan ni Sr. Supt. Andres Caro II, ASG director, sa pagpapatuloy ng pagdinig ng committee on justice and human rights na pinamumunuan ni Sen. Francis Pangilinan kaugnay sa naganap na take over sa NAIA terminal 2 control tower. Iginiit ni Supt. Caro sa mga senador na kaya napilitan ang assault team na barilin si Villaruel ay dahil sa pag-aakalang cellfone bomb ang hawak nito. Ginawa ni Caro ang pag-amin matapos ibunyag ng PNP-Crime Laboratory na nagsagawa ng awtopsiya sa bangkay ni Villaruel na halos binaril ng &amp;quot;point blank&amp;quot; si Villaruel dahil sa power burns na naiwan sa may tainga nito. Pero hindi kumbinsido ang mga senador sa naging palusot ni Caro na kaya binaril ng assault team ng malapitan si Villaruel ay dahil sa inakalang cellfone bomb ang hawak nito. Ayon kay Sen. Rodolfo Biazon, puwede namang hindi na barilin ng fatal shot si Villaruel dahil disabled na ito sa unang atake pa lamang ng assault team at halimbawa mang cellfone bomb ang hawak nito ay mga bomb experts naman ang SWAT na sumalakay dito at kaya nilang i-dispose kung bomba man ito. Ayon kay Chairman Wilhelm Soriano ng Commission on Human Rights, dapat kasuhan ng murder ang mga assault team na sumugod at bumaril kina Villaruel at Ltsg. Ricardo Catchillar dahil buhay pa ang dating ATO chief pero muli nila itong binaril sa ulo. (Ulat ni Rudy Andal)</body>
<link>http://www.philstar.com/Article.aspx?articleId=228427&amp;publicationSubCategoryId=92</link>
</article>
<article>
<title>Erap treatment sa Amerika haharangin ng Ombudsman</title>
<author>Malou Rongalerios</author>
<date>
<month>November</month>
<day>18</day>
<year>2003</year>
</date>
<body>Hindi papayag ang Ombudsman na makalabas ng bansa si dating Pangulong Estrada kahit pa nagpahayag ang Malaca&amp;ntilde;ang na payag itong makapagpa-opera sa tuhod sa Estados Unidos ang dating pangulo. Sinabi ni Special Prosecutor Dennis Villaignacio na ipagtatanggol ng Office of the Ombudsman ang integridad nito bilang isang constitutional body at hindi sila magpapadala sa pressure ng kahit sino. Nilinaw ni Villaignacio na hindi binabraso ng Malaca&amp;ntilde;ang ang Ombudsman at may karapatan ang Pangulo na magbigay ng pahayag sa isyu. Subalit katungkulan anya ng Ombudsman na harangin ang mosyon ng kampo ni Estrada na makalabas ng bansa at hindi pa rin nagbabago ang kanilang posisyon. Magugunitang ipinahayag ng Palasyo na payag na si Pangulong Arroyo na makapagpa-opera si Estrada sa Amerika para magkaroon na ng reconciliation. Pero nanindigan si Villaignacio na hindi na kailangan pang lumabas ng bansa ni Estrada kung gusto talaga nitong magpa-opera. Ibinigay niyang halimbawa ang mga nakaraang testimonya ng mga testigong humarap sa Sandiganbayan na maraming doktor sa bansa ang puwedeng mag-opera sa dating pangulo. Idinagdag ni Villaignacio na ang gagamiting implants para sa may rayumang tuhod ni Erap ay ginagawa lamang sa Laguna. Puwede rin anyang magtungo sa bansa si Christopher Mow ng Standford Medical Center. (Ulat ni Malou Rongalerios)</body>
<link>http://www.philstar.com/Article.aspx?articleId=228433&amp;publicationSubCategoryId=92</link>
</article>
<article>
<title>PGMA di kailangang gumimik</title>
<author>Lilia Tolentino</author>
<date>
<month>November</month>
<day>18</day>
<year>2003</year>
</date>
<body>Naniniwala ang mga mambabatas sa Mababang Kapulungan ng Kongreso na hindi na kailangan pang gamitin ni Pangulong Arroyo ang pagpayag nitong magpatingin sa Amerika si dating Pangulong Estrada. Ayon kina Reps. Augusto Syjuco (Iloilo) at Exequiel Javier (Antique), simpatiya para sa kalusugan ni Estrada at katapatan ng kanyang iniaalok na pakikipagkasundo ang mga naging basehan sa ginawang pahayag ni Pangulong Arroyo. Umapela pa ang dalawa sa mga kritiko na sa halip na batikusin ang ginawang desisyon ni Ginang Arroyo ay makipagkaisa na lamang sa pamahalaan upang maiwasan na ang sobrang pamumulitika at intriga. Kung political gimmick anya ito para sa kanyang kandidatura, sanay humingi muna ng consensus ang Pangulo kung tatanggapin ba o hindi ang pahayag nitong pagpayag na magpagamot sa ibang bansa si Erap. Ayon naman kay Javier, hindi na kailangan pang gumamit ng ibang tao si Ginang Arroyo upang bumango ito sa darating na halalan dahil kilala naman ang lakas nito sa halalan. Ani Javier, ang ginawang pahayag ng Pangulo ay nagpapakita lamang na may puso ang kanyang administrasyon bagamat nasa anti-graft court ang huling baraha. Una rito ay inihayag ng ilang grupo na kaya nagbibigay indikasyon ang Pangulo na papayag siyang makapunta sa Amerika si Estrada ay hindi dahil sa isinusulong niyang reconciliation kundi &amp;quot;for political reason.&amp;quot; Sinabi ni Presidential Deputy Spokesman Ricardo Saludo na hindi dapat haluan ng kulay pulitika ang naging pananaw ng Pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=228437&amp;publicationSubCategoryId=92</link>
</article>
<article>
<title>Nagsisisi ako -MJ</title>
<author>Malou Rongalerios</author>
<date>
<month>November</month>
<day>18</day>
<year>2003</year>
</date>
<body>Pinagsisihan ni dating Manila Rep. Mark Jimenez ang kanyang pagkakamali kasabay ng paghingi ng tawad sa nagawang kasalanan. Sa panayam kay Jimenez sa radyo, inamin nito na marami siyang natutunan sa kanyang mga pagkakamali sa buhay na naging dahilan nang pagkakabilanggo niya sa Amerika. Pero sinabi nito na lumabas na rin ang katotohanan na hindi totoo ang mga ibinibintang sa kanya na isa siyang drug lord dahil ang tanging kasalanan niya ay nagbigay siya ng campaign contribution kay dating US Pres. Bill Clinton. &amp;quot;Aminado naman ako na talagang nagbigay ako ng kontibusyon sa kampanya ni Bill Clinton kaya nakasuhan din ako ng tax evasion, pero wala akong ninakaw na pera sa ating gobyerno at kahit na kanino,&amp;quot; pahayag pa ni Jimenez sa panayam. Masaya na rin siya sa parusang ipinataw sa kanya na dalawang taong pagkakabilanggo at babalik siya sa Pilipinas sa sandaling matapos ang kanyang sentensiya. Tinanggap din nito ng maluwag ang pagkakasipa sa kanya sa puwesto bilang kinatawan ng 6th district ng Metro Manila. Sa pahayag na pinarating ni Jimenez sa Kongreso, sinabi nito na nagpapasalamat pa siya sa pagkakatanggal sa kanya sa puwesto para na rin sa kapakanan ng kanyang nasasakupang distrito. Mas maibibigay aniya ng &amp;quot;caretaker&amp;quot; ng kanyang distrito ang serbisyong dapat mapunta sa kanyang mga kababayan. Nais ni Jimenez na si Rep. Joey Hizon ng 5th district ng Maynila ang maging caretaker ng 6th district dahil makasisiguro aniya siya na makararating sa kanyang mga taga-distrito ang mga proyektong mapunta sa kanila. Samantala, hindi sinabi ni Jimenez kung muli niyang babalikan ang pulitika kapag nagbalik na siya sa bansa. (Ulat ni Malou Rongalerios)</body>
<link>http://www.philstar.com/Article.aspx?articleId=228440&amp;publicationSubCategoryId=92</link>
</article>
<article>
<title>Solons payag magpa-opera sa abroad si Erap</title>
<author>Rudy Andal</author>
<date>
<month>November</month>
<day>18</day>
<year>2003</year>
</date>
<body>Sinuportahan kahapon ng mga mambabatas mula sa Mataas na Kapulungan ang hakbang na payagan si Estrada na makapagpagamot sa Amerika. Naniniwala si Sen. Noli de Castro na walang dapat ipag-alala ang Sandiganbayan sakaling payagang makapunta sa US si Erap dahil wala naman itong balak na tumakas bagkus ay nais lamang ipagamot ang kanyang tuhod na matagal na niyang iniinda. Wika naman ni Sen. Edgardo Angara, walang intensiyon si Erap na takasan ang kanyang kasong kinakaharap sa anti-graft body. Aniya, kung nais lamang tumakas ni Erap sa kanyang kaso ay ginawa na nito noong kasagsagan ng EDSA 2 pero mas pinili nitong manatili sa bansa at harapin ang anumang kaso na isinampa sa kanya. Iginiit pa ng senador na nakahanda ang oposisyon sa inaalok na reconciliation ni Pangulong Arroyo pero dapat ay maging malinaw ang nilalaman ng panawagang ito ng Pangulo. (Ulat ni Rudy Andal)</body>
<link>http://www.philstar.com/Article.aspx?articleId=228443&amp;publicationSubCategoryId=92</link>
</article>
<article>
<title>P 18-M scam vs Roco ibinulgar</title>
<author></author>
<date>
<month>November</month>
<day>19</day>
<year>2003</year>
</date>
<body>Aabot sa P18 milyon ang ibinulsa umano ni Raul Roco na &amp;quot;kickback&amp;quot; noong senador pa siya hanggang sa maging Department of Education secretary. Ito ang ginawang pagsisiwalat ni Calabang, Camarines Sur Vice Mayor Ramoncito Roco Robles, pinsan ni Roco. Sinabi ni Robles na kasabwat umano ni Raul Roco ang mga kapatid niyang sina Camarines Sur Rep. Sulpicio Roco at Naga City LTO chief Ramon Roco sa mga &amp;quot;under-the-table&amp;quot; transactions. Sa sinumpaang salaysay ni Robles, ang P18 milyon na ibinulsa umano ni Roco ay kikil niya sa mga contractors at suppliers ng DepEd noong siya pa ang kalihim ng nasabing ahensiya at mga contractors sa mga infrastructure projects na pinondohan naman ng kanyang pork barrel noong senador pa siya. &amp;quot;Ang naging partisipasyon ko ay ang kolektahin ang mga komisyon at cash advances sa mga kontratista, ayon sa instruction ni Raul Roco at mga kapatid niya,&amp;quot; pahayag ni Robles. &amp;quot;Ngayon ako ang iniipit ng mga kontratista, ako na wala namang naibulsa sa mga transaksiyon ang kanilang pinagbabayad,&amp;quot; sabi pa ni Robles. &amp;quot;Gusto pa nilang doktorin ang mga dokumento na payo na din at inihahain sa akin ng Roco Kapunan Migallos Perez &amp;amp; Luna Law Office,&amp;quot; dagdag pa nito. Si Roco ay isa sa mga prinsipal na may-ari ng nasabing law office. Mga P12 milyon naman ang naideliver ni Robles kay Roco na kikil ng huli mula sa mga contractors na pinaboran niyang gumawa ng mga proyektong pinondohan ng pork barrel niya noong siya naman ay senador. &amp;quot;Mga P7 milyon ang na-iremit ko direkta kay Raul Roco,&amp;quot; wika ni Robles. &amp;quot;Pero minsan inuutusan niya akong iabot ang pera sa kapatid niya, at mga P5 milyon nga ang naiabot ko kay Sulpicio.&amp;quot; Ayon pa kay Robles, iba naman ang diskarte ni Ramon Roco. Habang si Raul Roco ay binibigyan siya ng instructions kung sinong contractors ang bibigyan ng award, si Ramon naman anya ay humihingi ng advance cash payments sa mga kontratista kapalit ang pangakong sila ang makakakuha ng proyekto.</body>
<link>http://www.philstar.com/Article.aspx?articleId=228526&amp;publicationSubCategoryId=92</link>
</article>
<article>
<title>GMA seryoso sa reconciliation</title>
<author>Rudy Andal</author>
<date>
<month>November</month>
<day>19</day>
<year>2003</year>
</date>
<body>Inihayag kahapon ni Senator Robert Barbers na ang hakbangin ni Pangulong Arroyo na i-endorso ang kahilingan ni dating Pangulong Estrada na makapagpagamot sa Estados Unidos ay pruweba ng katapatan ng pamahalaan para sa tunay na reconciliation sa pagitan ng nagbabanggaang paksiyong pulitikal sa bansa. Ayon kay Sen. Barbers, panahon na para paghilumin ang dating sugat at piliting maisaayos ang di pagkakaunawaan bago pa tayo masadlak sa isang giyera sibil. Naniniwala ang mambabatas na ang awayang ito ang siyang dahilan kung bakit hindi makausad ang bansa para sa progreso at kaunlaran. Sinabi ni Barbers na ang nagaganap ngayon ay katulad ng karanasan ng pangasiwaang Aquino na kung saan abala ito sa pagsasaayos ng bureaucracy na iniwan ng dating rehimen at nabigo namang tugunan ang higit na pangangailangan ng mamamayan. &amp;quot;Kailangang matuto na tayo sa ating kasaysayan, alisin ang pagkamuhi bago pa tayo makausad tungo sa pagtatatag ng isang malakas na republika,&amp;quot; dagdag ng Mindanao solon. (Ulat ni Rudy Andal)</body>
<link>http://www.philstar.com/Article.aspx?articleId=228542&amp;publicationSubCategoryId=92</link>
</article>
<article>
<title>Krimen bumaba dahil kay Manny Pacquiao</title>
<author>Joy Cantos</author>
<date>
<month>November</month>
<day>19</day>
<year>2003</year>
</date>
<body>Naging malaking tulong sa Philippine National Police (PNP) ang naging laban ni Boxing Champion Manny Pacquiao kay International Boxing Federation Featherweight Champion Mexican Antonio Barera, bunga ng pansamantalang pagbaba ng krimen noong araw na ipalabas sa telebisyon sa buong bansa ang salpukan ng dalawa sa Texas, USA. Ayon sa report ng pulisya, dahil sa baba ng naitalang krimen sa bansa ay nagpahiwatig ito na maging ang mga kriminal at sumubaybay sa naging laban ni Pacquiao hanggang sa makamit nito ang tagumpay sa ika-11 rounds ng boxing. Base on the reports that we have received, only 24 incidents were reported last Sunday all over the country,&amp;quot; pahayag ni PNP Deputy Directorate for Police Community Relations Director Ricardo de Leon. Sa rekord ng PNP, nakapagtala lamang ng 12 insidente ng krimen na kinabibilangan ng pananaksak, nakawan, vehicular accidents at iba pang maliliit na uri ng karahasan nuong mga oras na iyon hanggang buong araw. Sinabi ni de Leon na dapat gawing mabuting halimbawa partikular na ng mga kabataang Pinoy si Pacquiao. Maging si Pangulong Arroyo ay nanood rin ng laban at personal na pinapurihan si Pacquiao sa karangalang natamo nito para sa Pilipinas. (Ulat ni Joy Cantos)</body>
<link>http://www.philstar.com/Article.aspx?articleId=228543&amp;publicationSubCategoryId=92</link>
</article>
<article>
<title>Demonstrador binalaan ni GMA</title>
<author>Lilia Tolentino</author>
<date>
<month>November</month>
<day>19</day>
<year>2003</year>
</date>
<body>Nagbabala ang Malaca&amp;ntilde;ang sa mga grupo ng demonstrador na huwag samantalahin ang maluwag na trato ng mga awtoridad sa mga lehitimong protesta dahil puwersa ang haharapin ng mga protestang walang permiso at yaong naglalayong pabagsakin ang pamahalaan. Sa isang pahayag, sinabi ni Pangulong Arroyo na malinaw na nagpapatupad ang gobyerno ng &amp;quot;maximum tolerance&amp;quot; sa mga lehitimong kilos protesta. Pero ito anya ay hindi dapat samantalahin ng mga demonstrador na ang layon ay siran ang sistemang pulitikal sa bansa. Ayon pa sa Pangulo, ang nakakalungkot ay ang pangyayaring ginagamit ng mga promotor ng mga kilos protesta ang mahihirap, bata at matanda para siyang magmartsa at malagay sa panganib ang buhay sa dispersal operations tulad ng nangyari kamakailan sa Ayala, Makati. Isa anyang malaking insulto sa masa ang pagbabayad sa kanila ng mga promotor ng kilos protesta gayong dapat na nirerespeto sila at tinatrato nang maayos. Ang babalang ito ay pinalabas ng Palasyo sa harap ng mga report na magdaraos na naman ng isang malaking kilos protesta ang mga grupong kritiko ng gobyernong Arroyo. (Ulat ni Lilia Tolentino)</body>
<link>http://www.philstar.com/Article.aspx?articleId=228554&amp;publicationSubCategoryId=92</link>
</article>
<article>
<title>Anti-child labor law lagdaan na</title>
<author>Rudy Andal</author>
<date>
<month>November</month>
<day>19</day>
<year>2003</year>
</date>
<body>Upang mawala ang hinala na binibigyan ng proteksiyon ang isang malaking film outfit, hinikayat kahapon ni Senate President Franklin Drilon si Pangulong Arroyo na lagdaan na nito ang anti-child labor law na nakabinbin pa rin sa Kongreso. Sinabi ni Sen. Drilon, ang paglagda ni Pangulong Arroyo sa anti-child labor bill ay magbubura ng impresyon na kaya ayaw nitong lagdaan ang nasabing panukalang batas ay dahil na rin sa pagla-lobby ng isang malaking film outfit na maraming alagang batang artista. Ayon kay Drilon, sa sandaling lagdaan ni GMA ang nasabing batas ay maipapakita nito na prayoridad ng Pangulo ang pagbibigay ng proteksiyon sa ating mga kabataan mula sa child labor at exploitation. Anya, kung hindi lalagdaan ng Pangulo ang anti-child labor law, posibleng lumakas ang espekulasyon na hindi interesado ang kasalukuyang administrasyon na puksain ang talamak na child labor sa bansa. (Ulat ni Rudy Andal)</body>
<link>http://www.philstar.com/Article.aspx?articleId=228555&amp;publicationSubCategoryId=92</link>
</article>
<article>
<title>'Mr.Palengke' kinukuwestiyon</title>
<author>Grace dela Cruz</author>
<date>
<month>November</month>
<day>19</day>
<year>2003</year>
</date>
<body>Kinuwestiyon kahapon ng isang grupo ng mga abugado sa Supreme Court ang ipinapalabas na infomercial ng mga miyembro ng Gabinete na kinabibilangan ni Trade and Industry Secretary Mar Roxas. Sa isang pahinang liham ng Social Justice Society (SJS) sa pamamagitan ng founding member nito na si Dean Ed Vincent Albano, kinuwestiyon nito si Roxas kung saan niya kinuha ang pondo para sa naturang infomercial. Nilinaw ng SJS na may karapatan silang kuwestiyunin ang &amp;quot;Mr. Palengke&amp;quot; ni Roxas at iba pang infomercial dahil posibleng pera ng gobyerno ang kanilang ginagamit at ito ay nagmumula sa mga mamamayan sa pamamagitan ng mga ibinabayad na buwis. Nangangamba ang grupo kung salapi ng gobyerno ang kanilang ginagamit para sa kanilang personal na interes dulot ng gaganaping halalan sa susunod na taon. Nagbabala rin ang SJS na handa nilang isampa sa hukuman ang naturang isyu kung mapapatunayan na salapi ng gobyerno ang ginamit ni Roxas para sa kanyang kandidatura. Sinabi nito na kakasuhan nila sa Ombudsman si Roxas at iba pang opisyal ng gobyerno na mapapatunayang lumulustay ng kaban ng bayan para sa kanilang personal na interes. Isang petition for temporary restraining order ang maaaring isampa sa hukuman ng SJS pra ipatigil ang naturang infomercial. Bukod kay Roxas, lumulutang na rin ang mga infomercials nina Tourism Secretary Richard Gordon, Presidential Adviser Angelo Reyes, DILG Sec. Joey Lina, Health Sec. Manuel Dayrit at NBI Director Reynaldo Wycoco. (Ulat ni Grace dela Cruz)</body>
<link>http://www.philstar.com/Article.aspx?articleId=228564&amp;publicationSubCategoryId=92</link>
</article>
<article>
<title>'Probe Roco' hirit ng governors</title>
<author>Malou Rongalerios</author>
<date>
<month>November</month>
<day>20</day>
<year>2003</year>
</date>
<body>Totoo bang ibinulsa ni Raul Roco ang may P18 milyong &amp;quot;kickback&amp;quot; mula sa mga kontrata sa Department of Education noong siya pa ang kalihim ng ahensiya at mga proyektong pinondohan ng kanyang pork barrel noong senador pa siya? Ito ang gustong malaman ng mga gobernador ng Bicol region matapos sumabit ang pangalan ni Roco sa mga illegal na transaksiyon na ibinulgar ni Calabanga, Camarines Sur Vice Mayor Ramoncito Roco Robles na pinsan at sinasabing bagman ni Roco. &amp;quot;Dapat na matapos ang imbestigasyon bago mag-file ng kandidatura si Raul Roco sa Disyembre para magkaroon siya ng pagkakataon na malinis ang kanyang pangalan,&amp;quot; wika ng isa sa mga gobernador na humiling ng anonymity. &amp;quot;Kung mapapatunayan naman na sangkot siya sa mga anomalya ay dapat siyang kasuhan.&amp;quot; Sa ginawang pagbubulgar ni Robles, sinabi niya na siya ang nagsilbing kolektor ng mga komisyon ni Roco mula sa mga kontratista at suppliers ng DepEd na pinaburan umano ng dating kalihim. Si Robles din umano ang bagman ni Roco sa mga kontrata na pinondohan ng pork barrel ni Roco noong senador pa siya at mariing sinabi ni Robles na kay Roco mismo niya inabot ang milyun-milyong kickback. Naniniwala ang mga gobernador na ang kinasasangkutang kasong P2.885 milyon textbook scam ni Robles at dalawang kapatid ni Roco na sina Camarines Sur Rep. Sulpicio Roco at Naga City LTO chief Ramon Roco ay nagpapahiwatig na maaaring may nangyayaring milagro noong si Raul Roco pa ang hepe ng DepEd. Ang nagsampa ng kaso laban sa tatlo sa Ombudsman ay si Maria Rowena Sambeli-Enesio. Sinabi naman ni Sulpicio na may halong pulitika ang ginawang pagdawit ni Robles kay Raul Roco ngunit sinabi ng isa sa mga gobernador na kung walang kinalaman ang mga Roco, ano ang isinauli ni Ramon Roco na P600,000 kay Enesio? Ayon kay Robles, aabot sa P18 milyon ang kickback ni Raul Roco mula sa pork barrel projects niya at DepEd contracts sa ilalim ng pamumuno niya. &amp;quot;Hindi lang kaming mga gobernador kundi maging ang lahat ng mga Bikolano ay nagnanais na malaman ang katotohanan ukol dito dahil si Roco ay kapwa namin Bikolano,&amp;quot; wika ng gobernador. (Ulat ni Malou Rongalerios)</body>
<link>http://www.philstar.com/Article.aspx?articleId=228640&amp;publicationSubCategoryId=92</link>
</article>
<article>
<title>Pinsan ni Roco kakasuhan ng libelo</title>
<author>Malou Rongalerios</author>
<date>
<month>November</month>
<day>20</day>
<year>2003</year>
</date>
<body>Kasong libelo at pagsisinungaling sa sinumpaang salaysay ang sinagot ng kampo ni presidentiable Raul Roco laban sa pinsang si Ramon Roco Robles, vice mayor ng Calabanga, Camarines Sur, na nagsabing siya umano ang kolektor ng komisyon ni Roco mula sa mga proyektong pinondohan ng kanyang Countrywide Development Fund (CDF) noong 1997. Ang pahayag ay ginawa ng kapatid ni Roco na si Camarines Sur Rep. Sulpicio &amp;quot;Cho&amp;quot; Roco. &amp;quot;Ramon Robles is a perjured witness. He has been charged with soliciting contracts and receiving money,&amp;quot; pahayag ni Rep. Roco. Sinabi ng solon na dumaan sa open bidding ang mga kontrata ng DepEd kaya imposibleng makapag-kickback. Ipinagmalaki pa ng kongresista na noong kalihim pa lamang ng DepEd si Roco, ang dating libro na nagkakahalaga ng P120 ay nabili ng departamento ng P48 lamang, samantala naging P21 ang dating P60 na libro. Naniniwala ang solon na bahagi lamang ng maruming pulitika ang akusasyon laban kay Raul Roco at nagpapagamit lamang ang kanilang pinsan. Nagsisimula na umanong maglabasan ang black propaganda dahil si Roco ang nangunguna sa karamihan ng mga survey. Idinagdag pa nito na si Robles ay kaalyado ni Camarines Sur Governor Luis Villafuerte na kalaban sa pulitika ni Roco. Inihahanda na umano ang libel at perjury cases laban kay Robles dahil sa mapanira nitong istorya. (Ulat ni Malou Rongalerios)</body>
<link>http://www.philstar.com/Article.aspx?articleId=228650&amp;publicationSubCategoryId=92</link>
</article>
<article>
<title>Pagtakbo ni Noli sa '04 di pa tiyak</title>
<author>Rudy Andal</author>
<date>
<month>November</month>
<day>20</day>
<year>2003</year>
</date>
<body>Nag-aalangan pa rin kung tatakbo o hindi sa 2004 si Sen. Noli de Castro kasabay ng pag-amin na ayaw siyang tantanan ng kampo ni Pangulong Arroyo sa panliligaw na maging bise presidente nito. Inihayag kahapon ni Sen. de Castro na pagpasok pa lamang ng taong 2003 ay sinusuyo na siya ng kampo ng Pangulo at ang pinakahuli ay kahapon ng makatanggap siya ng 5 text messages mula sa emisaryo ng Pangulo na humihiling na makipag-miting ito. Pati anya oposisyon ay nanliligaw sa kanya pero hanggang ngayon ay wala pa siyang desisyon. Aniya, 50-50 pa ang tsansa kung tatakbo nga siya bilang vice president sa darating na eleksiyon at kung kaninong tiket siya kakandidato. Samantala, nadismaya naman ang kampo ni Sen. Robert Barbers sa napaulat na GMA-Noli tandem dahil nawala ang pag-asa nitong maging runningmate ni Pangulong Arroyo sa darating na eleksiyon. Iginiit naman ni Senate Minority Leader Vicente Sotto III na hindi nasisindak ang oposisyon sa pinapalutang na GMA-Noli tandem bagkus ay ikakagulat umano ng Malaca&amp;ntilde;ang ang magiging pambato ng United Opposition sa darating na eleksiyon. Naniniwala ang oposisyon na hindi maisasalba ni de Castro si Pangulong Arroyo sa 2004. Sinabi ni Sen. Sotto, ang desisyon naman ng pagtakbo ni action king Fernando Poe Jr. ay mismong ihahayag ni FPJ sa tamang oras at panahon. Ayon naman kay Sen. Panfilo Lacson, desidido na siyang tumakbo bilang presidente subalit kung hindi siya ang mapipiling standard bearer ay hindi na siya tatakbo bilang bise presidente dahil may termino pa naman siya bilang senador hanggang 2007. (Ulat ni Rudy Andal)</body>
<link>http://www.philstar.com/Article.aspx?articleId=228659&amp;publicationSubCategoryId=92</link>
</article>
<article>
<title>Impeachment ni Erap vs Davide tuluyang ibinasura</title>
<author>Malou Rongalerios</author>
<date>
<month>November</month>
<day>20</day>
<year>2003</year>
</date>
<body>Tuluyan nang makakahinga ng maluwag si Chief Justice Hilario Davide matapos ibasura kahapon ng House committee on justice ang unang impeachment complaint na inihain ng kampo ni dating Pangulong Estrada laban sa kanya at pito pang mahistrado ng Korte Suprema. Umabot sa 42 mambabatas sa 69 miyembro ng komite na pinamumunuan ni Samar Rep. Marcelino Libanan ang bumotong &amp;quot;insufficient in substance&amp;quot; ang reklamo, samantala 6 ang nagsabing sapat ang substansiya ng impeachment complaint habang dalawa ang nag-abstain. Magugunitang isinampa laban sa mga mahistrado ang unang impeachment complaint dahil sa umanoy paglabag ng mga ito sa Konstitusyon matapos panumpain ni Davide si Pangulong Arroyo sa kasagsagan ng Edsa Dos noong 2001. Ibinatay ang reklamo sa librong &amp;quot;Reforming the Judiciary&amp;quot; ni Justice Artemio Panganiban kung saan nabanggit dito ang pag-amin umano ng mahistrado na nakikipagsabwatan ang mga hukom upang maluklok sa puwesto si Arroyo kapalit ni Estrada. Ang mga nag-endorso sa unang impeachment ay sina Reps. Ronaldo Zamora, Rolex Suplico, Didagen Dilangalen, Gilbert Remulla at Emmylou Taino-Santos. (Ulat ni Malou Rongalerios)</body>
<link>http://www.philstar.com/Article.aspx?articleId=228665&amp;publicationSubCategoryId=92</link>
</article>
<article>
<title>Sin di pa rin titigil kahit retired na</title>
<author>Edwin Balasa</author>
<date>
<month>November</month>
<day>20</day>
<year>2003</year>
</date>
<body>&amp;quot;I am retiring but I am not keeping quiet.&amp;quot; Ito ang madamdaming pahayag ni Archbishop Jaime Cardinal Sin sa isang seremonya na idinaos para sa kanya sa Edsa shrine sa Ortigas, Pasig City isang araw bago ang pormal niyang pagbaba sa kanyang posisyon bilang arsobispo ng Maynila. Ayon kay Sin, makakaasa ang publiko na hindi pa rin siya mawawala sa eksena at hindi titigil sa pagbibigay ng kanyang mga saloobin sa mga usapin sa politika kahit wala na siya sa puwesto. Si Sin ay nakatakdang palitan ni Batangas Archbishop Gaudencio Rosales sa Biyernes matapos ang 30-taong pagiging arsobispo. Ngayon umano na mawawala na siya sa posisyon ay makakaasa rin ang lahat na mas mapapadalas ang paglabas niya sa publiko dahil wala na siyang office work na gagampanan. (Ulat ni Edwin Balasa)</body>
<link>http://www.philstar.com/Article.aspx?articleId=228670&amp;publicationSubCategoryId=92</link>
</article>
<article>
<title>6 araw holiday sa gov't employees</title>
<author>Lilia Tolentino</author>
<date>
<month>November</month>
<day>20</day>
<year>2003</year>
</date>
<body>Walang pasok ang mga empleyado ng gobyerno mula Disyembre 24 hanggang Disyembre 26, 2003 upang bigyang daan ang mahaba-habang pagdiriwang ng kapaskuhan. Samantala, may pasok naman sa Disyembre 29 at 30, subalit walang pasok sa Disyembre 31, Enero 1 at 2, 2004. Idineklara ng Malaca&amp;ntilde;ang na walang pasok sa Enero 2 kapalit ng Disyembre 30, Rizal Day, na dating special holiday. Samantala sa pribadong sektor, ang mga araw na walang pasok ang mga empleyado ay Disyembre 24 at 25 at may option ang kanilang mga pinuno na huwag ding magpapasok ng empleyado sa Disyembre 26 at 27, araw ng Sabado at Linggo at sa Enero 2, 2004. Ang pagkakaroon ng anim na araw na walang pasok sa mga tauhan ng gobyerno sa panahon ng Pasko at Bagong Taon ay naglalayon ding mabigyang sigla ang lokal na turismo sa pagkakaloob ng pagkakataon sa publiko na makapaglakbay sa kani-kanilang mga lalawigan. Hindi naman apektado ng mahabang bakasyon ang mga empleyado ng BIR at Customs, pulisya, fire bureau, ospital at iba pang tanggapang may sensitibong trabaho para tuluy-tuloy ang serbisyo publiko. (Ulat ni Lilia Tolentino)</body>
<link>http://www.philstar.com/Article.aspx?articleId=228672&amp;publicationSubCategoryId=92</link>
</article>
<article>
<title>Junta binubuo ng drug lords</title>
<author>Joy Cantos</author>
<date>
<month>November</month>
<day>21</day>
<year>2003</year>
</date>
<body>Ginagamit umano ng mga drug lords ang civil society groups para idestabilisado ang pamahalaan upang iligaw ang kampanya laban sa droga, ayon sa intelligence report ng Philippine National Police (PNP). Ayon sa naturang report, naging sunud-sunod ang mga aksiyon ng mga grupong ito upang isagawa ang mga propaganda laban sa pamahalaan. Kaakibat nito, nagpapaikot na rin ng &amp;quot;white paper&amp;quot; ang mga ito sa matataas na opisyal ng military upang manghikayat ng kudeta laban kay Pangulong Arroyo. Ayon sa source, hindi umano titigil ang mga drug lord hanggat hindi naitutumba ang pamahalaan. &amp;quot;Military ang kanilang tinatrabaho ngayon, para sa isa na namang kudeta. Siyempre malaking halaga ang involve dito, malamang itotodo na ng mga drug lord ang pera nila, malaki na rin kasi ang nalulugi dahil sa mga raids na ginagawa ng gobyerno,&amp;quot; paliwanag ng source. Matapos ideklara ni President Arroyo ang malawakang kampanya laban sa droga ay naging mainit ang sagupaan ng pulisya at sindikato ng droga. Umabot na sa P13.7 bilyon halaga ng illegal na droga ang nalugi sa sindikato. Itinuturing na malaking pilay sa operasyon ng sindikato ang pagkakasara sa siyam na malalaking laboratoryo at pagkumpiska sa mga modernong kagamitan nito. Dahilan sa patuloy na pagpapa-igting ng kampanya ay nahuli din ang tatlong Tsinoy na drug traffickers at nasakote din ang pinaghihinalaang shabu warehouse ng tatlo sa Valenzuela City. Iniutos din ang mabilis na pag-aresto at pagsasampa ng kaso sa mga suspek para sa masigasig na pagsusulong ng Drug Free Philippines sa taong 2010. Samantala, pinawawalis din ni Pangulong Arroyo ang mga tinaguriang hot spots sa Southern, Northern at Eastern Police Districts matapos maiulat ni PNP Task Force Chief Edgardo Aglipay ang epektibong pagkilos sa bahagi ng Western Police. Sa panig naman ni Gen. Aglipay, inaasahan nitong babagsak ang produksiyon at pagbebenta sa kalsada ng droga kaugnay sa pinaigting na pagkilos sa susunod pang mga linggo. (Ulat ni Joy Cantos)</body>
<link>http://www.philstar.com/Article.aspx?articleId=228752&amp;publicationSubCategoryId=92</link>
</article>
<article>
<title>GMA may karapatang bawiin ang pangko - OSG</title>
<author>Gemma Amargo</author>
<date>
<month>November</month>
<day>21</day>
<year>2003</year>
</date>
<body>Nanawagan kahapon ang Office of the Solicitor General (OSG) sa mga bumabatikos kay Pangulong Arroyo na huwag ng kumontra dito bunsod ng ginawang pagsira sa pangako nitong hindi na tatakbo sa 2004 elections. Sa limang pahinang komento ng mga abugado ng gobyerno sa Manila Regional Trial Court, hindi maaaring itali ang Pangulo sa kanyang naunang deklarasyon noong Disyembre 30, 2002. Ginawa ng SOG ang pagtatanggol bunga ng inihaing petition for declaratory relief ng grupo ng mga abugado ng Social Justice Society (SJS) kung saan iginiit ng mga ito na hindi na dapat pang tumakbo sa presidential elections sa 2004 si Arroyo dahil sa kanyang naging pangako na bandang huli ay kanyang binawi. Iginiit pa ng SOG na walang dahilan upang pigilin ang Pangulo na kumandidato sa halalan at nakasaad sa Saligang Batas na binibigyan ng karapatan ang taumbayan para mamili ng lider at kung ayaw dito ay huwag na lamang iboto. Kailangan din umanong maisulong ang karapatan ng bawat Filipino at hindi ito dapat pagkaitan ng karapatan bilang isang botante kung karapat-dapat ang isang tao na muling iluklok sa puwesto. Kaugnay nito, sinabi pa ng OSG na wala silang karapatan na magsampa ng demanda laban sa Pangulo dahil ang anumang karapatang pulitikal ay hindi kailanman maaaring i-waive o isantabi sa pamamagitan lamang ng kanyang naunang pangako. (Ulat ni Gemma Amargo)</body>
<link>http://www.philstar.com/Article.aspx?articleId=228765&amp;publicationSubCategoryId=92</link>
</article>
<article>
<title>RSBS bangkarote na,buwagin na lang</title>
<author>Joy Cantos</author>
<date>
<month>November</month>
<day>21</day>
<year>2003</year>
</date>
<body>Ikinokonsidera ng mga opisyal ng Defense Department at Armed Forces of the Philippines (AFP) ang panukalang pagbuwag sa AFP-Retirement and Separation Benefit Systems (AFP-RSBS). Ito ang inamin kahapon ni Defense Secretary Eduardo Ermita sa gitna na rin ng unti-unting pagka-bankrupt ng ahensiya na nahihirapan na umanong matugunan ang pagkakaloob ng mga benepisyo at pensiyon ng mga namamatay at nagsisipagretirong sundalo. Hindi itinanggi ng kalihim na sadyang nagkaroon ng maling paggastos sa pondo ng AFP-RSBS dahilan 80% ng pondo nitoy inilaan sa Real State Investment. Aminado rin si Ermita na nagkaroon ng problema sa nabanggit na sangay ng AFP nang pasukin nito ang real state business na hindi naging maayos ang pagpapatakbo ng ilang mga opisyal ng nasabing tanggapan. Sinabi naman ni Ermita na kabilang sa kanilang hakbang ay ang maipagbili ang mga real state investment na ginastusan nito upang mai-convert sa cash at tuluyang mapagkaloob sa mga sundalo ang benepisyong nararapat para sa kanila. Ayon kay Ermita, sakalit mabuwag ang RSBS ay maari naman aniyang lumikha na lamang ng isang AFP Insurance System na magiging kahalintulad ng Government Service Insurance System (GSIS). Sa kabila nito, binigyang diin ni Ermita na sa kasalukuyan ay gumagawa sila ng mga karampatang hakbang upang hindi kapusin sa pondo ang AFP-RSBS na sadyang nilikha para magkaloob ng pensiyon at iba pang benepisyo sa mga sundalo. (Ulat ni Joy Cantos)</body>
<link>http://www.philstar.com/Article.aspx?articleId=228769&amp;publicationSubCategoryId=92</link>
</article>
<article>
<title>GMA-Noli tandem,propaganda</title>
<author>Rudy Andal</author>
<date>
<month>November</month>
<day>21</day>
<year>2003</year>
</date>
<body>Ibinunyag kahapon ni Senador Manny Villar na kaya inilulutang ng Malaca&amp;ntilde;ang ang pangalan ni Sen. Noli de Castro bilang vice president candidate ay upang mapababa ang popularidad ng senador. Ayon kay Sen. Villar, ang estilong ito ay gasgas na dahil minsan na itong ginamit kay dating senador Raul Roco kung saan ipinamalita na posible itong maging running mate ni Pangulong Arroyo. Sinabi ni Villar na ang intensiyon ng naglulutang ng tandem umano nina GMA at de Castro ay upang maiukit sa isipan ng taumbayan na pang-bise presidente lamang si Kabayan Noli. Naniniwala si Villar na dahil sa pamamayagpag ni de Castro sa mga survey, puwede itong tumakbong presidential candidate at kayang talunin mismo si Pangulong Arroyo at ang magiging kandidato ng oposisyon. Kasabay nito, itinanggi kahapon ni de Castro ang balitang inudyukan lamang siya ng pamilya Lopez upang maging running mate diumano ni Pangulong Arroyo sa 2004 elections. Nilinaw ni de Castro na 100% na may &amp;quot;say&amp;quot; ang mga Lopezes, may-ari ng ABS-CBN, sa kanyang broadcasting career subalit pagdating sa pulitika, kahit 1% aniya ay wala itong boses sa kanya. Gayunman, tiniyak niyang susuportahan siya ng mga Lopezes kung anuman ang kanyang maging desisyon para sa susunod na halalan. &amp;quot;Like ng pagtakbo ko sa Senate. Parang kung anong gusto mo, suportahan ka namin,&amp;quot; sabi niya. Tinanggi rin niya ang ulat na isang &amp;quot;done deal&amp;quot; ang pagtakbo niya bilang running mate ni Pangulong Arroyo. Aniya, mas mabuting si Senate President Franklin Drilon, na siyang nabalitang pinanggalingan ng istorya, ang tanungin ng mamamahayag tungkol dito. (Ulat ni Rudy Andal)</body>
<link>http://www.philstar.com/Article.aspx?articleId=228779&amp;publicationSubCategoryId=92</link>
</article>
<article>
<title>GMA hirap sa reconciliation</title>
<author>Lilia Tolentino</author>
<date>
<month>November</month>
<day>21</day>
<year>2003</year>
</date>
<body>Inamin kahapon ni Pangulong Arroyo na ang pinakamahirap na bahagi ng isinusulong niyang pambansang pagkakaisa ay mapaglapit at mapagkasundo ang mga miyembro ng Edsa 1 at Edsa 2. Sa isang talumpati sa mga lider ng Philippine Advertising Congress na ginaganap sa CAP Convention Center sa Camp Joh Hay sa Baguio City, bagaman imposibleng matamo sa ngayon ang national reconciliation, kailangang maisakatuparan ito para makapagsimula sa bagong kaayusan ang bansa at matamo ang hangad na kaunlaran at kapayapaan. Sa kasalukuyan, sinabi ng Pangulo na sobra ang pagiging negatibo at sigalot sa lipunan bunsod anya ito ng malalim na pagkakahating panlipunan at pampulitika. Hiningi ng Pangulo ang pakikipagtulungan ng PAC sa adhikain niyang ito para ganap na matamo ang kaunlaran at kapayapaan ng bansa. (Ulat ni Lilia Tolentino)</body>
<link>http://www.philstar.com/Article.aspx?articleId=228781&amp;publicationSubCategoryId=92</link>
</article>
<article>
<title>Panukalang pagputol sa kamay ng kidnappers binuhay</title>
<author>Malou Rongalerios</author>
<date>
<month>November</month>
<day>21</day>
<year>2003</year>
</date>
<body>Muling binuhay kahapon ni Iloilo Rep. Augusto Syjuco ang panukalang batas na naglalayong putulan ng dalawang kamay ang mga kidnappers upang masigurong hindi na uulit ang mga ito sa paggawa ng karumal-dumal na krimen. Nanawagan si Rep. Syjuco sa kanyang mga kapwa mambabatas na suportahan ang panukala upang matigil na ang insidente ng kidnapping sa bansa. Naniniwala ang solon na mas makatao ang kanyang panukala kung ikukumpara sa parusang bitay na ipinapataw sa mga kidnappers kapag napatay nito ang biktima katulad nang nangyari kay Betty Sy, executive ng Coca-Cola Bottlers Inc. na dinukot at pinatay ng kanyang kidnappers. Tiyak anyang hindi na makakaulit o makakabalik sa kanilang illegal na gawain ang mga kidnapper kung puputulin ang kanilang mga kamay. Idinagdag ni Syjuco na siguradong mas papaboran ang kanyang panukala dahil magkakaroon pa ng pagkakataong mabuhay kahit na wala ang dalawang kamay ang mga kidnapper na mahahatulan ng bitay. Pero tutol sa panukala si Laguna Rep. Danton Bueser na nagsabing hindi makatao ang pagputol sa anumang bahagi ng katawan ng isang tao. Naniniwala si Bueser na dapat mag-isip ng paraan ang gobyerno upang maiangat ang pamumuhay ng mga mahihirap na siyang nagiging dahilan sa pagtaas ng insidente ng kidnapping sa bansa. (Ulat ni Malou Rongalerios)</body>
<link>http://www.philstar.com/Article.aspx?articleId=228788&amp;publicationSubCategoryId=92</link>
</article>
<article>
<title>Moratorium sa death penalty di aalisin</title>
<author>Lilia Tolentino</author>
<date>
<month>November</month>
<day>21</day>
<year>2003</year>
</date>
<body>Hindi aalisin ng Malaca&amp;ntilde;ang ang moratorium sa death penalty para lamang sampolan ang mga kidnappers na nahuli na ng mga awtoridad. Ayon kay Presidential Deputy Spokesman Ricardo Saludo, matagal na pinag-isipan ni Pangulong Arroyo ang usaping ito kayat malabong dahil lamang sa pangungutya ni Senador Panfilo Lacson na siya (Pang. Arroyo) ay utu-uto sa Simbahang Katoliko ay papatulan na ito ng Palasyo. &amp;quot;Itong pasya ng ating Pangulo ay pinag-isipan niya ayon sa katayuan ng krimen, sa mga batas, ayon sa kasaysayan ng pagsugpo sa krimen at saka ayon din sa moralidad. At itong mga bagay na pinag-isipan niya at higit sa lahat ang kabutihan ng taumbayan,&amp;quot; sabi ni Saludo. Naniniwala si Saludo na isang uri ng paninira lamang ang nagpakalat ng usapin na Simbahan lang ang pinakikinggan ng Pangulo sa kanyang patakaran ukol sa capital punishment. Sinabi pa rin niya na hindi madaling pagbigyan ang hiling ng ilang sektor na sampolan ng Pangulo ang mga kidnappers ng parusang bitay dahil may polisiya o patakaran para sa pagpapatupad nito. Bukod dito, wala rin anyang kidnappers ang papayag na maisalang sila sa lethal injection chamber na ang pawang nasasalang dito ay may kasong rape with murder o heinous crimes. Samantala, unfair naman sa pamahalaan kung itutuloy nga ng Chinese community ang kanilang banta na aalis na lamang ng bansa kung magpapatuloy ang pambiktima sa kanila ng mga kidnap-for-ransom (KFR) gang lalo pat ginagawa naman nila ang kanilang makakaya upang labanan ang mga kidnapper. Sa katunayan ay naging matagumpay naman ang paglutas ng mga awtoridad sa kidnapping incident kung saan nananalig siya na mayroon pang tagumpay na aanihin ang gobyerno laban sa krimeng ito na labis na kinatatakutan ng mga Tsinoy kaya nga aniya walang dahilan upang madaliin ang pagbabago ng polisiya ukol sa death penalty na tututok sa mga kidnappers. (Ulat ni Lilia Tolentino)</body>
<link>http://www.philstar.com/Article.aspx?articleId=228789&amp;publicationSubCategoryId=92</link>
</article>
<article>
<title>P2-B shabu bust: 5 nasakote</title>
<author>Joy Cantos at Edwin Balasa</author>
<date>
<month>November</month>
<day>22</day>
<year>2003</year>
</date>
<body>Apat na Fujian national at isang Pilipino ang naaresto ng pinagsanib na puwersa ng PNP-Anti-Illegal Drug Special Operation Task Force (AIDSOTF) at Philippine Drug Enforcement Agency (PDEA) ng magsagawa ng raid sa isang itinuturing na pinakamalaking shabu laboratory sa Antipolo City kahapon ng madaling araw. Umaabot sa P2.159 bilyong shabu, kemikal at mga kagamitan sa paggawa ng droga ang nasamsam sa isang warehouse na matatagpuan sa #8 Gertrudes St., Kingsville subd., Brgy. Mambugan, Antipolo City. Naaktuhan naman habang nagluluto ng ipinagbabawal na droga ang apat na pinaghihinalaang big time drug traffickers na sina Yan Huai Lian, Chin Tu Chen, Chuang Wen Ming, Ho Kisu Hsing at ang Pinoy na si Eusebio Arellano. Ang raid ay personal na pinangasiwaan nina PDEA executive director Gen. Anselmo Avenido Jr. at PNP-AIDSOTF chief Gen. Edgar Aglipay. Ayon kay Avenido, dakong alas-4:30 ng madaling araw nang salakayin ang nasabing laboratoryo na dating pagawaan ng sapatos at pag-aari umano ng isang Danilo Gomez. Ayon kay Avenido, ito na umano ang pinakamalaking laboratoryo ng shabu na kanilang nadiskubre magmula ng maglunsad sila ng all-out war laban sa droga simula ng maitatag ang PDEA nitong Agosto. Ilang buwan ding sinubaybayan ang naturang pagawaan sa tulong na rin ng ilang impormante na siyang nagbigay ng impormasyon sa mga awtoridad. Hindi na umano nakapalag ang mga suspek matapos makorner ng raiding team. Magugunita na nitong nakalipas na Linggo ay umaabot sa mahigit P1 bilyong shabu at mga kemikal ang natisod rin ng PDEA at PNP-AIDSOFT matapos salakayin ang isang laboratoryo ng shabu sa Valenzuela City. Nahaharap ngayon sa parusang bitay ang mga nahuling suspek. (Ulat nina Joy Cantos at Edwin Balasa)</body>
<link>http://www.philstar.com/Article.aspx?articleId=228885&amp;publicationSubCategoryId=92</link>
</article>
<article>
<title>Kasong kidnapping vs Lacson bubuksan</title>
<author>Ludy Bermudo</author>
<date>
<month>November</month>
<day>22</day>
<year>2003</year>
</date>
<body>Kasabay ng pag-iinit ng isyu ng serye ng kidnapping sa bansa muling inilabas ng Department of Justice ang isyu sa kidnapping sa anim na Chinese nationals na kinasasangkutan ni Senador Panfilo Lacson. Sa pahayag kahapon ni DOJ State Prosecutor Michael Ladaza, sinabi nito na naghihintay lamang ang DOJ sa ruling na ipalalabas ng Korte Suprema hinggil sa inihaing petisyon nito dalawang taon na ang nakakaraan. Dito ay sangkot ang senador at 13 iba pang opisyal ng binuwag na Presidential Anti-Organized Crime Task Force (PAOCTF). Ayon kay Ladaza, inaasahan nila ang paborableng desisyon mula sa high tribunal upang ituloy ang imbestigasyon at prosekusyon sa mga nasabing opisyal matapos masangkot sa pagdukot sa mga Chinese na sina Zeng Jiu Xuan, Hong Zhen Quia, Zong Kang Pang, James Wong at Wong Hen Chong na pawang dinukot noong Disyembre 1998 hanggang Agosto 1999. Ayon sa DOJ, ang nasabing kaso ay pansamantalang pinatigil ng Manila Regional Trial Court sa pamamagitan ng temporary restraining order (TRO) bunsod ng magkaparehong reklamo nito sa Ombudsman na inihain noon ng dating police asset na si Mary Ong alyas &amp;quot;Rosebud.&amp;quot; Nakabinbin pa sa kasalukuyan ang petition for certiorari na inihain ng DOJ sa SC. (Ulat ni Ludy Bermudo)</body>
<link>http://www.philstar.com/Article.aspx?articleId=228895&amp;publicationSubCategoryId=92</link>
</article>
<article>
<title>Pagbebenta ng ari-arian ng RP sa Japan inangalan</title>
<author>Rudy Andal</author>
<date>
<month>November</month>
<day>22</day>
<year>2003</year>
</date>
<body>Pumalag kahapon ang Senado sa plano ng pamahalaang Arroyo na isubasta ang apat na makasaysayng property ng Pilipinas sa Japan, upang matakpan lamang ang lumalaking budget deficit ng pamahalaan. Binigyang diin ni Senador Manuel Villar na kailangang humingi muna ng permiso sa Kongreso ang Malaca&amp;ntilde;ang bago maibenta ang mga ari-arian sa Japan. Ipinaliwanag pa ni Villar na noong 1990, nagdesisyon ang Supreme Court na hindi maaaring ibenta ng Executive branch ang ari-arian sa Japan ng walang Congressional approval. Isang resolusyon ang inihain ng senador upang pormal na maimbestigahan ng senate committee on foreign relations ang naturang bentahan. Ipinapalabas ng pamahalaan na ang mga ari-ariang ito ay isasailalim lamang sa build-operate-transfer scheme subalit nanindigan si Villar na maituturing na itong isang uri ng &amp;quot;disposal.&amp;quot; Nakatakda umanong i-award ng gobyerno ang kontrata sa winning bidder ngayong Disyembre 7 para sa development ng 10,000 square meters na Philippine properties sa Tokyo at Kobe, Japan na balak gawing residential at diplomatic use. Isa sa isusubastang ari-arian sa Japan ay ang Fujimi-Kudan property na siyang official residence ng ambassador. (Ulat ni Rudy Andal)</body>
<link>http://www.philstar.com/Article.aspx?articleId=228904&amp;publicationSubCategoryId=92</link>
</article>
<article>
<title>Finance sec.Camacho nag-resign</title>
<author>Lilia Tolentino</author>
<date>
<month>November</month>
<day>22</day>
<year>2003</year>
</date>
<body>Nagharap na ng kanyang irrevocable resignation si Finance Secretary Jose Isidro Camacho at ang kanyang pagbibitiw sa puwesto ay tinanggap naman ni Pangulong Arroyo. Ayon kay Presidential Chief of Staff Rigoberto Tiglao, hindi nasorpresa ang Palasyo sa pagbibitiw sa puwesto ni Camacho dahil noon pa mang Hulyo naghayag na ito ng intensiyong umalis sa posisyon para bumalik sa pribadong sektor. Napigil lang anya ang pagtanggap sa pagbibitiw nito bunga na rin ng nangyaring Oakwood mutiny noong Hulyo 27. Bagaman sinasabi ni Camacho na ang dahilan ng kanyang pagbibitiw ay ang pagbabalik sa pribadong sektor, ilang impormante ang nagsabi na itoy matapos hindi masunod ang rekomendasyon nitong ipaimbestiga si GSIS president at general manager Winston Garcia dahil sa pagkabigo nitong mapatatag ang pananalapi ng paseguruhan. Pagod din umano sa Gabinete at matinding pamumulitika sa gobyerno ang inihayag nitong mga dahilan sa kanyang pag-alis. Sa kanyang iniharap na pagbibitiw sa posisyon, inirekomenda ni Camacho si Finance Undersecretary Juanita Amatong para siyang italagang kapalit niya. Kasunod ng pagbibitiw ni Camacho sa posisyon, agad bumagsak ang palitan ng piso laban sa dollar sa halagang P55.60 na siyang pinakamababang naitala sa merkado sa taong ito. (Ulat ni Lilia Tolentino)</body>
<link>http://www.philstar.com/Article.aspx?articleId=228910&amp;publicationSubCategoryId=92</link>
</article>
<article>
<title>Paglitis ng heinous crimes bilisan-Barbers</title>
<author></author>
<date>
<month>November</month>
<day>22</day>
<year>2003</year>
</date>
<body>Umapila kahapon si administration Senator Robert Barbers, tagapangulo ng Senate committee on public order and illegal drugs, sa mga hukuman na pabilisan ang paglitis ng mga karumal-dumal na krimen na may kaparusahang kamatayan. Nanawagan din si Rep. Barbers sa mga law enforcement agencies, justice system at taong bayan na magkaisa at magtrabaho ng husto para buwagin ang evil forces na nagpapabagsak ng ekonomiya. Ginawa ni Barbers ang panawagan kaugnay ng tumataas na antas ng kriminalidad na kinasasangkutan ng kalakalan ng illegal na droga at mga insidente ng kidnap-for-ransom. Ayon sa senador ito ay isang senyales sa mga sindikatong nasa likod nito na ang pamahalaan ay seryoso sa pagbuwag ng mga lawless elements sa ating lipunan. Sabi ni Barbers, sa ilalim ng batas ang mga korte ay binibigyan ng 90 hanggang 180 araw para tapusin ang paglilitis at paghahayag ng kapasyahan o conviction. Tinukoy ng senador na dati ring kalihim ng DILG, na ang mga kidnappers ay lubhang mabagsik sa pamamaraan ng kanilang pagdukot ng mga biktima. Hindi na anya namimili ang mga kidnapper ngayon ng kanilang binibiktima, na kadalasa'y Fil-Chinese, kinikidnap na rin maging ang mga middle income earners ay kanilang binibiktima dahil hindi na kalakihan ang hinihingi nilang ransom. Ayon pa kay Barbers, lubhang nakakaalarma ang kalagayang ito na isang hadlang kung bakit hindi umusad ang ekonomiya ng bansa na nagsaad pa na dapat madama ng lipunan na may kaayusan sa ating kalagayang pangkapayapaan. (Rudy Andal)</body>
<link>http://www.philstar.com/Article.aspx?articleId=228915&amp;publicationSubCategoryId=92</link>
</article>
<article>
<title>Pulitika sa kidnap sinisilip</title>
<author>Rudy Andal</author>
<date>
<month>November</month>
<day>23</day>
<year>2003</year>
</date>
<body>Lalong tumapang ang mga kidnappers matapos ibasura ni Judge Teresa Yadao ang kaso ng Kuratong Baleleng. Ito ang naging obserbasyon ni Sen. Robert Barbers sa sunud-sunod na insidente ng kidnapping sa bansa na ikinamatay ni Coca-Cola executive Betty Sy, madugong pagdukot sa 10-anyos na si Gellina Dy, pagdukot sa 51-anyos na si Tian Sheng Chen, at may-ari ng Albama ice plant na si Bernardo Diaz. Sinabi ni Sen. Barbers na kahina-hinalang lalong naging mabangis at hayag ang mga kidnap groups sa mga operasyon nito samantalang palapit na ang presidential elections at lubhang matagumpay ang ginagawang kampanya ng pamahalaan laban sa mga drug lords. &amp;quot;Unti-unti nang lumalapit ang kalooban ng masa kay President Gloria dahil sa pagpuksa nito sa mga drug lords, galamay at kotong cops sa droga sa bawat barangay kaya nangyayari itong mga kidnapping na ito,&amp;quot; pahayag ni Barbers. Mahigit na sa P20 bilyon ang nalulugi sa mga drug lords dahil sa malawakang opensiba ng pamahalaan laban sa droga. Ayon sa senador, ikinatutuwa ito ng taumbayan dahil sila ang apektado sa naglipanang drug pushers at mga drug addict na ngayon ay unti-unti nang winawalis ng Pangulo. Malalaking planta ng illegal na droga at mga modernong equipment sa paggawa ng shabu ang nalambat ng pamahalaan sa isinasagawang barangay clearing operations nito. Kamakailan, isang higanteng factory ng shabu sa Antipolo city ang ni-raid ng awtoridad at P2.2 bilyon ng ipinagbabawal na gamot ang nakumpiska. Ayon kay Barbers, ang mga kidnapping incident na ito ay isinasagawa upang hiyain ang Pangulo at mawala ang logistical support ng mga elite lalo na ng Chinese community sa pagtakbo ng Pangulo. Isang heneral na humingi ng anonymity ang nagsabi na masusing minamanmanan ang mga galamay ng isang presidentiable kaugnay sa mga insidente ng kidnapping. Sa pahayag naman ni National Anti-Kidnapping Task Force (NAKTF) Secretary Angelo Reyes, ang gobyerno partikular ang sandatahang lakas ay hindi mangingiming gamitin ang buong puwersa nito para tuluyang lupigin ang kidnapping sa bansa dahil ito ay bahagi ng determinasyon ng Pangulo na bigyan ng kapayapaan ang bawat pamayanan sa bansa. Idinagdag ni Reyes na hindi titigil ang gobyerno sa pagtugis sa mga salarin ng kidnap victim na si Sy upang bigyan ng hustisya ang pagkapatay dito. Isang law professor naman ang nagpahayag na ang pagbasura sa Kuratong Baleleng case ay nagsisilbing pampalakas loob sa mga criminal elements. &amp;quot;Kung ang isang celebrated case katulad ng Kuratong Baleleng ay nadismis ng walang preliminary investigation at hindi nabigyan ng pagkakataon ang prosecution na mag-present ng mga bagong testigo at ebidensiya eh, di lalo nang makakalusot ang mga kasong hindi naman talaga binabantayan ng taumbayan,&amp;quot; wika ni Atty. Byron San Pedro. (Ulat ni Rudy Andal)</body>
<link>http://www.philstar.com/Article.aspx?articleId=228989&amp;publicationSubCategoryId=92</link>
</article>
<article>
<title>Special courts for corruption di kailangan - SC</title>
<author>Gemma Amargo</author>
<date>
<month>November</month>
<day>23</day>
<year>2003</year>
</date>
<body>Ibinasura ng Mataas na Hukuman ang kahilingan ng Office of the Ombudsman na lumikha ang Supreme Court (SC) ng special courts for corruption na siyang lilitis sa lahat ng mga tiwaling opisyal ng gobyerno. Sa isang pahinang resolusyon ng SC en banc, hindi nito sinang-ayunan ang kahilingan ni Ombudsman Simeon Marcelo na magdagdag ang SC ng mga anti-graft courts para masugpo ang katiwalian sa gobyerno. Nabatid na hiniling ng Ombudsman ang special courts for corruption sa mga regional trial courts na siyang mag-aaral at magpapakadalubhasa sa pagsusuri ng mga kasong may kaugnayan sa paglaban sa katiwalian. Bunga ng ginawang pagbasura ng SC, nangangahulugan lamang na mananatiling ang Sandiganbayan ang kaisa-isang graft court sa Pilipinas. Walang nakikitang dahilan sa ngayon ang SC na magdagdag ng hukuman gayung ang higit na kinakailangan ay ang paglalagay ng mga huwes dahil sa kakulangan nito sa mga korte sa Pilipinas. Kaugnay nito kaya inatasan naman ng SC ang Office of the Court administrator na pukpukin ang lahat ng mga hukom sa bansa na tutukan ang lahat ng mga kasong kriminal na may kaugnayan sa katiwalian. Nais ng SC na bigyan ng pansin ni Supreme Court administrator Presbiterio Velasco ang nasabing mga kaso sa mababang hukuman upang matiyak na walang makakaligtas dito. Tiwala ang Mataas na Hukuman na sapat ang kakayahan ng Sandiganbayan upang usigin ang lahat ng mga tiwaling opisyal ng gobyerno at lahat ng mga taong sangkot sa pagwawaldas ng salapi ng bayan. Sa kasalukuyan, ang RTC ang siyang humahawak ng mga asunto patungkol sa katiwalian ng mga kawaning may sahod na salary grade 26 pababa habang ang salary grade 27 pataas ay bumabagsak naman sa Sandiganbayan. (Ulat ni Gemma Amargo)</body>
<link>http://www.philstar.com/Article.aspx?articleId=229001&amp;publicationSubCategoryId=92</link>
</article>
<article>
<title>Kris kay Ping susuporta kung di tatakbo si FPJ</title>
<author>Lilia Tolentino</author>
<date>
<month>November</month>
<day>23</day>
<year>2003</year>
</date>
<body>Nagpahayag ang TV host/actress na si Kris Aquino na susuportahan nito ang kandidatura ni Senador Panfilo Lacson sa pagka-presidente sakaling hindi tumuloy sa pagtakbo si action king Fernando Poe Jr. sa darating na eleksiyon sa bansa. Si Kris ay nakitang nakipag-meeting kahapon kay Lacson sa isang Japanese restaurant sa Shangri-la Makati kasama ang ilang kaibigan at kaalyado ni Sen. Lacson. Ang naturang meeting ay inayos ni Atty. Sigfrid Fortun, abogado ni Kris laban kay Para&amp;ntilde;aque Mayor Joey Marquez at abogado naman ni Lacson sa Kuratong Baleleng. Sa isang panayam, sinabi naman ni Presidential Spokesperson Ignacio Bunye na hindi maiaalis na mayroong susuportahang ibang grupo o kandidato ang isang miyembro ng pamilya tulad ng mga Aquino dahil karapatan nila ito bilang indibidwal at wala anyang kaso kung malapit man sa isat isa sina Pangulong Arroyo at dating Pangulong Cory Aquino. &amp;quot;Karapatan nino man na mamili ng susuportahan nilang grupo o kandidato na sa palagay nila ay makakapag-paunlad sa ating bansa at dapat itong irespeto,&amp;quot; pahayag ni Bunye. Aminado naman ang Malaca&amp;ntilde;ang na malaking kawalan kung tuluyang susuporta sa grupo ng oposisyon si Kris dahil sa kasikatan at pagiging prangka nito na hinahangaan ng karamihan. Si Kris ay kilalang campaign veteran dahil kasama ito ng kanyang amang si dating Senador Benigno &amp;quot;Ninoy&amp;quot; Aquino Jr. noong tumakbo itong congressman noong panahon ni dating Pangulong Ferdinand Marcos. Samantala, wala pang pahayag sina dating Pangulong Aquino at Tarlac Rep. Noynoy Aquino sa panibagong hakbang na ito ni Kris. (Ulat ni Lilia Tolentino)</body>
<link>http://www.philstar.com/Article.aspx?articleId=229006&amp;publicationSubCategoryId=92</link>
</article>
<article>
<title>Walang sisibakin sa Gabinete</title>
<author>Lilia Tolentino</author>
<date>
<month>November</month>
<day>23</day>
<year>2003</year>
</date>
<body>Walang pagugulunging ulo si Pangulong Arroyo sa mga miyembro ng kanyang Gabinete matapos magbitiw si Finance Secretary Jose Isidro Camacho sanhi ng kawalan ng suporta ng una sa mga isinusulong na reporma sa financial institutions ng huli. Ayon kay Presidential Spokesperson Ignacio Bunye, walang katotohanan ang balitang &amp;quot;massive exodus&amp;quot; na kumalat na sa mga economic managers. Sa katunayan, matagal na aniyang nagpahayag ng planong pag-alis sa Gabinete ng Arroyo administration si Camacho mula pa noong Hulyo, subalit pinigilan lamang ito sanhi ng nabigong Oakwood mutiny. Pinabulaanan rin ni Bunye na isa sa dahilan ng pagbibitiw ni Camacho ang hindi pagpayag umano ng Pangulo sa rekomendasyon nitong sibakin si GSIS general manager Winston Garcia bunga ng kabiguang magbigay ng benepisyo sa mga umuutang na miyembro nito at pension sa nagreretirong empleyado ng gobyerno. Nais ni Camacho na sibakin na sa puwesto si Garcia dahil sa palpak na pamamalakad nito sa GSIS subalit bunga ng political alliance nito, tinanggihan ng Pangulo ang mungkahi at iginiit na maghanap na lang ng ibang solusyon kaysa sibakin si Garcia. Bunga ng pag-resign ni Camacho ay agad bumulusok ang piso sa pinakamababang antas nito. Itinalagang acting Finance secretary ng Malaca&amp;ntilde;ang si Undersecretary Juanita Amato habang naghahanap pa ng kapalit kay Camacho. Ilan sa pinag-iisipang ipalit kay Camacho si Land Bank of the Philippines president Gary Teves at Bureau of Customs Commissioner Antonio Bernardo. (Ulat ni Lilia Tolentino)</body>
<link>http://www.philstar.com/Article.aspx?articleId=229016&amp;publicationSubCategoryId=92</link>
</article>
<article>
<title>Interes sa credit cards iimbestigahan</title>
<author>Malou Rongalerios</author>
<date>
<month>November</month>
<day>23</day>
<year>2003</year>
</date>
<body>Dahil sa dumaraming reklamo ng mga consumer kaugnay sa ipinapataw na interes ng ibat ibang kompanya ng mga credit cards, hiniling kahapon ng ilang mambabatas na imbestigahan ito. Sinuportahan ni CIBAC Party List Rep. Kim Bernardo-Lokin ang panukala ni BUHAY Party List Rep. Rene Velarde na tingnan ang ipinapatong na interes ng mga major lending banks sa mga card holders. Sinabi ng dalawang solon na dapat siguruhin ng House committee on banks and financial institutions na nabibigyan ng proteksiyon ang mga consumers na nagiging biktima ng ilang mapagsamantalang credit cards company. Isang malaking negosyo na anila ang credit card at parami ng parami ng mga Pinoy na nalulubog sa utang dahil sa patung-patong na interes na ipinapataw ng mga kompanya. Ayon sa ulat, ang ipinapataw na interes ng credit card firms ay nasa 3.5 percent per month o kabuuang 42 percent kada taon. Hindi pa kasama sa nasabing tubo ang penalties para sa late payment at iba pang legal fees kung hindi nababayaran ang utang. Ang lending rates ng mga credit companies ay mas mataas pa sa lending rates sa mga bangko na naglalaro lamang sa 15%-19% per annum. (Ulat ni Malou Rongalerios)</body>
<link>http://www.philstar.com/Article.aspx?articleId=229019&amp;publicationSubCategoryId=92</link>
</article>
<article>
<title>Tsinoy couple kinidnap</title>
<author>Joy Cantos</author>
<date>
<month>November</month>
<day>24</day>
<year>2003</year>
</date>
<body>Isang mayamang mag-asawang Tsinoy ang kinidnap ng kilabot na Pentagon kidnap-for-ransom (KFR) gang subalit nadakip ang apat sa mga suspek matapos na bumaligtad ang sinasakyan ng mga ito habang hinahabol ng militar sa Esperanza, Sultan Kudarat kamakalawa ng hapon. Kinilala ni Brig. Gen. Agustin Demaala, commander ng 301st Brigade ng Philippine Army ang mga biktima na sina Boy Villarin, at asawang si Susan, hardware owner sa public market ng Esperanza. Si G. Villarin ay matagumpay na natangay ng anim pang suspek sakay ng isa pang get-away truck habang si Gng. Villarin ay nailigtas matapos na aksidenteng bumaligtad ang sinasakyan nito kasama ang apat na suspek na nakorner ng militar habang papatakas. Kasalukuyang sumasailalim sa interogasyon ang apat na suspek na positibong kinilala ni Gng. Villarin na sina Alan Sarip, Mohamad Casim. Allan Sumagumba at Ali Sarip, pawang nasugatan sa insidente. Ayon kay Demaala, naganap ang pagdukot sa mga biktima matapos na pasukin ng 10 armadong lalaki ang hardware ng mga ito sa naturang palengke dakong alas-3:30 ng hapon. Hinihinala ng militar na ang grupong responsable sa panibagong kidnapping na ito ay kagagawan ni Pentagon KFR commander Mayangkang Saguile. Ayon sa report, tinutukan ng baril at puwersahang kinaladkad ng mga suspek ang mga biktima sa loob ng kanilang hardware saka mabilis na tumakas lulan ng dalawang get-away vehicle. Agad na nagresponde ang pinagsanib na puwersa ng Esperanza Municipal Police at 7th Infantry Battalion (IB) ng PA hanggang sa maispatan ang mga suspek sa Sitio Madandang, Brgy. Sugadol, Amputuan. Maguindanao at dahil sa pagmamadali ay bumaligtad ang sinasakyan ng apat sa mga suspek sanhi ng kanilang pagkakadakip. Nakumpiska sa mga suspek ang dalawang rounds ng rocket propelled grenade habang patuloy ang isinasagawang pursuit operations ng 7th IB upang mailigtas si G. Villarin. (Ulat ni Joy Cantos)</body>
<link>http://www.philstar.com/Article.aspx?articleId=229110&amp;publicationSubCategoryId=92</link>
</article>
<article>
<title>Honasan kay PGMA: Reconciliation palawakin</title>
<author>Rudy Andal</author>
<date>
<month>November</month>
<day>24</day>
<year>2003</year>
</date>
<body>&amp;quot;Dapat sumaklaw sa mas maraming sektor ang inaalok na pakikipagkasundo ni Presidente Arroyo.&amp;quot; Ito ang pahayag kahapon ni senador Gregorio &amp;quot;Gringo&amp;quot; Honasan na nagsabing dapat isali pati ang mga grupong mahigpit na bumabatikos sa Malaca&amp;ntilde;ang sapul nang maupong Pangulo si Mrs. Arroyo. &amp;quot;I welcome the call for unity and reconciliation as a step in the right direction in easing and hopefully resolving the heightened political tensions in the country. It is for this reason that I join other leaders in extending my heartfelt support to these efforts of the administration,&amp;quot; ani Honasan. Sinabi ng senador na maisasakatuparan lamang ang planong reconciliation ng Pangulo kung ibibilang nito ang mga grupo at sektor na walang personal na agenda o layunin sa 2004 elections sa pamamagitan ng pag-endorso o pagsuporta sa GMAs presidential bid. Ipinanukala ni Honasan na dapat na isama ang mga Muslim at communist insurgents kabilang pa ang ibang organisasyon upang maisulong ang layunin ng pamahalaan na maabot ang mga tinaguriang hostile brothers. Mula nang maupo bilang chairman ng senate committee on peace and reconciliation, naging sentro na sa mga legislative agenda ng senador ang peace advocacy simula noong 1995 nang manalo ito bilang kauna-unahang independent senator sa bansa. &amp;quot;I am happy that the pursuit of peace is evolving into a national policy of our government,&amp;quot; dagdag pa ni Honasan. (Ulat ni Rudy Andal)</body>
<link>http://www.philstar.com/Article.aspx?articleId=229122&amp;publicationSubCategoryId=92</link>
</article>
<article>
<title>Ex-media affairs chief inireklamo</title>
<author>Ellen Fernando</author>
<date>
<month>November</month>
<day>24</day>
<year>2003</year>
</date>
<body>Nalalagay na naman sa bingit ng alanganin ang sinibak na dating media affairs chief ng Philippine Postal Corporation matapos na ipagharap ng reklamo ng isang non-governmental organizations dahil sa umano'y paggamit sa nasabing grupo. Ayon kay Corazon Maranan-Garcia, pangulo ng National Confederation of Solo Parents (NCSP), pormal nang naghain ito ng reklamo sa tanggapan ni Postmaster Gen. Diomedio Villanueva laban kay Tirso Paglicawan Jr., NCSP co-founder at dating secretary-general ng nasabing NGO. Dahil dito, agad na inatasan ni Villanueva si Tony Gigante ng Investigation Division ng Philpost na imbestigahan ang nasabing reklamo. Base sa reklamo, ginamit umano ni Paglicawan, nakatalaga sa Postal Training Center sa Quezon City at isang Philip Baldo, dating chair ng NCSP special programs and projects ang NCSP sa pagsosolicit at ang pagpasok sa isang kasunduan para sa isang proyekto nang walang approval ng board ng NCSP. Nakipagkasundo umano si Paglicawan sa isa pang NGO upang sumali sa katatapos na Star Mall exhibit noong Setyembre kung saan naglagay pa ito ng stall. (Ulat ni Ellen Fernando)</body>
<link>http://www.philstar.com/Article.aspx?articleId=229127&amp;publicationSubCategoryId=92</link>
</article>
<article>
<title>Arroyo party kabado na kay FPJ</title>
<author>Ely Saludar</author>
<date>
<month>November</month>
<day>24</day>
<year>2003</year>
</date>
<body>Inamin kahapon ng Lakas-CMD administration party na kabado ito sa popularidad ni action king Fernando Poe Jr. na lumilinaw na maaaring makasagupa ni Pangulong Gloria Macapagal-Arroyo sa 2004 elections. Ito ang naging pahayag ni presidential adviser at Lakas spokesman Heherson Alvarez matapos na magkaroon ng linaw na kakandidato si FPJ sa eleksyon sa susunod na taon. Kaugnay ng eksklusibong panayam ng Philippine Star sa Da King, sinabi nito na hindi niya maaaring talikuran ang publiko at magbibingibingihan sa malakas na clamor sa pagkandidato nito sa halalang pangpanguluhan. Ayon naman kay Alvarez, matagal ng naghihintay ang Lakas-CMD sa urong-sulong na pahayag ng kampo ni FPJ sa plano nito sa pulitika. Aminado ang kalihim na kabado ang Lakas-CMD sa bagsik ng popularidad ni FPJ na maaaring magtakip sa tunay na usapin ng bayan tulad ng mga plataporma. Sinabi ni Alvarez na sa ngayon ay mabubuksan na rin ang paliwanagan at malaman ng publiko kung ano ang mga plataporma ni FPJ. &amp;quot;Nakaka-kaba rin ang ganyang matinee idol sapagkat kung minsan ay mediagenic ka ay pagkakaguluhan ka ng bata at matanda at hindi naririnig ang paliwanagan at ang nakikita lang ay ang pagka-popularidad ngunit nakikita natin na ang tungkulin ng presidente ay napakaselan at hindi dapat na daanin sa popularidad. Pero kung minsan ay ang popularidad ang nagtatakip sa sakit ng bayan,&amp;quot; paliwanag ni Alvarez. Natatakot si Alvarez na baka dagsain ang mga kampanya sa eleksyon ni FPJ dahil lamang sa entertainment at hindi para sa tunay na problema ng bansa. Samantala, nilinaw ni Alvarez na wala pang pinal na desisyon kung sino ang makakatambal ni Pangulong Arroyo sa 2004 election. (Ulat ni Ely Saludar)</body>
<link>http://www.philstar.com/Article.aspx?articleId=229135&amp;publicationSubCategoryId=92</link>
</article>
<article>
<title>Tsinoy aarmasan ng PNP</title>
<author>Joy Cantos at Ely Saludar</author>
<date>
<month>November</month>
<day>25</day>
<year>2003</year>
</date>
<body>Aarmasan ng Philippine National Police (PNP) ang mga negosyanteng Filipino-Chinese sa gitna na rin ng serye ng kidnap-for-ransom sa bansa na ang karaniwang target ay ang kanilang hanay. Ayon kay PNP Directorate for Police Community Relations Director Ricardo de Leon, pangunahing prayoridad ngayon ng PNP na ipatupad ang direktiba ni PNP Chief Gen. Hermogenes Ebdane Jr., kaugnay ng Presidential Decree No. 4 o ang pag-iisyu ng lisensiya para makapagdala ng baril ang mga negosyanteng Fil-Chinese kasunod na rin ng masaklap na sinapit ni Betti Chua Sy na walang awang pinaslang ng mga kidnappers matapos dukutin noong nakalipas na Linggo. Binigyang diin pa ni de Leon na hindi ang sunud-sunod na kidnapping incident ang nakakaalarma sa kasalukuyan kundi ang istilo ng mga kidnapper sa pagdukot at pagpatay sa kanilang mga biktima. Hindi na umano pinag-uusapan ang motibo sa pagdukot dahil malinaw na nasa panganib ang buhay ng mga Tsinoy ngayon. Kaugnay nito, hinamon ni Teresita Ang See, pangulo ng Citizens Action Against Crime (CAAC) ang mga kandidato sa 2004 elections na ibibigay ng Fil-Chinese community ang kanilang boto at suporta sa mga kandidatong natitiyak nilang mayroong ngipin at pusong bakal laban sa mga kidnap-for-ransom syndicates. Binigyang diin ni See na bagamat at non-partisan ang kanilang grupo ay malaking bagay kung mayroong mga kandidatong magbibigay ng prayoridad sa paglaban sa kidnapping sa bansa. Ayon pa kay See, ang buong hanay ng Filipino-Chinese community ay mayroong mga sariling napipiling mga kandidato para sa 2004 elections subalit hindi anya sila magdadalawang-isip na pumabor sa mga pulitiko na magmamalasakit sa kanilang hanay. Magugunita na nagbanta ang Fil-Chinese community na kapag hindi nalutas ng administrasyon ang kidnapping ay walang suporta na maaasahan si Pangulong Arroyo sa 2004. (Ulat nina Joy Cantos at Ely Saludar)</body>
<link>http://www.philstar.com/Article.aspx?articleId=229218&amp;publicationSubCategoryId=92</link>
</article>
<article>
<title>'Unseen hands' nasa likod ng sunud-sunod na krimen</title>
<author>Malou Rongalerios</author>
<date>
<month>November</month>
<day>25</day>
<year>2003</year>
</date>
<body>Nagbabala kahapon si Surigao del Norte Rep. Robert &amp;quot;Ace&amp;quot; Barbers sa posibilidad na mayroong mga nagsasabwatan sa sunud-sunod na karumal-dumal na mga krimen sa bansa bilang bahagi ng planong pagpapatalsik sa Arroyo government. Naniniwala si Barbers na may &amp;quot;hindi nakikitang kamay&amp;quot; na nagmamanipula sa sitwasyon upang magbuo ng isang masamang scenario ng anarkiya at kawalan ng tiwala sa gobyerno at mga pinaiiral na batas. &amp;quot;The upsurge of heinous crimes involving drug trafficking and kidnap-for-ransom is orchestrated precisely to undermine the political and economic stability of the country,&amp;quot; ani Barbers. Posible anyang gawa ng mga maimpluwensiyang pulitiko ang mga nangyayaring scenario sa kasalukuyan at nag-aabang lamang ang mga ito ng pagkakataon para maagaw ang gobyerno. Malaki rin aniya ang posibilidad na mismong mga drug lords at iba pang sindikatong kriminal ang nagsasagawa ng sunud-sunod na kidnapping sa Metro Manila upang ipahiya ang mga law enforcement agencies. Idinagdag ng solon na siguradong isa sa magiging propaganda ng ilang pulitiko ang pagresolba sa krimen. Kung mabibigo anya ang Arroyo government na resolbahin ang mga kasalukuyang krimen sa bansa ay siguradong babagsak lalo ang popularidad nito na sasamantalahin naman ng mga taong nasa likod ng sunud-sunod na heinous crimes. (Ulat ni Malou Rongalerios)</body>
<link>http://www.philstar.com/Article.aspx?articleId=229224&amp;publicationSubCategoryId=92</link>
</article>
<article>
<title>GMA pro-bitay na</title>
<author>Lilia Tolentino/Malou Rongalerios</author>
<date>
<month>November</month>
<day>25</day>
<year>2003</year>
</date>
<body>Umatras ang Malaca&amp;ntilde;ang sa paninindigan nitong panatilihin ang ban sa implementasyon ng parusang bitay. Inihayag ni Presidential Spokesman Ignacio Bunye na pabor na ngayon si Pangulong Arroyo na alisin ang ipinatutupad na moratorium sa death penalty para sa mga bibitaying sangkot sa pangingidnap at ipinagbabawal na gamot. &amp;quot;Noon pa man ay sinasabi na ng ating Pangulo na hindi naman niya isinasara ang kanyang pananaw sa pag-aalis ng moratorium sa death penalty kaya ipinagpapatuloy niya ang konsultasyon sa ibat ibang sektor lalo na sa mga miyembro ng Kongreso,&amp;quot; ani Bunye. Ipinatigil ng Pangulo ang pagbitay sa mga bilanggo na nasa &amp;quot;death row&amp;quot; dahil sa patuloy na pagtutol ng simbahang Katoliko at mga organisasyong pro-life. Sinabi ni Bunye na bagaman &amp;quot;pro-life ang karamihan sa ipinatutupad na patakaran ng Pangulo puwede naman niyang iutos ang pag-aalis ng moratorium sa bitay para masugpo ang tumataas na bilang ng heinous crimes. Nanawagan naman si Akbayan Rep. Loretta Ann Rosales kay Pangulong Arroyo na huwag magpa-pressure sa Fil-Chinese community at hindi aniya dapat gamitin blang &amp;quot;bargaining chip&amp;quot; ang nasabing batas para sa 2004 presidential elections. Hindi aniya ang Death Penalty Law ang solusyon sa lumalalang kaso ng kidnapping kundi ang pagpapatupad ng criminal justice system. (Ulat nina Lilia Tolentino/Malou Rongalerios)</body>
<link>http://www.philstar.com/Article.aspx?articleId=229235&amp;publicationSubCategoryId=92</link>
</article>
<article>
<title>Pacquiao kukunin sa '04 campaign ni GMA</title>
<author>Ely Saludar/Lilia Tolentino</author>
<date>
<month>November</month>
<day>25</day>
<year>2003</year>
</date>
<body>Inamin ng Malaca&amp;ntilde;ang na nakahanda itong kunin ang serbisyo at tulong ng boksingerong kampeon na si Manny Pacquiao sa kampanya ni Pangulong Arroyo sa 2004 presidential elections. Ayon kay Presidential Spokesman Ignacio Bunye, kung hindi makakasagabal sa mga aktibidad o laban ni Pacquiao ay kukunin nito ang tulong para sa kampanya ng Pangulo sa eleksiyon. Inihayag ni Pacquiao na handa siyang tumulong kay Pangulong Arroyo hindi lamang sa kandidatura nito kundi sinusuportahan nito maging ang isinusulong ng Pangulo na pambansang pagkakaisa at pagkakasundo. Kahapon ay pinagkalooban si Pacquiao ng isang Presidential Merit Medal, tsekeng nagkakahalaga ng P1 milyon at libreng bahay na nagkakahalaga ng mahigit sa P1 milyon sa isang seremonya ng parangal sa Malaca&amp;ntilde;ang na angkop sa isang bayani dahil sa karangalang ibinigay nito sa bansa ng talunin niya si Marco Antonio Barrera ng Mexico. Sa kanyang maikling talumpati, pinasalamatan ni Pacquiao ang Pangulo sa kanyang suporta gayundin ang sambayanang Pilipino. Ayon kay Pacquiao, walang bahid pulitika ang kanyang pagbisita sa Palasyo at ang tanging hinihingi niya sa taumbayan ay magkaroon ng pagmamahalan sa isat isa, pagkakaunawaan at iwasan na ang alitan. Bilang pasasalamat sa Pangulo, binigyan niya ito ng commemorative t-shirt, video tape ng kanyang laban kay Barrera at championship belt. (Ulat nina Ely Saludar/Lilia Tolentino)</body>
<link>http://www.philstar.com/Article.aspx?articleId=229238&amp;publicationSubCategoryId=92</link>
</article>
<article>
<title>Moratorium sa death penalty alisin - Barbers</title>
<author>Rudy Andal</author>
<date>
<month>November</month>
<day>25</day>
<year>2003</year>
</date>
<body>Nanawagan kahapon si Senator Robert Barbers para sa pag-aalis ng moratorium sa parusang kamatayan kaugnay ng lumalalang kalagayan ng krimen lalo na ang kidnapping. Naniniwala si Sen. Barbers, tagapangulo ng Senate committee on public order and illegal drugs, na kung ang estado na sinasaklaw ng batas ay nabigo o tumangging ipatupad ang hustisya at nagbibigay ng kaluwagan sa mga kriminal, ang tunay na kahulugan ng hustisya at batas ay nawawalang saysay. Sinabi ni Barbers na hanggang ang kaparusahan ay hindi sapat sa krimen, nanatiling mahina ang hustisya. Idinagdag pa ng Mindanao solon na hustisya at hindi humanity ang siyang dapat na maging batayan sa paghatol sa mararahas na kriminal at mamamatay-tao. (Ulat ni Rudy Andal)</body>
<link>http://www.philstar.com/Article.aspx?articleId=229247&amp;publicationSubCategoryId=92</link>
</article>
<article>
<title>Araw-araw na bitay ipatupad</title>
<author>Gemma Amargo</author>
<date>
<month>November</month>
<day>25</day>
<year>2003</year>
</date>
<body>Bilang isang paraan ng pagbitay sa lahat ng kriminal na nabigyan na ng pinal na hatol ng Mataas na Hukuman ng Department of Justice (DOJ), isusulong ng Bureau of Corrections (Bucor) ang putol-ari, putol-kamay, pugot-ulo at araw-araw na pagbitay naman sa mga convicted drug pushers at kidnappers. Sinabi ni Bucor director Dionisio Santiago na malaki ang kanyang paniniwala na isang banta pa rin ang parusang kamatayan laban sa mga kriminal at kaya nagiging mahina ang death penalty ay dahil sa pagkatigil ng pagpapataw dito bunga na rin ng pakikialam ng simbahang Katoliko. Hindi rin umano naniniwala si Santiago na hindi matatakot ang mga kriminal sa sandaling gawing araw-araw ang pagbitay sa mga ito kaya sigurado umanong titino ang mga gumagawa ng karumal-dumal na krimen. Bunsod nito kaya muling iginiit ni Justice Secretary Simeon Datumanong na dapat isulong ang parusang bitay upang mapigilan ang paglaganap ng krimen sa bansa sa pamamagitan ng pagputol sa kamay ng mga magnanakaw, putol-ari sa mga rapist at putol-ulo sa mga mamamatay-tao. Kapag ganito umano ang naging panuntunan ng gobyerno ay tiyak na titino ang mga tao. Samantala, binigyan diin naman ni Santiago na gusto pa rin niyang mauna sa listahan ng mga araw-araw na bibitayin ang mga drug pushers at mga kidnappers na salot sa lipunan. Inamin pa nito na hanggang sa ngayon ay nakakapag-operate pa rin ang mga drug pushers ng palihim sa loob ng New Bilibid Prisons (NBP) kaya mas mabuting bitayin na lamang ang mga ito kaysa buhayin pa dahil sa maging ang ilang paring Katoliko ay suya na rin umano sa paglaganap ng krimen at nagpahayag ng suporta para sa pagsusulong ng parusang kamatayan. (Ulat ni Gemma Amargo)</body>
<link>http://www.philstar.com/Article.aspx?articleId=229250&amp;publicationSubCategoryId=92</link>
</article>
<article>
<title>'Pag di nagkaisa,oposisyon di magtatagumpay sa 2004</title>
<author>Rudy Andal</author>
<date>
<month>November</month>
<day>25</day>
<year>2003</year>
</date>
<body>Nagbabala kahapon si Senator Aquilino Pimentel Jr. na ang pagkakawatak-watak ng oposisyon ay magiging daan upang hindi nito mapagtagumpayan ang presidential elections sa susunod na taon. Sinabi ni Sen. Pimentel ng PDP-Laban, dapat magkaisa ang United Opposition at maglagay ng isang kandidato na kanilang itatapat kay Pangulong Arroyo sa May 2004. Nakiusap din si Pimentel sa mga miyembro ng Laban ng Demokratikong Pilipino na sikaping magkaisa upang magkaroon ng tunay na United Opposition. Wika pa ng mambabatas, ang pagkabigo ng oposisyon na makapaglagay ng isang standard bearer ay magpapahina lamang sa tsansa ng oposisyon upang matalo si Pangulong Arroyo sa 2004 elections. (Ulat ni Rudy Andal)</body>
<link>http://www.philstar.com/Article.aspx?articleId=229253&amp;publicationSubCategoryId=92</link>
</article>
<article>
<title>Death convicts gagawing sundalo</title>
<author>Grace Dela Cruz</author>
<date>
<month>November</month>
<day>26</day>
<year>2003</year>
</date>
<body>&amp;quot;Isailalim sa military training at gawing sundalo ang mga presong nakahanay sa parusang bitay kung tuluyang ibabasura ang death penalty.&amp;quot; Ito ang ipinanukala ni Bureau of Corrections Director Dionisio Santiago matapos tutulan ni Presidente Gloria Macapagal-Arrroyo ang pag-alis sa moratorium sa bitay. Ayon kay Santiago, maaari nilang ipasailalim sa military trainings ang ibang inmates na nakapila sa bitay upang mapabagal ang paglobo ng bilang ng mga ito. Ang nasabing panukala ay isusumite ni Santiago sa tanggapan ng Pangulo at inihalimbawa nito ang katulad na sistema sa bansang Thailand na ginagawa na lamang sundalo ang mga nahatulan ng parusang bitay. Aniya, isinasailalim sa matinding pagsasanay o military training sa Thailand ang mga death convicts pagkatapos nito ay isasabak sa operasyon. Gayunman, niliwanag ni Santiago na hindi nila basta-basta isasangga sa anumang operation o palalabasin agad sa training camp ang mga death convicts bagkus ay patuloy na isasailalim ang mga ito sa rehabilitasyon at pagtutuunan din ang livelihood programs. Taliwas nito, sinabi ni Justice chief State Prosecutor Jovencito Zu&amp;ntilde;o na mas makabubuti pa rin na ipatupad ng pamahalaan ang death penalty sa pamamagitan ng lethal injection upang patuloy na maramdaman ang ngipin ng batas. Kung ihihinto aniya ang parusang bitay ay patuloy lamang na tataas ang bilang ng karumal-dumal na krimen sa bansa sanhi upang madagdagan ang mga death convicts. (Ulat ni Grace Dela Cruz)</body>
<link>http://www.philstar.com/Article.aspx?articleId=229344&amp;publicationSubCategoryId=92</link>
</article>
<article>
<title>Pondo ng gobyerno gagamitin sa eleksyon</title>
<author>Malou Rongalerios/Lilia Tolentino/Rudy Andal</author>
<date>
<month>November</month>
<day>26</day>
<year>2003</year>
</date>
<body>Ibinunyag kahapon ni Bayan Muna Rep. Satur Ocampo na isa sa mga dahilan kung bakit nagbitiw sa kanyang tungkulin si finance secretary Jose Isidro Camacho ay dahil ayaw nitong maging bahagi ng malawakang paglilipat ng pondo para gamitin sa eleksyon sa susunod na taon. Ayon kay Ocampo, personal niyang nakausap si Camacho sa isinagawang budget hearing na Mababang Kapulungan ng Kongreso at pinag-usapan nila ang posibilidad na magkaroon ng massive fund diversions dahil sa eleksyon. &amp;quot;The main reason why he quit his job is due to his frustration of becoming helpless against a situation which he would be compelled to allow inappropriate fund releases for government spending next year,&amp;quot; ani Ocampo. Nauna rito, nagpahayag na rin ang business sector na mas malaki ang ilalabas na salapi ng gobyerno sa 2004 na magiging dahilan upang lalong tumaas ang budget deficit ng bansa. Sinabi ni Ocampo na maaari ring magamit sa eleksyon ang $683 milyong ill-gotten wealth ng mga Marcoses na idineklara na ng Korte Suprema na pag-aari ng gobyerno. Samantala, si acting finance secretary Julita Amatong ang siyang ipinalit sa puwesto ni Pangulong Arroyo sa nagbitiw na si Camacho. Sa isang panayam, sinabi ng Pangulo na may mataas na pagpapahalaga kay Amatong ang pandaigdig na komunidad kaya siya ang hinirang na pansamantalang kapalit ni Camacho. Si Amatong din ang inirekomenda ni Camacho na pumalit sa kanya bilang kalihim ng nasabing kagawaran. Inaasahan ng Pangulo na si Amatong ang magpapababa ng budget deficit, magpapasigla sa stock market at magpapatatag sa palitan ng piso laban sa dolyar. Hiniling naman ni senator Tessie Aquino-Oreta kay Amatong na ibasura nito ang ginawang mga pag-utang ni Camacho bagkus ay tutukan ang maayos na pangongolekta ng buwis. Hindi dapat aniyang tularan ni Amatong ang walang pakundangang pag-utang ni Camacho na naging dahilan upang lumobo ang budget deficit ng Pilipinas. Hindi naging magandang ehemplo aniya ang walang pakundangang pag-utang na siyang nagpalubog lalo sa ekonomiya dahil 1/3 ng pondo ng bansa ay nakalaan na lamang sa pagbabayad ng utang. (Ulat nina Malou Rongalerios/Lilia Tolentino/Rudy Andal)</body>
<link>http://www.philstar.com/Article.aspx?articleId=229355&amp;publicationSubCategoryId=92</link>
</article>
<article>
<title>Checkpoint sagot sa death penalty - GMA</title>
<author>Lilia Tolentino</author>
<date>
<month>November</month>
<day>26</day>
<year>2003</year>
</date>
<body>&amp;quot;Checkpoint sa buong bansa at hindi death penalty ang solusyon sa kriminalidad.&amp;quot; Ito ang inihayag kahapon ni Pangulong Gloria Macapagal-Arroyo hinggil sa kahilingan ng ibat ibang sektor na ibalik at ipatupad ang parusang bitay sa mga nasa death row. Ayon sa Pangulo, sa halip na ibalik ang parusang bitay ay dapat na ipatupad ang mahigpit na pagbabantay ng kapulisan sa lansangan. Inatasan ng Pangulo sina kidnapping czar Angelo Reyes at Interior and Local Government secretary Jose Lina na magtalaga ng mga tauhan upang magmanman sa labas at magsagawa ng checkpoint. Masusing pinapamonitor ng Pangulo ang mga personalidad na may kahina-hinalang kilos lalo na sa mga tinted na sasakyan at ang pagtatalaga ng pulis sa mga outpost. Sinabi ng Pangulo habang nasa Dumaguete City kahapon, mas pinapaboran niya ang pagpapalakas ng mga institusyong nagpapatupad ng batas laban sa kriminalidad para sa epektibong pagsugpo ng kidnapping, robbery hold-up at ibang karumal-dumal na krimen. Ang pagpapataw aniya ng parusang bitay ay makapagpapagaan sa emosyon, pansamantalang seguridad at mas epektibo aniyang solusyon ay ipatupad nang husto ang sistema ng katarungan laban sa mga kriminal. Iniutos ng Pangulo kay PNP chief Dir. Gen. Hermogenes Ebdane ang pagsibak sa puwesto ng mga police station commanders at district directors na may tatlong sunud-sunod na krimeng karumal-dumal sa kanilang hurisdiksyon. Sa direktiba ng Pangulo kay Ebdane, kailangan aniya na mahigpit na ipatupad ang command responsibility sa serye ng krimen lalo na ang kidnapping at bank robbery. &amp;quot;I shall enforce command responsibility strictly and consistently and will not accept flimsy excuses,&amp;quot; anang Pangulo. (Ulat nina Lilia Tolentino)</body>
<link>http://www.philstar.com/Article.aspx?articleId=229364&amp;publicationSubCategoryId=92</link>
</article>
<article>
<title>Destabilization vs GMA umalingasaw</title>
<author>Joy Cantos</author>
<date>
<month>November</month>
<day>26</day>
<year>2003</year>
</date>
<body>Muli na namang umalingasaw ang panibagong destabilisasyon laban sa gobyerno ni Pangulong Arroyo na tinawag na &amp;quot;December coup&amp;quot; na umanoy ilulunsad ng isa na namang grupo ng mga junior officers ng Armed Forces of the Philippines (AFP). Dalawang pahinang manifesto ang kumalat kahapon mula sa isang grupo na nagpakilalang Patriotic Soldiers of the AFP (PSAFP) na pirmado ng isang nagpakilalang tagapangulo nito na may codename na 1st Lt. Andres Maypag-asa. &amp;quot;GMA failed us. The betrayal made by the present administration to our brothers-in-arms will never be forgotten. More than three months have elapsed since the Oakwood protest but still reforms were not made and the terms of agreement are still blatantly violated,&amp;quot; anang PSAFP na nagsabi pang lalabanan nila ang talamak na korapsiyon at katiwalian sa pamahalaan. Tinukoy ng dismayadong grupo sa kanilang manifesto ang misteryosong pagkamatay ng isa nilang kasamahang si 1st Lt. Jeremy Gay-ya na nakadestino sa isang himpilan ng militar sa Camarines Sur noong nakalipas na buwan. Hinihinalang pinatahimik si Gay-ya ng mga &amp;quot;Ghost CAFGUs&amp;quot; ng kanilang battalion commander. Kinumpirma ni Lt. Col. Daniel Lucero, hepe ng AFP-Public Information Office na totoong may nasawing sundalong Gay-ya na umanoy nahulog sa bangin sa kainitan na rin ng operasyon laban sa mga rebeldeng New Peoples Army sa Camarines Sur nitong nakalipas na buwan ngunit nilinaw nito na walang foul play sa pagkasawi ng nasabing sundalo. Naniniwala si Lucero na propaganda lamang ang pagpapakalat ng manifesto at minaliit pa niya ang kakayahan ng nasabing grupo na maglunsad ng kudeta. (Ulat ni Joy Cantos)</body>
<link>http://www.philstar.com/Article.aspx?articleId=229369&amp;publicationSubCategoryId=92</link>
</article>
<article>
<title>Barbers running mate ni Arroyo?</title>
<author>Rudy Andal</author>
<date>
<month>November</month>
<day>26</day>
<year>2003</year>
</date>
<body>Nakatakdang magdeklara ngayong umaga si senator Robert Barbers ng kanyang plano para sa 2004 elections matapos siyang iendorso ng nakararaming miyembro ng Lakas-Christian Muslim Democrats (CMD) na maging runningmate ni Pangulong Arroyo. Gaganapin ang kanyang deklarasyon ngayong umaga na inaasahang dadaluhan ng mga kongresistang nagkakaisang nag-endorso sa kanya na maging vice-presidential candidate ng Lakas-CMD. &amp;quot;Puwedeng magdeklara akong vice-president, senator o baka magdeklara akong hindi na tatakbo sa anumang posisyon,&amp;quot; wika ni Barbers. (Ulat ni Rudy Andal)</body>
<link>http://www.philstar.com/Article.aspx?articleId=229375&amp;publicationSubCategoryId=92</link>
</article>
<article>
<title>Abogado ni Erap sinibak ng SC</title>
<author>Grace Amargo-dela Cruz</author>
<date>
<month>November</month>
<day>26</day>
<year>2003</year>
</date>
<body>Dahil sa umanoy sobrang pang-iinsulto sa Supreme Court (SC), sinibak ang abogado ni dating Pangulong Joseph Estrada na si Atty. Allan Paguia. Sa 11-pahinang per curiam decision na ipinalabas ng SC, sinabi nito na si Atty. Paguia ay isasailalim sa indefinite suspension dahil sa makailang ulit nang nagpakita ng pang-iinsulto at kawalan ng respeto sa Mataas na Hukuman. Malinaw din na nilabag ni Paguia ang Rule 13.02 ng Code of Professional Responsibility dahil sa patuloy nitong pagbibigay ng public statement hinggil sa isang kaso na dinidinig pa lamang. Pinahihinto si Paguia na makapagturo ng law course sa anumang law schools at sa anumang uri ng practice of law. (Ulat ni Grace Amargo-dela Cruz)</body>
<link>http://www.philstar.com/Article.aspx?articleId=229379&amp;publicationSubCategoryId=92</link>
</article>
<article>
<title>GMA-Drilon team, binubuo</title>
<author>Rudy Andal</author>
<date>
<month>November</month>
<day>27</day>
<year>2003</year>
</date>
<body>Kasalukuyang tinatrabaho ng ilang kilalang kasapi ng partido Lakas at Liberal Party (LP) ang pagbuo ng tambalan nina Pangulong Arroyo at Senate President Franklin Drilon para sa 2004 presidential race. Inihayag kahapon ng isang mataas na lider ng LP na suportado ng buong kasapian ng kanilang partido ang panukalang gawing running mate ni GMA si Drilon na manunumpa naman bukas bilang bagong kasapi at chairman ng LP. Matatandaang tumiwalag si Drilon sa LDP noong 2001 sa panahon ng impeachment trial ni Estrada at nanatili siyang independent mula noon. &amp;quot;Nagsama-sama ang mga grupong progresibo sa loob ng ilang partido pulitikal at non-government organizations at maging sa civic at business groups upang isulong ang tambalang GMA-Drilon para sa 2004 presidential race,&amp;quot; pahayag ng isang mataas na opisyal ng LP na ayaw munang magpabanggit ng pangalan. Sinabi nito na kasalukuyang pinag-uusapan ng pamunuan ng Lakas at LP ang posibleng team-up nina Pres. Gloria at Drilon upang wakasan na ang espekulasyon hinggil sa magiging running mate ni GMA. Naunang lumutang ang pangalan ni Sen. Noli de Castro bilang ka-tandem ni GMA pero agad itong winaksi ng senador na isa ring broadcaster kung kaya nakasilip ng pagkakataon ang mga lider ng LP na ipasok ang pangalan ni Drilon na sinasabi nilang higit na magbibigay ng malaking tiyansa sa panalo ni GMA. Pinaniniwalaan ng Lakas at LP na mahihirapang tibagin ng oposisyon ang GMA-Drilon tandem dahil nagtataglay ito ng tinatawag nilang balanseng puwersa sa hilaga at timog na bahagi ng bansa. &amp;quot;Puntirya ngayon ng shortlist para sa bise presidente ng Lakas at LP ang pagselyo sa pagtakbo ni Drilon bilang ka-tandem ni GMA,&amp;quot; pahayag naman ng isang mataas na opisyal sa Malaca&amp;ntilde;ang. Matatandaan na nanatiling kaanib ng Peoples Power Coalition ang LP samantalang nagkalasan naman ang maliliit na grupong pulitikal tulad ng Reporma, Aksiyon Demokratiko at Promdi upang isulong ang ambisyon ni dating DepEd Secretary Raul Roco na maging pangulo ng bansa sa 2004. (Ulat ni Rudy Andal)</body>
<link>http://www.philstar.com/Article.aspx?articleId=229455&amp;publicationSubCategoryId=92</link>
</article>
<article>
<title>FPJ nagdeklara nang tatakbo sa Pres. sa 2004</title>
<author>Ellen Fernando,Rudy Andal at Danilo Garcia</author>
<date>
<month>November</month>
<day>27</day>
<year>2003</year>
</date>
<body>Nagdeklara na kahapon ng kanyang intensiyong tumakbo sa pagka-pangulo ng bansa sa 2004 elections ang action king na si Fernando Poe Jr. Sa ginanap na pulong balitaan sa Manila Hotel, sinabi ni FPJ na handa na siyang sumabak sa pulitika at hindi niya maaaring talikuran ang kahilingan ng publiko na siya ay tumakbo bilang presidente ng bansa. Sinabi ni da king na itinaon niya ang kanyang deklarasyon sa Ramadan bilang pagbibigay-pugay sa mga kapatid na Muslim na matagal nang panahon na sumusuporta sa kanya. &amp;quot;Sa buhay ng isang tao, dumarating ang araw na siyay magdedesisyon at ito ang araw na iyon, ako ay lalahok sa eleksiyong pampangulo,&amp;quot; ang aktuwal na pahayag ni FPJ. Sinabi ni FPJ na walang kinalaman ang matalik niyang kaibigan na si dating Pangulong Estrada sa kanyang naging desisyon na pumalaot sa pulitika. Aniya, tanging ang kahilingan ng sambayanan na patuloy na naghihirap at may malaking tiwala sa kanya ang nag-udyok dito upang tumakbo. Sinabi ni FPJ na sa ngayon ay wala siyang kinakaanibang partido at kasalukuyan siyang independent subalit ipinapaubaya pa rin niya sa mga opisyales ng Laban ng Demokratikong Pilipino (LDP) ang pagpili kung sino sa kanila ni Senador Panfilo Lacson at iba pang posibleng kandidato ang maging standard bearer ng partido. Handa rin siyang sumailalim sa selection process ng United Opposition at nakatakda rin siyang sumama sa regional consultations nito na gaganapin bukas sa Legaspi City. Isa sa mga plataporma ng action king ay ang pagtutok sa peace and order upang mapababa ang kriminalidad at pagpapaunlad ng ekonomiya na magpapabago sa matinding kahirapan. Positibo si FPJ na siya lamang ang makapagbibigay solusyon sa watak-watak na sistema ng pulitika sa bansa at ibabalik ang paggalang ng mamamayan sa batas. Iginiit nito na hindi niya pinoproblema ang kawalan ng karanasan sa pulitika dahil sa may managerial experience naman siya dagdag pa ang pagkuha sa mga matatapat na mga advisers. Tinukoy rin ni FPJ na wala pa siyang plano sa pagbibigay ng patawad o clemency sa kanyang kaibigang si Estrada dahil hindi pa naman siya pangulo ng bansa. Ayaw rin nitong tuligsain si Pangulong Arroyo at Sen. Lacson dahil ayaw nitong magkaroon ng kaaway sa pulitika at nais umano niya na magkatulungan para sa bansa. Hanggang sa pagdedeklara ni FPJ ng kanyang kandidatura ay sinamahan siya ng kanyang maybahay na isa ring beteranang aktres na si Susan Roces. Sinabi ni Ms. Roces na suportado niya at laging susuportahan ang mga desisyon ng kanyang asawa maging ang kagustuhan nitong maglingkod sa bayan. Sinamahan ni Sen. Tito Sotto si FPJ sa kanyang pormal na deklarasyon. Inaasahan na sa darating na Disyembre 15 ay isa si FPJ sa maghahain ng kanyang kandidatura sa Comelec. Hindi pa ibinigay ni FPJ ang kanyang magiging running mate. (Ulat nina Ellen Fernando,Rudy Andal at Danilo Garcia)</body>
<link>http://www.philstar.com/Article.aspx?articleId=229466&amp;publicationSubCategoryId=92</link>
</article>
<article>
<title>Sen. Barbers sasabak din sa VP race</title>
<author>Rudy Andal</author>
<date>
<month>November</month>
<day>27</day>
<year>2003</year>
</date>
<body>Pormal na ring nagdeklara kahapon si Sen. Robert Barbers ng kanyang kahandaang tumakbo bilang vice-president sa ilalim ng Lakas-Christian Muslim Democrats (CMD) upang maging running mate ni Pangulong Arroyo sa 2004 elections. Sa kanyang talumpati sa ginawang pagdedeklara na ginanap sa Westin Philippine Plaza, sinabi ni Sen. Barbers, tagapangulo ng senate commitee on public order and illegal drugs na nagpasya siyang lumahok sa vice presidential race dahil sa paglala ng krimen at ang patuloy na banta ng paglaganap ng illegal na droga at terorismo sa bansa. Naniniwala si Barbers na sakaling siya ang maging bise presidente ni Pangulong Arroyo ay sabay nilang maisusulong ang kampanya ng pamahalaan laban sa terorismo, bawal na droga at kriminalidad. Bukod dito, wika pa ng senador, magandang tambalan ang GMA-Barbers dahil nagmula sa Luzon ang Pangulo habang siya naman ay mula sa Mindanao. Aniya, ang krimen, droga at terorismo ay tulad ng isang sakit na kanser na hindi lamang pumapatay sa katawan ng tao kundi sa buong lipunan. Idinagdag pa ni Barbers, ang kanyang malawak na kaalaman at karanasan bilang pulis ang siyang kailangan ni GMA upang lalong paigtingin ang giyera ng gobyerno laban sa kriminalidad. Ipinaliwanag pa ng mambabatas, sakaling hindi siya ang mapiling running mate ni GMA sa darating na 2004 elections ay igagalang niya ito at handa na lamang siyang tumakbong muli bilang senador. Buong suporta naman ang ipinakita ng isang grupo ng mambabatas sa pagdeklara ni Barbers. Anila, ang subok na track record ng pamamahala ay mas mabigat na batayan kaysa popularidad. (Ulat ni Rudy Andal)</body>
<link>http://www.philstar.com/Article.aspx?articleId=229472&amp;publicationSubCategoryId=92</link>
</article>
<article>
<title>Pagtakbo ni FPJ tuluyang wawasak sa oposisyon</title>
<author>Malou Rongalerios</author>
<date>
<month>November</month>
<day>27</day>
<year>2003</year>
</date>
<body>Inamin kahapon ni House Assistant Minority Leader Gilbert Remulla na &amp;quot;disaster&amp;quot; ang hatid sa oposisyon nang pagtakbo ni action king Fernando Poe Jr. sa presidential elections sa susunod na taon. Ayon kay Remulla, mas makakasiguro ngayon ng panalo ang administrasyon dahil mahahati kina Sen. Panfilo Lacson at FPJ ang boto para sa oposisyon. Posible anyang ang mga taong nagtulak na tumakbo si Poe ay bahagi ng planong hatiin ang oposisyon. Mas makakatulong anya sa oposisyon kung mabubuo ang tambalang Lacson at FPJ sa halip na magbanggaan ang dalawa. Hindi na aniya dapat manalo si Pangulong Arroyo dahil mangangahulugan ito na muli siyang manunungkulan sa loob ng anim na taon. Ang tanging panlaban lamang ni FPJ ay ang kanyang popularidad na posibleng biglang bumagsak dahil magiging target na ito ngayon ng mga black propaganda ng administrasyon. Inihalimbawa ni Remulla ang nangyari kay Lacson na dalawang taon na aniyang nagiging target ng black propaganda at naging biktima ng political persecution. Hindi aniya malayong mangyari din kay FPJ ang naranasan ni Lacson matapos itong magdeklara na tatakbo sa pres'l election sa 2004. (Ulat ni Malou Rongalerios)</body>
<link>http://www.philstar.com/Article.aspx?articleId=229479&amp;publicationSubCategoryId=92</link>
</article>
<article>
<title>Ping di aatras kay FPJ</title>
<author>Rudy Andal</author>
<date>
<month>November</month>
<day>27</day>
<year>2003</year>
</date>
<body>Iginiit kahapon ni Sen. Panfilo Lacson na kahit determinado si action king Fernando Poe Jr. na tumakbo bilang presidente sa darating na eleksiyon ay hindi magbabago ang kanyang desisyon na kumandidato sa 2004 elections. Sinabi ni Sen. Lacson, upang ipakita na hindi siya apektado ng ginawang paghahayag ni FPJ ng kanyang availability na kumandidatong pangulo sa ilalim ng United Opposition ay magsusumite siya ng kanyang certificate of candidacy sa Disyembre 15, ang first day ng filing ng candidacy. Ayon kay Lacson, hindi naman awtomatikong standard bearer ng United Opposition si FPJ kahit nagpahayag na ito ng kanyang kandidatura dahil sasailalim siya sa selection process. Aniya, halata naman na pabor sina LDP president at Sen. Edgardo Angara at Senate Minority Leader Vicente Sotto kay FPJ kaya sakaling hindi katanggap-tanggap ang magiging resulta ng selection process ay tatakbo pa rin siyang presidente. (Ulat ni Rudy Andal)</body>
<link>http://www.philstar.com/Article.aspx?articleId=229484&amp;publicationSubCategoryId=92</link>
</article>
<article>
<title>Sen.Biazon kumalas sa LDP</title>
<author>Rudy Andal</author>
<date>
<month>November</month>
<day>28</day>
<year>2003</year>
</date>
<body>Kumalas kahapon sa Laban ng Demokratikong Pilipino (LDP) si Sen. Rodolfo Biazon dahil sa nagaganap na krisis sa loob ng partido. Sinabi ni Sen. Biazon, naghain na siya ng indefinite leave kay LDP president Sen. Edgardo Angara dahil sa pagkadismaya nito sa nagaganap na krisis sa kanilang grupo. Ang tinutukoy ng mambabatas na krisis sa LDP ay ang posibleng pagkakaroon ng dalawang presidential candidate sa katauhan nina Sen. Panfilo Lacson at action king Fernando Poe Jr. Magugunita na nagpahayag ng kanyang kandidatura sa pagka-presidente si FPJ kamakalawa sa Manila Hotel habang desidido naman si Sen. Lacson na ituloy ang kanyang presidential ambition kapag hindi napiling standard bearer ng LDP. Wika pa ni Biazon, magbabalik lamang siya sa LDP kung ang tatakbong presidente sa ilalim ng kanilang partido ay si Sen. Angara o businessman Danding Cojuangco. Ipinaliwanag pa ng mambabatas, nakahanda naman siyang maging guest candidate sa ibang partido kung ang kanyang isinusulong na limang advocacy ay nakapaloob sa plataporma nito. &amp;quot;I am unhappy with the situation within the LDP, the situation of confusion in the party,&amp;quot; wika ni Biazon. (Ulat ni Rudy Andal)</body>
<link>http://www.philstar.com/Article.aspx?articleId=229588&amp;publicationSubCategoryId=92</link>
</article>
<article>
<title>Ping, FPJ paghaharapin ng oposisyon</title>
<author>Malou Rongalerios</author>
<date>
<month>November</month>
<day>28</day>
<year>2003</year>
</date>
<body>Upang muling mabuo ang nawasak na oposisyon, pipilitin ng United Opposition na magharap sa isang one-on-one meeting sina Sen. Panfilo Lacson at action king Fernando Poe Jr. para resolbahin ng mga ito ang suliranin kaugnay sa usapin ng magiging standard bearer ng partido. Ayon kay Maguindanao Rep. Didagen Dilangalen, nag-uusap na ang partidong Laban ng Demokratikong Pilipino (LDP) kaugnay sa nasabing isyu upang maplantsa ang gusot sa pagpili ng gagawing kandidato ng oposisyon sa pagkapangulo sa darating na eleksiyon. Inamin ni Dilangalen na sa sandaling hindi maayos ang gusot na ito, malaking puntos rin ang mawawala sa oposisyon. Sinabi naman ni House Minority Floorleader Carlos Padilla na igigiit ng liderato ng oposisyon sa mababang kapulungan ng Kongreso ang Ping-Da King tandem. Naniniwala si Padilla na mas makakasiguro ng panalo ang oposisyon kung mabubuo ang tambalang Ping at FPJ. (Ulat ni Malou Rongalerios)</body>
<link>http://www.philstar.com/Article.aspx?articleId=229599&amp;publicationSubCategoryId=92</link>
</article>
<article>
<title>GNP at GDP alam ba ni Da King?</title>
<author>Malou Rongalerios</author>
<date>
<month>November</month>
<day>28</day>
<year>2003</year>
</date>
<body>Naniniwala si House Deputy Speaker for Visayas Raul Gonzalez (Iloilo) na walang &amp;quot;mental competence&amp;quot; si Fernando Poe Jr. pagdating sa pamamahala ng bansa at posibleng hindi nito alam ang pagkakaiba ng Gross Domestic Product (GDP) sa Gross National Product (GNP) at iba pang economic terms. Ayon kay Rep. Gonzalez, hindi sapat ang popularidad ni FPJ para kumandidato at dapat nitong isaalang-alang ang kanyang kakayahang pamunuan ang bansa. Isa aniyang insulto sa intelihensiya ng sambayanang Pilipino ang pagkandidato ni FPJ. Ayon kay Gonzalez, mananalangin siya sa Panginoon na iligtas ang Pilipinas sa magiging kalagayan nito kung sakaling manalo at maluklok sa puwesto ang hari ng pelikulang Pilipino. Nangangamba ito na gagamitin lamang si FPJ ng ilang pulitiko dahil sa kanyang kasikatan. Sigurado rin ang solon na napilitan lamang si FPJ na kumandidato at nahimok lang ito ng mga taong siguradopng manggagamit sa kanya sakaling manalo bilang pangulo ng bansa. (Ulat ni Malou Rongalerios)</body>
<link>http://www.philstar.com/Article.aspx?articleId=229605&amp;publicationSubCategoryId=92</link>
</article>
<article>
<title>FPJ pumangalawa kay Roco sa survey</title>
<author>Lilia Tolentino/Edwin Balasa</author>
<date>
<month>November</month>
<day>28</day>
<year>2003</year>
</date>
<body>Pinatunayan ng isang survey kahapon na may malaking tiyansang maging pangulo si Fenando Poe Jr. matapos na pumangalawa ito sa katatapos na survey ng Pulse Asia. Ayon sa November 2003 Ulat sa Bayan ng Pulse Asia, lumalabas na kung ngayon gaganapin ang eleksiyon, si dating senador at Education secretary Raul Roco ang mananalo. Sumunod sa kanya si Poe at nasa ikatlong puwesto si Pangulong Arroyo. Isinagawa ang survey mula Nov. 4 -17 halos isang linggo bago lantarang nagdeklara si Poe na tatakbo sa pagka-pangulo sa May 2004. Tatlong scenario ang iniharap ng Pulse Asia sa mga respondents at sa lahat ng mga ito si Roco ang nangunguna. Sa unang scenario, si Roco ay nakapagtala ng 40% boto sa buong bansa, pangalawa si Pangulong Arroyo, 33% at pangatlo si Sen. Panfilo Lacson sa 23%. Si Roco pa rin ang may pinakamataas na botong 51% sa NCR, pangalawa si Lacson, 26% at 17% kay Arroyo. Sa ikalawang scenario, si Roco ay nakakuha ng 35%, FPJ, 34%, at Arroyo, 29%. Sa ikatlong scenario, nanguna pa rin si Roco 30%, sumunod si FPJ, 28% Arroyo, 28% at Lacson 12%. Ayon sa Pulse Asia, magiging mahigpitan ang labanan nina Roco at FPJ. Karamihan ng mga pumili kay Roco ay taga-Metro Manila at may matataas na antas sa buhay, samantalang malakas naman sa Visayas si Arroyo. Si Arroyo ay nakakuha ng pinakamaraming suporta sa Mindanao nang ilaban ito kina Roco at Lacson lamang. Subalit nang isama sa scenario si Poe, mas pabor ang mga taga-Mindanao sa aktor. (Ulat nina Lilia Tolentino/Edwin Balasa)</body>
<link>http://www.philstar.com/Article.aspx?articleId=229613&amp;publicationSubCategoryId=92</link>
</article>
<article>
<title>Moratorium sa death penalty giit alisin</title>
<author></author>
<date>
<month>November</month>
<day>28</day>
<year>2003</year>
</date>
<body>Kailangang pakinggan ng gobyeno, laluna ni Pangulong Arroyo ang &amp;quot;clamor&amp;quot; o kagustuhan ng higit na malaking bilang ng mamamayang Pilipino na alisin na ang moratorium sa death penalty. Ang pahayag ay ginawa kahapon ni Jamby Abad Santos Madrigal, spokesperson ng Kontra-Pulitika Movement (KPM), bilang reaksiyon sa paninindigan ni GMA na ito ay suspindihin nang walang taning na panahon. &amp;quot;Ang death penalty ay dapat na ipatupad laluna sa mga heinous crimes, gaya ng drug trafficking, murder at kidnap-for-ransom na nagresulta pa sa kamatayan ng biktima,&amp;quot; sabi ni Madrigal. Ani Madrigal, apo ng bayaning si SC Chief Justice Jose Abad Santos, may umiiral na batas tungkol sa parusang kamatayan na ang layunin ay makatulong sa pagkontrol o pagsugpo sa krimen. Ang moratorium o pansamantalang pagsuspinde sa parusang kamatayan ay inutos ng Pangulo bilang pagbibigay sa kahilingan ng simbahang Katoliko nang siyay maupo bilang pangulo noong 2001. &amp;quot;Isang major deterrent sa krimen ang death penalty laban sa mga taong nakagawa ng heinous crimes salungat sa paniniwala ng ilang tao na ito ay hindi makakatulong sa pagsugpo sa mga krimen,&amp;quot; sabi pa ni Madrigal.</body>
<link>http://www.philstar.com/Article.aspx?articleId=229618&amp;publicationSubCategoryId=92</link>
</article>
<article>
<title>Gun ban ipatutupad</title>
<author>Joy Cantos</author>
<date>
<month>November</month>
<day>28</day>
<year>2003</year>
</date>
<body>Umpisa sa Disyembre 15 ay ipatutupad na ng Philippine National Police (PNP) ang gun ban sa buong bansa kaugnay ng nalalapit na election period ng Comelec. Itoy bunsod ng umiinit na isyu ng pulitika sa bansa matapos na magdeklara na rin ng kanyang ambisyong tumakbo sa pampanguluhan si action king Fernando Poe Jr. Ayon kay PNP-Deputy Directorate for Police Community Relations Director Ricardo de Leon, kapag ipinatupad ang gun ban ay mapapawalang bisa ang lahat ng mga inisyung Permit to Carry Firearms Outside Residence (PTCFOR) na ipinalabas ng Office of the Chief PNP Secretariat. Ayon kay de Leon, para makapagdala ng armas ay kailangang kumuha muna ang sinuman ng exemption sa Comelec na iniisyu lamang kapag may mga pagbabanta sa kanilang buhay. Iginiit ni de Leon na hindi rin &amp;quot;exempted&amp;quot; sa pagdadala ng baril ang mga kagawad ng pulisya at maging ang mga sundalo maliban na lamang kung nasa duty ang mga ito at deputado ng naturang komisyon. Kinakailangan ring magsumite ang bawat unit ng PNP masterlist nito sa Comelec para sa mga itatalagang deputado ng nasabing komisyon mula sa kanilang hanay. Ang gun ban ay tatagal hanggang Hunyo 2004 kapag naideklara na ang mga nagwaging kandidato. (Ulat ni Joy Cantos)</body>
<link>http://www.philstar.com/Article.aspx?articleId=229625&amp;publicationSubCategoryId=92</link>
</article>
<article>
<title>Danding susuporta kay GMA</title>
<author>Malou Rongalerios</author>
<date>
<month>November</month>
<day>29</day>
<year>2003</year>
</date>
<body>Si Pangulong Arroyo at hindi si action king Fernando Poe Jr. ang susuportahan ni business tycoon Danding Cojuangco sa 2004 presidential election. Ito ang inihayag kahapon ni Congressman Jacinto Paras para pasinungalingan ang tinuran ni Rep. Imee Marcos na susuporta si Cojuangco sa kandidatura ni FPJ. Sa isang panayam, sinabi ni Rep. Paras, isang lider ng Nationalist Peoples Coalition at pinagkakatiwalaan ni Cojuangco sa mga usaping pulitika na umiral ang pagiging negosyante ni Danding kung kaya susuporta ito kay Pangulong Arroyo. Ayon kay Paras, dahil sa positive effect ng administrasyon ni Pres. Gloria sa ekonomiya, naniniwala ang negosyante na dapat ipagpatuloy ng Pangulo ang kanyang ginagawa para sa bansa. Nanawagan din si Paras sa kanyang mga kasamahan sa partido na sumuporta na kay Pangulong Arroyo. Ayon kay Paras, winika ni Cojuangco na oras na upang magkaisa ang lahat at isulong ang ekonomiya at hindi ang mga personal na ambisyon. &amp;quot;Ang pagdadala ng bansa ay hindi dapat isapalaran sa mga walang ekspiriyensa. Hindi dapat isugal ang future ng ating bayan,&amp;quot; wika nito. Kamakailan ay lumabas ang latest Pulse Asia survey na nagresulta sa pagiging number one ni President Arroyo sa popularity rating na sinundan ni Fernando Poe Jr. at ikatlo naman si dating senador Raul Roco. Sa naturang survey na nilahukan ng 1,200 respondents, si President Arroyo ang nangunguna kung ang tatakbo sa pagka-pangulo ay walong kandidato. Sa survey questionnaire ng Pulse Asia na ginawa noong Nob. 4-17, 2003, itinanong ng survey firm na kung ang mga kandidato sa pagka-pangulo ay sina Pangulong Arroyo, Sen. Noli de Castro, Roco, Poe, Sen. Panfilo Lacson, Cojuangco, SC Chief Justice Hilario Davide at Sen. Aquilino Pimentel Jr. sino ang kanilang iboboto. Ayon naman kay Sen. Mike Defensor, ang mataas na rating ng Pangulo sa survey ay nagpapakita na unti-unti nang nararamdaman at naiintindihan ng taumbayan ang magandang epekto ng mga programa at proyekto ng Pangulo sa buong bansa. (Ulat ni Malou Rongalerios)</body>
<link>http://www.philstar.com/Article.aspx?articleId=229708&amp;publicationSubCategoryId=92</link>
</article>
<article>
<title>Popularidad ni FPJ mas aangat habang nilalait</title>
<author>Rudy Andal</author>
<date>
<month>November</month>
<day>29</day>
<year>2003</year>
</date>
<body>Inihayag kahapon ni Senate Minority Leader Vicente Sotto III na ang ginagawang paninira at panlalait ng ilang grupo kay Fernando Poe Jr. ay lalo lamang nakakatulong sa kanyang popularidad sa masa. Sinabi ni Sen. Sotto, ang mga paninira kay FPJ ay hindi nakakasira sa kanyang pagkatao dahil mga lumang isyu na ito na naglabasan na noon pero muling binubuhay ng ilang grupo sa paniwalang masisira nila ang action king sa kandidatura nito. &amp;quot;Ang world record sa pag-inom ay 36 hours lamang pero ang ginagawang paninira kay FPJ ay kung uminom daw ito ay 4 na araw pero ang nakakapagtaka ay bakit hindi siya nasama sa world record,&amp;quot; giit ni Sotto. Anya, ang mga black propaganda na ito laban kay FPJ ay itinuturing na lamang ng action king na bitamina na lalong nagpapalakas sa kanya. Ayon pa sa minority leader, lalo lamang nagiging underdog si FPJ sa ginagawang paninira sa kanyang pagkatao at lalo lamang naaawa ang masa sa action king dahil sa nilalait na ang pagkatao nito. Sa kabila nito, wala namang balak si FPJ na gumanti ng black propaganda dahil ang paniniwala nito ay tatakbo siyang pangulo sa 2004 elections para sa taumbayan at wala siyang itinuring na kaaway maging ito man ay magiging kalaban niya sa presidential race. Nakatakdang magtayo ng isang media bureau ang kampo ni FPJ upang salagin ang mga negatibong alegasyon na ibinabato dito ng ibat ibang kampo. Pero hindi anya nangangahulugan ito na sasagutin ng paninira din ang paninira kay FPJ dahil wala ito sa bokabularyo ni Da King. (Ulat ni Rudy Andal)</body>
<link>http://www.philstar.com/Article.aspx?articleId=229719&amp;publicationSubCategoryId=92</link>
</article>
<article>
<title>National ID system bubuhayin</title>
<author>Lilia Tolentino</author>
<date>
<month>November</month>
<day>29</day>
<year>2003</year>
</date>
<body>Bubuhayin ni Pangulong Arroyo ang panukalang pagpapatupad ng &amp;quot;national identification system&amp;quot; sa bansa na isinulong noon ni dating Pangulong Fidel Ramos. Ang pangunahing layon ng &amp;quot;national ID system&amp;quot; ay mabilis na makilala ang mga hindi kanais-nais na mga mamamayang pumapasok sa mga komunidad ng bansa. Inihayag ito ng Pangulo sa kanyang talumpati sa pulong ng Philippine Chamber of Commerce and Industry sa Manila Hotel. Bilang bahagi pa rin ng puspusang pagtataguyod sa kampanya laban sa mga krimeng kagagawan ng mga sindikato, inihayag ng Pangulo ang pagpapatibay niya sa pondong P300 milyon bilang gantimpala sa ikadarakip ng mga pinaghahanap na mga kriminal. Ang naunang hakbang na ipinag-utos ng Pangulo ay ang pagtatayo ng karagdagang mga checkpoint na magsisilbing assistance center na itatatag sa mga istratehikong lugar na makakasawata sa mga insidente ng pangingidnap. Ang mga sasakyan anyang mayroong madidilim na salamin ay daraan sa pagsusuri gayundin ang mga sasakyang mayroong mga kuwestiyunableng plaka. Para makakuha ng malawakang suporta ng mamamayan sa paghihimatong ng mga pinaghahanap na kriminal, sinabi ng Pangulo na magkakaroon ng pag-aanunsiyo at paglalagay ng kanilang larawan sa mga pahayagan, pagpapaskil ng kanilang litrato sa mga lugar pampubliko kabilang na sa pamilihang bayan, paaralan, terminal ng bus at iba pa. Sinabi pa rin ng Pangulo na palalakasin niya ang batas laban sa kidnapping at hiniling niya sa Justice Department na gawing malakas ang witness protection program pabor sa mga biktima ng pangingidnap. Ang mga hakbang na ito ang mga alternatibong pangontra ng pamahalaan laban sa krimen kapalit ng ipinataw na moratorium sa implementasyon ng parusang bitay. (Ulat ni Lilia Tolentino)</body>
<link>http://www.philstar.com/Article.aspx?articleId=229729&amp;publicationSubCategoryId=92</link>
</article>
<article>
<title>LP mamimili kina GMA at Roco</title>
<author>Rudy Andal</author>
<date>
<month>November</month>
<day>29</day>
<year>2003</year>
</date>
<body>Ihahayag ng Liberal Party (LP) sa susunod na linggo kung sino kina Pangulong Arroyo at dating Education secretary Raul Roco ang kanilang susuportahan sa darating na 2004 elections. Sa isinagawang press conference kahapon, sinabi nina Senate President Franklin Drilon, Sen. Francisco Pangilinan at Batanes Rep. Butch Abad, magpupulong muna ang liderato ng LP upang pag-aralan kung kanino ibibigay ng kanilang partido ang suporta sa darating na presidential race at sa December 5 nila ihahayag kung sino kina Pangulong Arroyo at Roco ang susuportahan. Samantala, sinabi naman ni Sen. Edgardo Angara na ihahayag ng United Opposition ang kanilang standard bearer sa loob ng 10 araw. Ayon kay Sen. Angara, presidente ng Laban ng Demokratikong Pilipino (LDP) kasalukuyang kinokonsulta pa nila ang taumbayan kung sino ang nais nilang maging pambato ng oposisyon sa darating na 2004 elections sa pagitan ng mga presidentiables na sina Fernando Poe Jr. at Sen. Panfilo Lacson. Umaasa si Angara na magkakaroon lamang ng isang presidential candidate ang oposisyon na kanilang itatapat kay Pangulong Arroyo. (Ulat ni Rudy Andal)</body>
<link>http://www.philstar.com/Article.aspx?articleId=229735&amp;publicationSubCategoryId=92</link>
</article>
<article>
<title>Barbers credible bet sa pagka-VP</title>
<author>Rudy Andal</author>
<date>
<month>November</month>
<day>29</day>
<year>2003</year>
</date>
<body>Nagkaisa kahapon ang mga lider pulitiko at non-governmental organizations na kailangan ang isang anti-crime czar na sasabak at bubuwag laban sa mga crime syndicates. Sa isang talumpati sa multi-partisan political leaders, NGOs at sektor sibiko, sinabi ni Dante Jimenez, pinuno ng Volunteers Against Crime and Corruption (VACC), tanging si Senador Robert Barbers ang kinikilalang nagtataglay ng &amp;quot;consistent advocacy&amp;quot; laban sa krimen at lawlessness sa bansa. Sinabi ni Jimenez na bagamat ang kanyang grupo ay hindi nakikisangkot sa pulitika o nag-iindorso ng sinumang pulitiko, ikinokonsidera niya si Barbers na isang credible bet para manguna sa kampanya laban sa krimen. Kinatigan ni dating narcotics agent Mary &amp;quot;Rosebud Ong ang nabanggit na pahayag na nagsaad na ang kalutasan ng mga problema sa drug trafficking, kidnapping at carnapping at lahat ng uri ng kriminalidad ay nakasalalay sa taong may sapat at subok na kakayahan at mangunguna laban dito, tulad ni Barbers. Samantala, sinabi ni House Speaker Jose de Venecia na walang pag-aalinlangan na si Barbers ang pinakamalakas na contender para sa vice presidential race dahil siya ay may pinakamalawak na suporta sa multi-party leaders, civil society, anti-crime groups at Fil-Chinese community. Sa panig ni Surigao Rep. Prospero Pichay, ang susunod na pangalawang pangulo ng bansa ay kailangang mayroong subok na kakayahan at track record sa law enforcement, tulad ni Barbers. (Ulat ni Rudy Andal)</body>
<link>http://www.philstar.com/Article.aspx?articleId=229739&amp;publicationSubCategoryId=92</link>
</article>
<article>
<title>Da King pinag-iingat sa mga lobbyist at financial backers</title>
<author>Malou Rongalerios</author>
<date>
<month>November</month>
<day>29</day>
<year>2003</year>
</date>
<body>Pinag-iingat ni Bayan Muna Rep. Joel Virador si presidential aspirant Fernando Poe Jr. mula sa mga lobbyists at financial backers na siguradong susugal sa kanyang kandidatura. Ayon kay Rep. Virador, maraming lobbyists ang siguradong tutulong kay Poe sa kanyang kandidatura at &amp;quot;maniningil&amp;quot; ang mga ito sa sandaling manalo ang action king sa presidential elections. Ang dapat anyang pagtuunan ngayon ng pansin ni Poe ay ang pagbuo ng pro-poor economic program upang masigurong mananalo sa 2004. Sinabi pa ni Virador na hindi dapat magpagamit si Poe sa ibang pulitiko at dapat nitong ituloy ang magandang hangarin sa bayan. Ayon kay Virador, marami na ang nagpatunay na madaling lapitan ng mga mahihirap si Poe kaya dapat lamang na para rin sa mahirap ang mga programa nito. (Ulat ni Malou Rongalerios)</body>
<link>http://www.philstar.com/Article.aspx?articleId=229740&amp;publicationSubCategoryId=92</link>
</article>
<article>
<title>Nat'l ID system para sa kaligtasan ng bansa</title>
<author>Lilia Tolentino</author>
<date>
<month>November</month>
<day>30</day>
<year>2003</year>
</date>
<body>Idinepensa ni Pangulong Arroyo ang kanyang planong pagbuhay sa national ID system kasunod ng negatibong reaksiyon dito ng ibat ibang sektor ng lipunan. Sa kanyang talumpati sa ika-4 na Luzon Area Conference of the Provincial Board Members League sa Century Park Sheraton, ipinaliwanag ng Pangulo na walang masamang intensiyon ang pagpapatupad ng national ID system kundi matiyak lang ang kaligtasan at progreso ng bansa. &amp;quot;Puwede kayong gumawa ng provincial ID sa inyong provincial board. We have already several official ID systems in place such as the voters ID, the SSS ID, drivers license, not to mention the millions of corporate ID cards and credit cards being used every day. Our people have accepted all these instruments of political and economic facilitation and I dont see how a national ID system can be portrayed as an oppressive instrument,&amp;quot; anang Pangulo. Nilinaw ng Pangulo na isinusulong niya ang pagkakaroon ng pambansang identification card dahil sa bentahe ng pagkakaroon lang ng iisang mapagkikilanlang ID na isang instrumento para mapigil ang pagpasok ng mga elementong terorista at kriminal sa matatahimik na komunidad Sa naging desisyon ng Korte Suprema sa panukalang ID system, kailangang magkaroon ng isang batas ukol dito. Ayon kay Presidential Spokesman Ignacio Bunye, kung talagang seryoso ang mga miyembro ng Kongreso na maisulong ang panukalang ito kailangang bigyang panahon ang debate ukol sa ID system. Sinabi ni Bunye na inaasahan niyang mananawagan ang Pangulo sa Kongreso para sa mabilis na pagsasabatas ng panukalang ID system. (Ulat ni Lilia Tolentino)</body>
<link>http://www.philstar.com/Article.aspx?articleId=229832&amp;publicationSubCategoryId=92</link>
</article>
<article>
<title>Blockbuster economy alok ni FPJ</title>
<author>Rudy Andal</author>
<date>
<month>November</month>
<day>30</day>
<year>2003</year>
</date>
<body>Hindi sinipot kahapon ni Fernando Poe Jr. ang paanyaya ng Philippine Business Conference ng Philippine Chamber of Commerce and Industry sa mga presidentiables, pero isang blockbuster economy ang inilatag nitong plataporma de gobyerno sa mga negosyante. Tanging sina Sen. Panfilo Lacson at dating DepEd secretary Raul Roco lamang ang dumalo kahapon sa Manila Hotel at kinatawan na lamang ni Senate Minority Leader Vicente Sotto III ang action king. Sa kanyang speech na binasa ni Sen. Sotto, inihalintulad ni FPJ ang pagpapatakbo sa gobyerno tulad ng isang pelikula kung saan ay sisikapin niyang maging blockbuster ang ating ekonomiya. Ang gagamitin niyang pamamaraan sakaling mahalal na pangulo ng bansa ay consultative approach upang makuha ang mga pulso ng taumbayan sa kanyang pamamahala. Aniya, tulad ng kanyang mga ginawang pelikula, magiging blockbuster lamang ito kung ang lahat ng pagsisikap ng mga crew at staff ay ibubuhos. Makakamit lamang umano ang blockbuster na ekonomiya tulad sa kanyang pelikula kung lahat ay tulung-tulong na iangat ang ating kabuhayan katuwang ang mga negosyante. Hindi umano niya kayang iangat ang ating ekonomiya na mag-isa pero kaya niyang pamunuan ang pagsisikap na ito upang himukin ang lahat ng sektor na tulungan ang gobyerno na makamit ito. Ipinagmalaki naman ni Sen. Lacson sa mga miyembro ng PCCI na sa unang 360 araw ng kanyang panunungkulan kapag nahalal na pangulo ay susugpuin niya ang corruption sa pamahalaan, pagpapatupad ng mga investor-friendly policies at ang pagbibigay prayoridad sa peace and order sa bansa sa pamamagitan ng mabuting pamamahala sa ating kapulisan. Sa panig naman ni Roco, kabilang sa kanyang mga prayoridad sa sandaling maluklok na pangulo ng bansa ay pagbutihin ang ating ekonomiya sa pamamagitan ng paglikha ng mga trabaho, pagbabago sa sistema ng edukasyon at ang paniniguro ng maayos na takbo sa ating produksiyon upang maging globally competitive ang ating mga produkto. Samantala, sinabi naman ni Sen. Sotto na kumpara kay dating Pangulong Estrada na may mahabang experience sa public service ay mas bukas ang isip ni FPJ sa mga suhestiyon. Aniya, ang pagkakaroon ni Erap ng mahabang karanasan sa public service mula sa pagiging mayor, senador, vice president bago naging pangulo ay naging daan upang hindi ito kaagad nagiging bukas sa mga suggestion. &amp;quot;Si FPJ na walang political experience ay mas madaling makaunawa ng mga suggestion sa usapin ng pulitika dahil wala nga siyang karanasan dito di tulad ni Erap na mahaba na ang experience bago naging pangulo kaya hindi ito basta-basta tumatanggap ng suggestions,&amp;quot; dagdag pa ni Sotto. (Ulat ni Rudy Andal)</body>
<link>http://www.philstar.com/Article.aspx?articleId=229843&amp;publicationSubCategoryId=92</link>
</article>
<article>
<title>'Winning vote' ni FPJ manggagaling kay Erap</title>
<author>Edwin Balasa</author>
<date>
<month>November</month>
<day>30</day>
<year>2003</year>
</date>
<body>Tiniyak ng Partido ng Masang Pilipino na ang &amp;quot;winning vote&amp;quot; ng aktor na si Fernando Poe Jr. sa May 2004 presidential elections ay manggagaling kay dating Pangulong Estrada. Sinabi ni Maguindanao Rep. Didagen Dilangalen na 20 hanggang 30 porsiyento ng mga botante ay nananalig pa rin kay Estrada at sila ay boboto kay Poe na nauna nang inindorso ng nakakulong na dating pangulo. Kayang-kaya umanong talunin ng Erap factor ang built-in advantage ni Pangulong Arroyo kahit pa ang national government machinery ay nasa likod ng kanyang re-election bid. Hindi umano maaalis na napakalaking puwersa pa rin ang mga Estrada loyalist at kahit nakakulong ang kanilang idolo ay hindi pa rin nila ito iniiwan. Muli ring iginiit ni Dilangalen na si Estrada lamang ang kaisa-isang pangulo ng bansa na nanalo ng landslide at ibinoto ng 40 porsiyento ng mga botante noong 1998. Si Estrada ay lumamang ng mahigit sa 5 milyong boto laban kay House Speaker Jose de Venecia. Upang matiyak ang panalo ni FPJ ay nagdesisyon umano si Erap na huwag na munang umalis ng bansa para magpagamot. (Ulat ni Edwin Balasa)</body>
<link>http://www.philstar.com/Article.aspx?articleId=229849&amp;publicationSubCategoryId=92</link>
</article>
<article>
<title>Death disability benefits ng OFWs pinadadagdagan</title>
<author>Malou Rongalerios</author>
<date>
<month>November</month>
<day>30</day>
<year>2003</year>
</date>
<body>Hiniling kahapon ni Catanduanes Rep. Joseph Santiago sa Overseas Workers Welfare Administration (OWWA) na taasan ang death, disability, medical reimbursement at iba pang benepisyo ng mga overseas Filipino workers sa ilalim ng Self-Insurance Coverage Program (SICP). Sinabi ni Rep. Santiago na hindi pa rin sapat ang natatanggap na benepisyo ng mga kamag-anak ng mga OFW na nasasawi sa ibang bansa. Napakalaki anya ang naitutulong ng mga OFW sa ekonomiya ng bansa kung saan umabot sa P5.66 bilyon ang naipadala nila sa Pilipinas sa nakaraang siyam na buwan ng taon. Bagaman at itinaas ng OWWA sa P100,000 ang death benefit ng isang land-based OFW na nasawi dahil sa natural causes mula sa P70,000, binawasan naman ng P20,000 ang funeral grant. Lumalabas na P10,000 lamang ang itinaas ng OWWA para sa death benefit ng bawat land-based OFW na namatay sa natural causes. Makakatanggap naman ng P20,000 ang mga naiwan ng OFWs na nasawi dahil sa aksidente. Sa ilalim ng SICP, ang mga OFW ay pinagbabayad ng premiums sa ilalim ng Insurance Benefit Program Fund ng OWWA upang masigurong may matatanggap ang kanilang mga maiiwang kamag-anak. Naniniwala si Santiago na napakaliit ng benepisyong naiiwan ng mga OFW sa kanilang pamilya kaya dapat lamang itong dagdagan. (Ulat ni Malou Rongalerios)</body>
<link>http://www.philstar.com/Article.aspx?articleId=229856&amp;publicationSubCategoryId=92</link>
</article>
<article>
<title>Toshiba balak mag-expand sa Pilipinas</title>
<author>Lordeth Bonilla</author>
<date>
<month>November</month>
<day>30</day>
<year>2003</year>
</date>
<body>Ibinunyag kahapon ni Trade and Industry Secretary Mar Roxas ang balak ng Toshiba Information Equipment (Philippines), Inc. na palawakin ang negosyo nito sa Pilipinas. Binisita kamakailan ni TIP president Eppei Futaki si Secretary Roxas upang humingi ng tulong ukol sa mga support industries na gagawa ng mga produkto ng Toshiba sa bansa. Kaagad namang inutusan ni Roxas ang Board of Investments (BOI) na asikasuhin ang mga kakailanganin ng Toshiba, katulad ng paghahanap ng mga lugar kung saan ito maaring magpatayo ng mga pabrika. &amp;quot;Natutuwa kami at kabilang ang Pilipinas sa mga bansa sa Asya kung saan pinaplano ng Toshiba na palawigin ang kanilang negosyo. Sinisiguro naman natin sa kanila na hindi sila mabibigo sa kanilang mga plano, dahil ang Pilipinas ay isa sa mga bansang may pinakamagagaling na mga manggagawa,&amp;quot; ani Roxas. Sinabi rin ni Roxas na hindi sila tumitigil sa paghahanap ng investors sa ating bansa at puspusan ang aksiyong ginagawa sa mga kumpanyang tulad ng Toshiba, para na rin mahikayat ang iba pang mga multi-national na kumpanya na maglagak ng kanilang negosyo sa Pilipinas. &amp;quot;Trabaho ang katumbas nito para sa ating mga kababayan,&amp;quot; pagmamalaki pa ni Roxas. Ang Toshiba ay kilalang kumpanya na gumagawa ng mga gamit pang-computer tulad ng high-density disks (HDDs), compact disk-read only memory (CD-ROMs), digital video disks (DVD) at personal computers (PCs). (Ulat ni Lordeth Bonilla)</body>
<link>http://www.philstar.com/Article.aspx?articleId=229861&amp;publicationSubCategoryId=92</link>
</article>
<article>
<title>Kabataang Pinoy pabor sa live-in</title>
<author>Edwin Balasa</author>
<date>
<month>November</month>
<day>30</day>
<year>2003</year>
</date>
<body>Nananatiling konserbatibo ang mga kabataang Pilipino sa isyu ng virginity, divorce at pregnancy bago magpakasal subalit mas naging bukas ang mga isipan nito sa live-in relationship. Ito ang lumalabas sa pag-aaral na isinagawa ng Population Commission na pinondohan ng United Nations Population Funds. Lumalabas sa Young Adult Fertility and Sexuality survey na 70 porsiyento ng mga kabataan na edad 10 hanggang 24 ay naniniwala na importante pa rin ang virginity. Mas mababa ito kung ikukumpara sa 1982 survey kung saan siyam sa 10 kabataan ang naniniwala na mahalaga ang virginity. Mayroong 20,000 kabataan ang ginamit na respondent sa survey. Ayon pa sa survey, mas maraming kabataan ang nagtatalik bago magpakasal subalit mas kokonti ang nangangamba na maaari silang mabuntis o mahawahan ng sakit. Naitala sa 22 porsiyento ng mga babae at 34 na porsiyento ng mga lalaking na-survey ang umamin na nakikipagtalik sila kahit hindi pa kasal. Noong 1994, ang pre-marital incident ay naitala lamang sa 13 porsiyento ng mga na-survey. Mas marami namang kabataan ngayon ang pabor sa live-in partnership. Mas mataas rin umano ngayon ang bilang ng mga kabataang naninigarilyo, gumagamit ng droga at nagpapakamatay. Labing-dalawang porsiyento ng mga kabataan na na-survey ang umamin na nagtangka na silang magpakamatay. (Ulat ni Edwin Balasa)</body>
<link>http://www.philstar.com/Article.aspx?articleId=229866&amp;publicationSubCategoryId=92</link>
</article>
<article>
<title>Hingi ng Pinas sa Korea: 5,000 Pinoy 'wag muna i-deport</title>
<author>Ellen Fernando</author>
<date>
<month>November</month>
<day>30</day>
<year>2003</year>
</date>
<body>Hiniling ng Pilipinas sa pamahalaang Korea na i-extend muna ang nakatakdang pagpapatapon pabalik sa Pilipinas sa may 5,000 Pilipino na nabigong magpasailalim sa &amp;quot;voluntary deportation&amp;quot; sa nasabing bansa bago magtapos ang buwang ito. Nauna nang inihayag ng Korean government na mahigpit nilang ipatutupad ang pagdi-deport sa mga illegal foreign workers at ang lahat ng mabibigong sumunod sa ipinatutupad na patakaran bago magtapos ang Nobyembre ay nangangahulugan na pagmumultahin, ikukulong at puwersahang ipapatapon, Ayon kay Foreign Affairs Secretary Blas Ople, inatasan na niya si RP Ambassador to Seoul Aladin Villacorte na magsagawa ng representasyon sa Korean govt para sa posibleng extension ng deadline ng deportation. Iniutos na rin ni Ople sa Philippine Embassy na makipag-koordinasyon sa ibang embahada at Filipino community upang maprotektahan ang mga karapatan ng mga deportees. (Ulat ni Ellen Fernando)</body>
<link>http://www.philstar.com/Article.aspx?articleId=229870&amp;publicationSubCategoryId=92</link>
</article>
</data>