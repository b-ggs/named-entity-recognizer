<?xml version="1.0" encoding="ISO-8859-1" ?>
<data>
<article>
<title>Jinggoy balik-kalaboso</title>
<author>Malou Rongalerios</author>
<date>
<month>June</month>
<day>01</day>
<year>2004</year>
</date>
<body>Walang kasiguruhan si Senator-elect Jose &amp;quot;Jinggoy&amp;quot; Estrada na hindi maaantala ang pagdalo niya ng sesyon sa Senado dahil sa posibilidad na kanselahin ng korte ang piyansang inilagak niya. Ito ang tiniyak kahapon ni Special Prosecutor Dennis Villaignacio kaugnay sa pagkakahalal ng batang Estrada sa Senado at sa patuloy na pagdinig ng Sandiganbayan Special Division sa mga kasong nakasampa laban sa kanya. Sinabi ni Villaignacio na pansamantala lamang nakalalaya si Jinggoy dahil P500,000 piyansa na maaari pa ring kanselahin ng korte at maging dahilan ng kanyang muling pagkakabilanggo. &amp;quot;Once the SC cancel his bail then he has no choice but to go back to jail,&amp;quot; ani Villaignacio. Si Jinggoy ang kauna-unahang senador na nahaharap sa kasong plunder at nangyari bago siya manalo sa eleksiyon. Ayon sa batas, ang mga miyembro ng Kongreso ay may parliamentary immunity at hindi sila maaaring arestuhin kung ang kinakaharap nilang kaso ay may parusang hindi lalampas sa anim na taon. Magugunitang pinagbigyan ng korte ang kahilingan ni Jinggoy na makapag-piyansa noong Marso 2003 dahil ang partisipasyon umano nito sa kaso ay hindi kasing-bigat ng sa kanyang amang si dating Pangulong Joseph Estrada. Idinagdag ni Villaignacio na hindi maaapektuhan ang pagdinig ng Sandiganbayan Special Division sa kinakaharap na plunder case ni Jinggoy kahit senador na ito. Siniguro rin ni Villaignacio na tututulan ng prosekusyon ang posibilidad na hilingin ni Erap sa korte na dumalo sa panunumpa ni Jinggoy dahil wala itong legal na basehan. Samantala, kinansela ng Special Division ang nakatakdang presentasyon ng ebidensiya ng depensa kahapon para sa plunder case at itinakda ito sa Hunyo 30. (Ulat ni Malou Rongalerios)</body>
<link>http://www.philstar.com/Article.aspx?articleId=252206&amp;publicationSubCategoryId=92</link>
</article>
<article>
<title>1-M signature campaign vs 5th year sa HS</title>
<author>Edwin Balasa</author>
<date>
<month>June</month>
<day>01</day>
<year>2004</year>
</date>
<body>Naglunsad ng 1 milyong signature campaign ang League of Filipino Students (LFS) upang pilitin ang Department of Education na kanselahin ang pagpapatupad ng High School Readiness Test (HSRT) at mailigtas ang mga batang babagsak sa pagpasok ng limang taon sa high school. Sa ipinapakalat na press statement ng grupo sa isinagawa nilang protest rally sa harap ng DepEd Central Office sa Pasig City kahapon, babagsak umano ang kalahati sa 1.4 milyong estudyante na kumuha ng HSRT. Ang kanilang pagbagsak ay nangangahulugan na kakailanganin nilang pumasok ng isang taong pre-secondary education bago maging first year. Giit pa ng grupo, hindi umano ang mga estudyante at ang kanilang mga magulang ang dapat na parusahan sa mababang kalidad ng edukasyon na sanhi ng kakulangan ng inilalaang pondo ng pamahalaan. Ayon sa DepEd, kailangan ang HSRT upang maitaas ang kalidad ng edukasyon sa bansa. &amp;quot;The country has a low quality public education because the government neglects education as a sector,&amp;quot; pahayag pa ng grupo. Hinihintay pa ng DepEd ang approval ng National Economic Development Authority sa pagpapatupad ng bridge program. (Ulat ni Edwin Balasa)</body>
<link>http://www.philstar.com/Article.aspx?articleId=252213&amp;publicationSubCategoryId=92</link>
</article>
<article>
<title>Unang ballot box binuksan na !</title>
<author>Malou Rongalerios/Rudy Andal</author>
<date>
<month>June</month>
<day>01</day>
<year>2004</year>
</date>
<body>Matapos ang isang linggong paghihintay, binuksan na rin kahapon ang unang ballot box na naglalaman ng certificate of canvass (COCs) mula sa Phnom Penh (Cambodia), pero hindi pa rin nasisimulan ang pagbibilang. Gumugol ng 15 minuto ang seremonya sa pagbubukas ng unang kahon sa pangunguna nina Senate President Franklin Drilon, House Speaker Jose de Venecia at mga kinatawan ng komite. Nabatid na kailangan munang mabuksan ang 223 ballot boxes at maiturn-over ang laman nitong COCs sa joint committee bago maumpisahan ang bilangan ng boto para sa presidente at bise presidente. Base sa kuwenta ng liderato ng Kongreso, aabot sa 1,760 minuto o halos 30 oras ang gugugulin sa pagbubukas pa lamang ng bawat COCs puwera pa ang gagawing pagkuwestiyon ng oposisyon sa 25 COCs. Ang mga COCs na posibleng kuwestiyunin ng oposisyon ay ang mga nagmula sa Pampanga, Cebu, Iloilo at Bacolod na sinasabing tinambakan ni Pangulong Arroyo ng malaki si Fernando Poe, Jr. Ang joint committee ay inatasang magtrabaho ng walong oras isang araw kaya aabot sa apat na araw ang makukunsumo nila sa pagbubukas pa lamang ng mga box kasama na ang pagti-turn over ng mga laman nitong COCs sa komite. Sa listahan ng mga ballot boxes na dinala sa Kamara, mahigit sa 173 ang kahon pero umabot ito sa 223 dahil may mga probinsiya na mahigit sa dalawa ang ballot boxes tulad ng Quezon Province na may Quezon Province A, B, C at D. Sinabi ni Sen. Aquilino Pimentel na mahalagang mabusisi ang authenticity ng mga opisyal na lumagda sa mga COCs na sinang-ayunan naman ng dalawang lider ng Kongreso. Ayon naman kay Sen. Joker Arroyo, tatlong bagay ang dapat pagtuunan ng pansin sa mga laman ng ballot boxes, ang kondisyon ng envelope kung saan nakasilid ang mga COCs, individual seal at serial number. Ang pagbubukas ng mga kahon ay bahagi pa rin ng joint session ng Kamara at Senado at magsisimula lamang ang pagbibilang sa sandaling maiturn-over ang COCs sa joint committee. Umaasa naman si Drilon na bago sumapit ang constitutional deadline na June 30 ay matatapos ng Kongreso ang canvassing at maipoproklama ang nanalong presidente at bise presidente sa nakaraang halalan. (Ulat nina Malou Rongalerios/Rudy Andal)</body>
<link>http://www.philstar.com/Article.aspx?articleId=252220&amp;publicationSubCategoryId=92</link>
</article>
<article>
<title>Pagbubukas ng election returns haharangin</title>
<author>Rudy Andal</author>
<date>
<month>June</month>
<day>01</day>
<year>2004</year>
</date>
<body>Hindi papayagan ng joint session ng Kamara at Senado ang igigiit ng opsisyon na pabuksan ang election returns dahil hindi ito ipinahihintulot ng Konstitusyon, ayon kay Senate President Franklin Drilon. Sinabi ni Sen. Drilon, sang-ayon sa itinakda ng Saligang Batas ay nakabase lamang ang isasagawang pagbibilang ng Kongreso sa authenticity at due execution na maliwanag naman sa ilalim ng Republic Act 7166. Aniya, maaari lamang na payagan ng Kongreso bilang National Board of Canvassers ang pagbubukas ng ERs kung ang mga kinukuwestiyong certificate of canvass ay mayroong mga alteration o erasures, kung ang nasabing alteration o erasures ay makakapagbigay duda sa mga botong nakasulat sa COCs at kung ang mga boto sa COCs ay materyal sa pagdetermina o pag-alam ng buong bansa kung sino ang nanalong presidente at bise presidente sa nakaraang eleksiyon Kung isa sa tatlong kondisyong ito ay hindi present sa pagkuwestiyon ng oposisyon ay hindi puwedeng buksan ang election returns pero kung ang 3 kondisyong ito ay maliwanag na present ay puwedeng buksan ang ERs. (Ulat ni Rudy Andal)</body>
<link>http://www.philstar.com/Article.aspx?articleId=252225&amp;publicationSubCategoryId=92</link>
</article>
<article>
<title>Pang-12 senator, 26 partylists ipoproklama na bukas</title>
<author>Ellen Fernando</author>
<date>
<month>June</month>
<day>01</day>
<year>2004</year>
</date>
<body>Inihayag kahapon ni Comelec Chairman Benjamin Abalos na ipoproklama na ang pang-12 na nanalong senador at 26 partylists bukas. Ngayong araw bibilangin ang boto matapos na dumating kahapon ang panghuling certificate of canvass mula sa Lanao del Sur at Cotabato. Matapos ito, inaasahang Miyerkules din iaanunsiyo ang nanalong pang-12 senador na posibleng isabay sa proklamasyon ng 26 partylists na nakakuha ng 20 porsiyento sa kabuuang bilang ng boto sa buong bansa. Nagbabala naman si incumbent Senator Rodolfo Biazon na nasa magic 12 ng senatorial race na maghaharap siya ng reklamo kapag napatunayang nadaya siya sa bilangan ng boto pabor kay Sen. Robert Barbers na pang-13. Sa rekord daw ng Comelec, na-zero si Biazon sa isang lugar sa Lanao del Sur taliwas sa rekord na lumabas sa unofficial quick count ng Namfrel na nakakuha ito ng mahigit 395 boto. (Ulat ni Ellen Fernando)</body>
<link>http://www.philstar.com/Article.aspx?articleId=252235&amp;publicationSubCategoryId=92</link>
</article>
<article>
<title>Aklas Bayan bigo</title>
<author>Joy Cantos</author>
<date>
<month>June</month>
<day>01</day>
<year>2004</year>
</date>
<body>Palpak at hindi man lamang nakapuntos ang inilunsad na Oplan Aklas Bayan ng kampo ni presidential aspirant Fernando Poe, Jr. matapos na mabigo itong makakuha ng suporta mula sa taumbayan partikular sa hanay ng masang Pilipino. Sinabi ni PNP spokesman P/Chief Supt. Joel Goltiao na nahirapan ang kampo ni FPJ na maka-recruit ng mga squatters para sumama sa paglulunsad ng mass actions o kilos protesta sa gitna na rin ng isinasagawang bilangan ng boto sa Batasan complex, Quezon City. Kinapos rin umano sa pondo ang grupo kaya hindi nagtagumpay ang matagal ng mga itong pinagplanuhang paglulunsad ng Aklas Bayan. Base sa report, inaalok umano ng mga recruiter ng mula P300 hanggang P800 na maaari pang umabot sa P1,000 ang mga mahihirap para sumama sa Aklas Bayan para bulabugin ang Metro Manila pero nahirapan ang mga ito. Bunga ng kahirapang mag-recruit sa Metro Manila ay sa mga kanugnog na lalawigan na lamang itinuon ng mga ito ang kanilang konsentrasyon sa pagre-recruit ng mga lalahok sa rally. Layon ng Aklas Bayan na harangin ang proklamasyon ni Pangulong Arroyo sakaling ito ang mahalal na nagwagi sa May 10 elections. (Ulat ni Joy Cantos)</body>
<link>http://www.philstar.com/Article.aspx?articleId=252239&amp;publicationSubCategoryId=92</link>
</article>
<article>
<title>Motorista,pinakamalakas magyosi</title>
<author>Gemma Amargo</author>
<date>
<month>June</month>
<day>01</day>
<year>2004</year>
</date>
<body>Inihayag ng Departmet of Health (DOH) kahapon na karamihan at mas malakas na manigarilyo ang mga motorista. Lumalabas sa behavioral risk factor survey ng DOH na sa 323 katao na gumagamit ng sigarilyo ay galing sa transport group sector. Bukod dito, kabilang pa sa mga may mataas na prevalence rate ng paninigarilyo ang mga manggagawa, mangingisda, magsasaka at mga pulis. Sumailalim sa nasabing pag-aaral ang may 10,240 respondents na may edad 15 pataas mula sa ibat ibang occupational class. Ang nasabing pag-aaral ay bunsod sa pagdiriwang ng World Tobacco Day ngayong buwan ng Hunyo kasabay ng pagbubunyag ng WHO sa pagtaas ng bilang ng mga nagkakasakit ng Green Tobacco Sickness sa mga taong nagtatrabaho sa tobacco farm. Ibinunyag pa ng DOH na sa sandaling pumasok na ang nikotina sa balat ng tao dahil sa kontak sa dahon ng tobacco ay makakaranas na ito ng pagsusuka, panghihina, pagkahilo, pananakit ng tiyan at iregularidad sa blood pressure at tibok ng puso. Kaugnay nito, nanawagan ang DOH sa ibat ibang sektor ng lipunan na iwasan na ang paninigarilyo dahil wala naman itong naidudulot kundi ang panganib sa buhay. Bukod sa mga sakit na dulot nito, naaapektuhan pa ang kanilang estadong pamumuhay dahil ang pagbili ng sigarilyo ay nakakadagdag sa maraming gastusin. Ayon sa DOH, ang mga taong nakakaranas ng mahirap na pamumuhay ang siya pang nalululong sa paninigarilyo. Nakipag-ugnayan naman ang DOH sa Philippine Sports Commission na huwag tanggapin ang anumang tobacco advertisement sa gaganaping 2005 Southeast Asian Games. (Ulat ni Gemma Amargo)</body>
<link>http://www.philstar.com/Article.aspx?articleId=252241&amp;publicationSubCategoryId=92</link>
</article>
<article>
<title>'Bantay-daya' pinatindi ng KNP</title>
<author>Rudy Andal</author>
<date>
<month>June</month>
<day>02</day>
<year>2004</year>
</date>
<body>Nakaalerto ngayon ang Koalisyon ng Nagkakaisang Pilipino (KNP) matapos lumabas ang ulat na may nakarinig kay Senate President Franklin Drilon noong Mayo 28 na umaming may nangyaring dayaan sa panig ng administrasyon. Ayon sa KNP, &amp;quot;rubber stamp&amp;quot; ng Malaca&amp;ntilde;ang ang canvassing committee na magbibilang ng mga boto para sa presidente at bise presidente kaya dapat alerto ito sa ano mang manipulasyon ng administrasyon upang ipanalo si Pangulong Arroyo. Lalo raw tumibay ang inaakusang &amp;quot;pandaraya&amp;quot; nang may makarinig kay Drilon na nagsabing kung itutuwid ang resulta ng eleksiyon mula sa Cebu, Iloilo at Pampanga, may isang milyong boto ang lamang nina Fernando Poe Jr. at Loren Legarda sa kanilang katunggaling sina Mrs. Arroyo at Noli de Castro. Sinabi pa diumano ni Drilon na kung papayagan ang nais ng oposisyon na busisiin ang mga certificate of canvass (COCs) at ikumpara sa mga election returns, para na ring tumanggap ng pagkatalo sina GMA at Noli. Ayon kay Ilocos Norte Rep. Imee Marcos, ang joint committee na magsasagawa ng canvassing ay mukhang idinisenyo para madiskaril ang makatotohanang proseso ng bilangan ng mga boto. Binatikos ni Marcos si House Speaker Jose de Venecia na aniyay nasa likuran ng ganitong operasyon. &amp;quot;Sinadya ni de Venecia na mas marami ang bilang ng mga kaalyado ni Arroyo sa joint committee para tiyakin ang kanilang panalo,&amp;quot; ani Marcos. Binansagan pa ni Marcos ang committee na &amp;quot;rubber stamp&amp;quot; ng Palasyo. Iginiit naman nina Drilon at de Venecia na may malakas na representasyon na ang oposisyon sa canvassing committee dahil nakatalaga ang kanilang mga leader na makapagbabantay upang tiyakin ang malinis na bilangan. Wala din daw puwang ang pandaraya sa canvassing dahil itoy lantad sa publiko lalo pat 24-oras na iko-cover ito sa telebisyon. (Ulat ni Rudy Andal)</body>
<link>http://www.philstar.com/Article.aspx?articleId=252339&amp;publicationSubCategoryId=92</link>
</article>
<article>
<title>Oposisyon nagbanta ng walkout sa canvassing !</title>
<author>MRongalerios</author>
<date>
<month>June</month>
<day>02</day>
<year>2004</year>
</date>
<body>Nagpaplano na umano ang mga senador at kongresistang sumusuporta sa Koalisyon ng Nagkakaisang Pilipino (KNP) ng isang &amp;quot;walkout&amp;quot; scenario habang isinasagawa ang canvassing ng mga boto para sa presidente at bise presidente. Ayon sa isang source mula sa military at intelligence community, gagawa ng walkout scenario ang KNP na katulad nang nangyari noong 1985 snap elections kung saan nag-walkout ang mga personnel ng National Movement for Free Elections (Namfrel) sa canvassing sa PICC at pagwo-walkout ng prosecutors sa impeachment trial noong Enero 2001. Kasama umano sa plano ang pagharang ng oposisyon sa proklamasyon ng mananalong presidente bago mag-Hunyo 30 at ang pagpapalutang ng constitutional crisis. Gagawin din umano ng oposisyon ang lahat ng paraan upang mapatagal ang canvassing ng 22-man committee at magpapakita sila ng ibat ibang ebidensiya na magpapatunay umano sa naganap na dayaan upang lumikha ng impresyon sa publiko na sangkot ang administrasyon sa dayaan sa katatapos na May 10 elections. Matapos ang gagawing walkout, isang rally umano na katulad nang nangyari sa EDSA 2 ang gagawin upang lalong magkagulo ang mga tao. Pero sa halip na sa Edsa shrine ay sa Makati City isasagawa ang malawakang kilos protesta. Kabilang din sa &amp;quot;walkout scenario ang paggamit ng military component ng oposisyon na magmumula sa Mindanao at ilang bahagi ng bansa. (Ulat ni MRongalerios)</body>
<link>http://www.philstar.com/Article.aspx?articleId=252345&amp;publicationSubCategoryId=92</link>
</article>
<article>
<title>Ginastos sa kampanya ng mga kandidato hanap na ng Comelec</title>
<author>Ludy Bermudo</author>
<date>
<month>June</month>
<day>02</day>
<year>2004</year>
</date>
<body>Inatasan na kahapon ng Commission on Elections (Comelec) ang mga kandidato na isumite ang rekord ng kanilang mga gastusin at mga nakalap na kontribusyon para sa kanilang isinagawang pangangampaya bago sumapit ang nakalipas na halalan noong Mayo 10. Binigyan ng Comelec ng hanggang Hunyo 10 deadline ang mga kandidato upang isumite ang kanilang statement of contributions and expenditures. Bukod dito, pagmumultahin din umano ng mula P1,000 hanggang P30,000 ang sinumang kandidato na mabibigong makapagsumite ng kanilang report sa Comelec sa takdang petsa. (Ulat ni Ludy Bermudo)</body>
<link>http://www.philstar.com/Article.aspx?articleId=252354&amp;publicationSubCategoryId=92</link>
</article>
<article>
<title>'Di dadalo sa sesyon ipaaaresto</title>
<author>Malou Rongalerios</author>
<date>
<month>June</month>
<day>02</day>
<year>2004</year>
</date>
<body>Ipaaaresto ang mga mambabatas na mananabotahe at hindi dadalo sa joint session ng dalawang kapulungan ng Kongreso na nagiging dahilan upang hindi magkaroon ng quorum at mapabagal ang pagbubukas ng mga ballot boxes. Ito ang tiniyak kahapon ni Deputy Speaker for Visayas at Iloilo Rep. Raul Gozalez kaugnay sa hindi pagdalo sa joint session ng ilang kongresista. Sinabi ni Gonzalez na may kapangyarihan ang presiding chairman na pansamantalang ikulong ang mga kongresistang pasaway at matigas ang ulo. Constitutional mandate aniya ng bawat mambabatas ang makiisa sa joint session at maiproklama ang mananalong presidente at bise presidente bago sumapit ang Hunyo 30. Sinabi ni Gonzalez na maaaring kandaduhan ang lahat ng pintuan palabas ng session hall upang hindi maglabas-pasok ang mga mambabatas at masigurong magkakaroon ng quorum. Kung susundin ang rules sa bilangan, kailangan munang mabuksan at mabusisi ang 223 ballot boxes at maiturn-over ito sa 22-man panel bago mag-umpisa ang opisyal na canvassing. Sa halip na mag-umpisa ng alas-10 ng umaga ang sesyon noong Lunes ay naumpisahan ito ng 12:05 ng tanghali dahil sa kawalan ng quorum. Halos ganito rin ang nangyari kahapon na alas-3 na ng hapon ay hindi pa nagsisimula ang sesyon dahil sa walang quorum. Pero siniguro ni House Speaker Jose de Venecia na sigurado pa ring maipo-proklama ang susunod na presidente at bise presidente ng bansa bago sumapit ang Hunyo 30. (Ulat ni Malou Rongalerios)</body>
<link>http://www.philstar.com/Article.aspx?articleId=252359&amp;publicationSubCategoryId=92</link>
</article>
<article>
<title>Canvassing ipatitigil sa SC</title>
<author>Malou Rongalerios</author>
<date>
<month>June</month>
<day>02</day>
<year>2004</year>
</date>
<body>Namemeligrong walang maiproklamang presidente bago dumating ang Hunyo 30 dahil hindi pa man nasisimulan ang pagbibilang ng mga certificate of canvass (COCs), balak na ng oposisyon na ipatigil sa Supreme Court (SC) ang bilangan at kuwestiyunin ang pagkakabuo ng 22-man panel na tatayong National Board of Canvassers. Naniniwala ang oposisyon na labag sa Konstitusyon ang Rule No.8 kaugnay sa pagbuo ng joint committee dahil tanging ang 22-man panel lamang ang nabigyan ng kapangyarihan na magbilang ng boto para sa presidente at bise presidente gayong dapat anila itong gawin ng buong Kongreso. Hindi rin anila naging malinaw ang panuntunan sa pagpili ng 22-man panel na magsasagawa nang pagbibilang. Sa magkahiwalay na pahayag, sinabi nina Senate President Franklin Drilon at House Speaker Jose de Venecia na naniniwala silang hindi makikialam ang Korte Suprema sa proseso ng canvassing para sa boto ng mga tumakbong presidente at bise presidente. Naayon anila sa Konstitusyon ang ginagawang proseso sa canvassing na siya ring ginamit sa mga nagdaang bilangan sa eleksiyon ng presidente at bise presidente noong 1992 at 1998. Sinabi pa ni de Venecia na mayroong separation of powers ang Kongreso at Hudikatura kaya siguradong hindi pipigilin ng SC sa trabaho ng 22-man panel. (Ulat ni Malou Rongalerios)</body>
<link>http://www.philstar.com/Article.aspx?articleId=252368&amp;publicationSubCategoryId=92</link>
</article>
<article>
<title>'Wag maniwala sa oposisyon- Sen.Kiko</title>
<author>Rudy Andal</author>
<date>
<month>June</month>
<day>02</day>
<year>2004</year>
</date>
<body>Hindi dapat paniwalaan ang lahat ng sinasabi ng oposisyon dahil nais lamang nilang wasakin ang integridad ng isasagawang bilangan ng National Board of Canvassers (NBoC). Ito ang tahasang sinabi ni Senate Majority Leader Francis Pangilinan kaugnay sa akusasyon ng oposisyon na dominado ng administrasyon ang binuong 22-man joint committee na uupong miyembro ng NBoC. Ayon kay Sen. Pangilinan, totoong maraming nasa administrasyon ang miyembro ng komite subalit may kinatawan naman dito ang mga presidential candidates tulad nina Sen. Panfilo Lacson, Fernando Poe, Jr. at Bro. Eddie Villanueva. &amp;quot;They may accuse us of foulest of things because we do have the numbers but their accusations fall flat in the face of the conduct of the proceedings where we in the majority have allowed 5 days of lengthy debates before we approved the rules,&amp;quot; wika ni Pangilinan na kabilang sa 22-man committee. Aniya, hindi lahat ng akusasyong ibinabato ng oposisyon sa administrasyon ay may basehan at hindi dapat paniwalaan ng taumbayan ang kanilang mga paninira kaugnay sa magiging integridad ng isasagawang canvassing. Bagamat mayroon silang sinuportahan noong nakaraang presidential elections at kaanib ng partidong sumuporta kay Pangulong Arroyo, sinabi ni Pangilinan na mangingibabaw pa rin ang kanilang pagiging parehas dahil sa sinumpaan nilang tungkulin sa taumbayan na iproklama ang tunay na nanalo sa nakaraang halalan. (Ulat ni Rudy Andal)</body>
<link>http://www.philstar.com/Article.aspx?articleId=252373&amp;publicationSubCategoryId=92</link>
</article>
<article>
<title>Sa pag-delay ng KNP sa canvass: Sabotage iyan!</title>
<author></author>
<date>
<month>June</month>
<day>03</day>
<year>2004</year>
</date>
<body>&amp;quot;Sinasabotahe ba nila ang canvassing? Iyan ba ang diskarte nila para magkaroon ng &amp;quot;no proclamation?&amp;quot; Ito ang naiiritang tanong ng mga administration solons sa patuloy na pagbalam ng oposisyon sa canvassing ng mga boto para sa pangulo at pangalawang pangulo. Ito raw ay posibleng may kaugnayan sa destabilization plot ng oposisyon. Partikular na tinuligsa ng mga mambabatas si Rep. Didagen Dilangalen sa patuloy na pagkuwestiyon nito sa mga binubuksang ballot boxes na nakaka-delay sa bilangan ng mga boto na &amp;quot;kinaiinisan na rin ng taumbayan.&amp;quot; &amp;quot;Ayaw ng oposisyon na matapos ang canvass sa Kongreso kaya gagawin nila ang lahat para madiskaril o mapahinto ito,&amp;quot; ani Rep. Prospero Pichay. &amp;quot;Naghihintay ng resulta ang taumbayan pero itong mga halal nilang representante ang mismong pumipigil dito,&amp;quot; dagdag niya. Sinabi naman ni Rep. Buboy Syjuco, kitang-kita ng taumbayan na walang balak ang oposisyon na bilangin ang mga boto sa pagka-pangulo at pangalawang pangulo. &amp;quot;Inaabuso nila ang parliamentary rules,&amp;quot; aniya. Binatikos din ng mga solons ang napabalitang balak ng oposisyon na mag-walkout sa sesyon ng Kongreso upang lalong mabitin ang canvassing. Ang balak ay nabunyag sa ulat ni Philippine National Police Chief Supt. Joel Goltiao na kinumpirma ni Armed Forces of the Philippines spokesman Lt. Col. Daniel Lucero. Gayunman, sinabi naman ni dating Presidente Fidel Ramos na ang ano mang balak na panliligalig ng oposisyon ay hindi magtatagumpay dahil walang suporta ng taumbayan. (Ulat Malou Rongalerios)</body>
<link>http://www.philstar.com/Article.aspx?articleId=252453&amp;publicationSubCategoryId=92</link>
</article>
<article>
<title>Biazon, pang-12 senator</title>
<author>Ellen Fernando</author>
<date>
<month>June</month>
<day>03</day>
<year>2004</year>
</date>
<body>Iprinoklama na rin si Senator Rodolfo Biazon bilang pang-12 na nanalong senador sa katatapos na May 10 elections. Alas-2 ng hapon ng pormal na ihayag ni Comelec Chairman Benjamin Abalos ang pagkapasok ni Biazon sa magic 12, kasabay ng pag-anunsiyo sa 15 partylists group na nakalusot naman sa Kongreso matapos makakuha ng may 20 porsiyento sa kabuuang boto. Sa isinagawang pagbibilang sa mga huling certificate of canvass mula sa Cotabato City at Lanao del Sur, lumamang si Biazon 10,635,272 boto kontra sa 10,624,585 boto ni Sen. Robert Barbers na nasa ika-13 puwesto. Samantala, ang 15 partylists ay Bayan Muna, APEC, Akbayan, Buhay, Anakpawis, CIBAC, Gabriela, Partido ng Manggagawa (PM), Butil Farmers Party, Alliance of Volunteers Education, Alagad, Veterans Freedom Party, Cooperative Nateco Network Party, An Waray at Anak ng Mindanao. Umaabot naman sa 23 representatives na kumakatawan sa mga nabanggit na nanalong party-list groups dahil sa ang iba dito ay may tatlong kinatawan gaya ng Bayan Muna, APEC at Akbayan. (Ulat ni Ellen Fernando)</body>
<link>http://www.philstar.com/Article.aspx?articleId=252463&amp;publicationSubCategoryId=92</link>
</article>
<article>
<title>Erap nairita: Canvassing 'wag ibitin!</title>
<author>Malou Rongalerios</author>
<date>
<month>June</month>
<day>03</day>
<year>2004</year>
</date>
<body>Nagpahayag na rin ng pagka-irita si dating Pangulong Joseph Estrada sa usad-pagong na proseso para sa bilangan ng boto sa pagka-pangulo at pangalawang pangulo. Dahil dito, umapela siya sa kanyang mga kaalyado sa oposisyon kabilang na ang mga aksiyon ni Rep. Didagen Dilangalen at ang nakatakdang pagsasampa ng petisyon ng KNP sa Korte Suprema hinggil sa legalidad ng joint canvassing committee. Sa kanyang ginawang sulat mula sa Camp Capinpin, iginiit ni Erap sa oposisyon na ilagay sa tama at naayon sa batas ang kanilang mga reklamo. Inamin din ni Estrada na sobra-sobra na ang nangyayaring pamumulitika sa ginagawang bilangan sa Kongreso kaya dapat ng magkaisa ang lahat upang mabigyan ng atensiyon ang mga problemang hinaharap ngayon ng bansa. Kaugnay nito, binigyang diin ni Estrada na magaganap lamang ang totoong pagkakaisa kung hihintayin ng lahat ng sektor ang resulta ng bilangan upang ganap na maiproklama ang nanalong pangulo at bise presidente ng bansa. &amp;quot;I urge all parties to wait for the results of the canvassing of votes and upon its completion, for the proclamation of the president and vice president. This should be the first big step towards our much-desired national healing,&amp;quot; pagtatapos ng dating pangulo. Maging ang taumbayan ay nanggagalaiti na dahil wala pa ni isang boto na binibilang ang Kongreso sa ngayon. Kabilang sa anilay nakakaantala sa bilangan ay ang kaliwat kanang pagpapansin ni Rep. Dilangalen. Halimbawa na dito ang kanyang protesta sa pagkakahirang na alternate member ng 11-man panel ng Senado dahil sa kakulangan ng miyembro nito. Pati mga kongresista ay nauubusan na ng pasensiya sa naturang mambabatas lalo na nang hilingin nito kamakalawa ng gabi sa Kongreso na ideklarang bakante ang lahat ng posisyon sa Kamara. Inakusahan nila si Dilangalen na sobra na ang pag-abuso nito sa kanyang posisyon bilang mambabatas kaya dapat umanong gumawa na ng hakbang ang liderato ng Kamara. (Ulat ni Malou Rongalerios)</body>
<link>http://www.philstar.com/Article.aspx?articleId=252470&amp;publicationSubCategoryId=92</link>
</article>
<article>
<title>KNP humirit na sa SC, canvassing pinatitigil</title>
<author>Gemma Amargo</author>
<date>
<month>June</month>
<day>03</day>
<year>2004</year>
</date>
<body>Hiniling kahapon sa Korte Suprema ng Koalisyon ng Nagkakaisang Pilipino (KNP) na atasan nito ang Kongreso upang ihinto ang canvassing ng mga election returns para sa pagka-Presidente at Bise-Presidente. Sa inihaing 20 pahinang petition for prohibition and mandamus ng KNP sa Kataas-taasang Hukuman ni Davao City 3rd Dist. Rep. Elias Lopez, hiniling nito ang pagpapalabas ng status quo upang atasan ang Senate President at Speaker ng House of Representative na ihinto ang canvassing dito. Ayon kay KNP legal counsel Atty. Rufus Rodriguez, umabuso sa tungkulin sina Senate President Franklin Drilon at House Speaker Jose De Venecia ng ipag-utos ng mga ito ang canvassing sa pamamagitan ng 22-man panel at hindi ng buong Kongreso. Sinabi pa ni Rodriguez na ang naging aksiyon ni Drilon at de Venecia ay isang malinaw na paglabag sa Konstitusyon na nagreresulta sa pag-abuso sa kanilang tungkulin at kawalan ng hurisdiksyon. Iginiit pa nito ang nakasaad sa Article 7 Section 4 ng 1987 Constitution na ang canvassing ay kailangan gawin sa joint session ng Kongreso, at hindi nalilimitahan lamang sa iilang miyembro o committee nito. Samantala, sinabi naman ng isang mataas na opisyal ng Supreme Court (SC) na tumangging magpabanggit ng pangalan na ang resolusyon ay maaaring aksiyunan agad ng Korte upang hilingin nito na magsumite ng kanilang komento sa itinakdang araw sa naturang usapin. Ayon pa sa source na maaari silang magpatawag ng oral argument anumang oras upang makapag-prisinta ang bawat partido kabilang dito ang Office of the Solicitor General. (Ulat ni Gemma Amargo)</body>
<link>http://www.philstar.com/Article.aspx?articleId=252477&amp;publicationSubCategoryId=92</link>
</article>
<article>
<title>Joker dudang may maipoproklama sa June 30</title>
<author>Rudy Andal</author>
<date>
<month>June</month>
<day>03</day>
<year>2004</year>
</date>
<body>Duda si Senator Joker Arroyo na matatapos ng Kongreso sa takdang June 30 na constitutional deadline ang canvassing at pagpoproklama ng nanalong presidente at bise presidente sa nakaraang May 10 elections. Ginawa ni Sen. Arroyo ang pahayag sakaling payagan ang oposisyon sa kagustuhan nitong pabuksan ang election returns mula sa 25 certificate of canvass na kanilang kukuwestiyunin. Sinabi ni Arroyo na uubos ng malaking oras at panahon sakaling payagan ng National Board of Canvassers at Kongreso ang kagustuhan ng oposisyon na bulatlatin ang mga election returns. Aniya, sa pagbubukas pa lamang ng mga COCs ay ilang araw na ang kanilang ginugugol maliban pa dito ang 5 araw na debate para lamang sundin ang rules ng Kongreso sa pagbuo ng magiging miyembro ng NBoC. Ipinaliwanag nito, lahat naman ng partido ay mayroong mga kopya ng COCs kaya sakaling duda sila sa bubuksan ng Kongreso ay puwedeng ikumpara nila ito at ang kopya na ginamit ng Comelec sa pagbibilang ng boto para sa senador. Wika pa ni Arroyo, dapat ay matapos ang tungkulin ng NBoC hanggang June 30 upang hindi tayo magkaroon ng constitutional crisis dahil sa kawalan ng maipoproklamang pangulo ng bansa. (Ulat ni Rudy Andal)</body>
<link>http://www.philstar.com/Article.aspx?articleId=252483&amp;publicationSubCategoryId=92</link>
</article>
<article>
<title>Para magka-quorum: P50T 'speaker's allowance tinatanggap ng bawat solon?</title>
<author>Malou Rongalerios</author>
<date>
<month>June</month>
<day>03</day>
<year>2004</year>
</date>
<body>Upang masigurong magkakaroon ng quorum, naglalabas umano ang liderato ng Mababang Kapulungan ng Kongreso ng buwanang allowance sa mga mambabatas na hindi bababa sa P50,000. Ayon sa ilang miyembro ng Kamara, ang tawag sa nasabing allowance ay &amp;quot;pang-quorum&amp;quot; upang sipagin ang mga kongresista na dumalo sa sesyon. Pero sinabi ng isang solon na speakers allowance ang tawag sa P50,000 na ibinibigay sa bawat isang mambabatas at tinatanggap nila ito tuwing a-kinse ng buwan. Kinumpirma pa ng source na naibigay na ang kanyang allowance para sa buwan ng Mayo kahit tatlong linggong walang pasok ang Kongreso sa nabanggit na buwan dahil sa panahon ng kampanya at eleksiyon. Matatandaan na nagsimula lamang ang sesyon ng Kongreso noong Mayo 24 matapos ang halos dalawang buwang bakasyon dahil sa eleksiyon. Pero sinabi ng source na mas mataas ang matatanggap na allowance ng mga chairman ng komite, opisyal o miyembro ng Commission on Appointments. Sa nakaraang dalawang linggong debatehan ng mga mambabatas sa Kamara, naging paborito nang silipin ng oposisyon ang isyu ng quorum o dami ng mga mambabatas na dadalo sa sesyon. Dapat ay 114 plus one o kalahati ng 226 ng House membership ang dadalo sa sesyon upang maideklarang mayroong quorum. Dahil sa matindi ang pangangailangan sa quorum, ilalabas na aniya ng administrasyon ang pangako nitong P8 bilyon pondo ng mga mambabatas bago sumapit ang Hunyo 30. (Ulat ni Malou Rongalerios)</body>
<link>http://www.philstar.com/Article.aspx?articleId=252488&amp;publicationSubCategoryId=92</link>
</article>
<article>
<title>Pahayag ng CBCP na walang dayaan, sampal sa oposisyon</title>
<author>Malou Rongalerios</author>
<date>
<month>June</month>
<day>03</day>
<year>2004</year>
</date>
<body>Sampal sa mukha ng oposisyong Koalisyon ng Nagkakaisang Pilipino (KNP) ang ginawang pahayag ng maimpluwensiyang samahan ng Kaparian sa buong bansa na walang naganap na malawakang dayaan sa nakaraang halalan, pahayag nina Lakas CMD Reps. James Gordon (Zambales) at Isidoro Real (Zamboanga del Sur). Ayon sa mga kongresista, ang ginawang pahayag ng Catholic Bishops Conference of the Philippines (CBCP), ay taliwas sa ipinakakalat na maling impormasyon umano sa KNP. &amp;quot;Panahon na para sa oposisyon na mamulat at itigil ang pagpapakalat ng maling balita upang sirain ang kredibilidad ng nagdaang pampulitikang pagsasanay,&amp;quot; pahayag pa ni Gordon. Naniniwala pa ang chairman ng House committee on bases conversion na walang kinakampihan ang ginawang pahayag ng CBCP dahil ibinatay ito mula sa mga ulat na tinanggap ng liderato nito mula sa mga Obispo sa buong bansa. Ayon pa kay Gordon, mahalaga ang ginawang pahayag ng CBCP sa harap ng gagawing pagbibilang ng komiteng binuo ng Kongreso. Hinikayat na lamang ni Real ang oposisyon na maluwag na tanggapin ang pahayag ng CBCP, sa halip na libangin ang sarili nito sa mga walang batayang paratang ng malawakang pandaraya. &amp;quot;Kung totoo ang mga pinagsasabi nila, eh, bakit hindi sila magharap ng matibay na ebidensiya, hindi puro dakdak lamang,&amp;quot; ani pa ni Real. (Ulat ni Malou Rongalerios)</body>
<link>http://www.philstar.com/Article.aspx?articleId=252491&amp;publicationSubCategoryId=92</link>
</article>
<article>
<title>Missing COCs ebidensiya -KNP</title>
<author>Rudy Andal</author>
<date>
<month>June</month>
<day>04</day>
<year>2004</year>
</date>
<body>Naniniwala ang Koalisyon ng Nagkakaisang Pilipino (KNP) na tumibay at lumakas ang kanilang laban matapos matuklasan kamakalawa sa pagbubukas ng mga ballot boxes sa Kongreso ang pagkawala ng mga certificates of canvass (COCs) mula sa Camarines Norte at Surigao del Sur. Kasabay nito, idinipensa ni Sen. Tito Sotto ang pagkuwestiyon ni Maguindanao Rep. Didagen Dilangalen sa mga kahina-hinalang COCs na matinding binabatikos ng ilan sa kanyang mga kasamahan sa Kongreso. &amp;quot;Karapatan niyang magsalita kapag ang mga nabubuksang COCs ay kuwestiyonable. Nakita naman natin na kung walang kuwestiyon ay tahimik lamang si Digs,&amp;quot; ani Sotto sa isang panayam. Sinabi naman ni KNP lawyer Rufus Rodriguez na hindi puwedeng manahimik lamang si Dilangalen haban nailalantad ang mga katibayan ng pandaraya sa eleksiyon. Partikular na tinukoy ni Rodriguez ang mga nawawalang COCs sa mga lalawigang pinaniniwalaang nanalo si KNP presidential bet Fernando Poe, Jr. Inakusahan ni Dilangalen ang opisina ni Senate President Franklin Drilon na binuksan ang mga ballot boxes bago ilipat sa Batasan Complex mula sa Senado, bagay na pinasinungalingan ni Drilon. Ani Rodriguez, ang pagkawala ng mga naturang COCs ay bahagi lamang ng mas malawakang dayaan. Dinagdag niya na sa Maguindanao lamang, may 140,000 boto ang dinaya kay Poe. &amp;quot;Kung susumahin di kukulangin sa dalawang milyong boto ang nawawala kay FPJ,&amp;quot; sabi pa ni Rodriguez. (Ulat ni Rudy Andal)</body>
<link>http://www.philstar.com/Article.aspx?articleId=252581&amp;publicationSubCategoryId=92</link>
</article>
<article>
<title>Payo ni Mirriam: FPJ, sa ibang bansa na lang kumandidato</title>
<author>Malou Rongalerios</author>
<date>
<month>June</month>
<day>04</day>
<year>2004</year>
</date>
<body>Inirekomenda kahapon ni Senator-elect Miriam Defensor-Santiago kay presidential aspirant Fernando Poe, Jr. na mag-migrate na lamang sa ibang bansa at doon tumakbong presidente kung hindi niya matanggap ang proseso ng batas sa Pilipinas. Ginawa ni Defensor ang rekomendasyon kaugnay sa isinampang petisyon ng kampo ni FPJ sa Korte Suprema na humihiling na ideklarang unconstitutional ang ginagawang canvassing sa Kongreso. &amp;quot;I recommend that he should migrate to another country and run for president there,&amp;quot; ani Santiago sa isang press conference sa Kongreso. Sinabi rin nito na maaari ring bumalik si FPJ sa paggawa ng pelikula dahil wala namang batas sa Pilipinas na nagtatakda ng age limit sa paggawa ng pelikula. Kung talaga anyang para sa bayan ang ginawang pagtakbo ni FPJ, dapat ay pinag-aralan muna nito ang lahat ng batas. Ayon pa kay Miriam, lumalabas na ignorante sa batas ang mga abogado ni FPJ sa ginawa nilang paghahain ng petisyon sa Korte Suprema. &amp;quot;My first impulse as a former professor of Constitutional Law for 10 years is that somebodys brain neutrons is not working when they drafted that kind of a petition,&amp;quot; ani Miriam. Ipinaliwanag nito na naaayon sa Konstitusyon ang pagbuo ng Kongreso ng sariling panuntunan kaugnay sa canvassing ng mga boto para sa mga tumakbong presidente at bise presidente ng bansa. Inihalimbawa ni Miriam ang nangyari sa kanya nang kumandidato siyang presidente ng bansa noong 1992 kung saan tinalo siya ni dating Pangulong Fidel Ramos ng 800,000 boto. Sa halip na ipatigil ang ginagawang pagbibilang ng Kongreso noong 1992 ay naghain siya ng electoral protest sa Korte Suprema pagkatapos na maiproklama si Ramos. Ang SC ang tumatayong electoral tribunal para sa mga reklamo ng mga tumakbong presidente ng bansa. Pero sobrang mabagal anya ang pagbibilang o recount ng kanyang mga boto kaya nagdesisyon siyang tumakbong senador noong 1995 kung saan siya nanalo kaya ibinasura na ng SC ang kanyang protesta. Ikinatuwiran umano noon ng SC na ang pagtakbo niya bilang senadora ay maituturing na pag-abandona sa kanyang protesta bilang nanalong presidente ng bansa. (Ulat ni Malou Rongalerios)</body>
<link>http://www.philstar.com/Article.aspx?articleId=252592&amp;publicationSubCategoryId=92</link>
</article>
<article>
<title>Dilangalen nag-'shut up ' na !</title>
<author>Malou Rongalerios</author>
<date>
<month>June</month>
<day>04</day>
<year>2004</year>
</date>
<body>Tila nagsawa na rin sa pagsasalita si Maguindanao Rep. Didagen Dilangalen dahil tumigil na ito sa pagbibigay ng komento at obserbasyon sa patuloy na pagbubukas ng mga ballot boxes sa plenaryo ng Mababang Kapulungan ng Kongreso. Marami ang nakapuna kahapon sa biglang pananahimik ni Dilangalen na ikinatuwa naman ng ilan dahil hindi nahinto ang pagbubukas ng mga kahon na naglalaman ng mga certificate of canvass para sa mga kumandidatong presidente at bise presidente ng bansa. &amp;quot;Siguro napagod na rin siya sa kasasalita,&amp;quot; anang isang kongresista na tumangging magpabanggit ng pangalan. Napuna rin ng solon na hindi na tinututukan ni Dilangalen ang ginagawang proseso ng canvassing at palagi na itong nasa labas ng session hall. Wala na ring kumuwestiyon sa quorum kahit na kapuna-punang kakaunti na lamang ang mga mambabatas na sumasaksi sa pagbubukas ng mga ballot boxes. Ayon sa source, posibleng pinakinggan ni Dilangalen ang panawagan ni dating Pangulong Joseph Estrada na huwag nang patagalin ang canvassing at hintayin ang magiging resulta ng bilangan. Magugunitang pinadalhan pa ng &amp;quot;shut up&amp;quot; note ng mag-inang Suzette at Joan Pido si Dilangalen dahil sa patuloy nitong pakikipagdebate sa mga awtor ng rules ng joint committee na ginagamit sa canvassing. Hanggang alas-5 ng hapon kahapon ay hindi nagbibigay ng komento si Dilangalen kahit na natutuklasan sa isinasagawang pagbubukas ng mga ballot boxes ang ilang sirang padlock o sirang self-locking plastic seal. (Ulat ni Malou Rongalerios)</body>
<link>http://www.philstar.com/Article.aspx?articleId=252598&amp;publicationSubCategoryId=92</link>
</article>
<article>
<title>FPJ nalo na ng 1M boto vs GMA -PTAC</title>
<author>Doris Franche</author>
<date>
<month>June</month>
<day>04</day>
<year>2004</year>
</date>
<body>Lumalamang na umano ng isang milyong boto si KNP standard bearer Fernando Poe Jr. laban kay Pangulong Arroyo. Ito naman ang ipinalabas na resulta ng Peoples Tally Action Center (PTAC) na kabaligtaran ng ipinalalabas na resulta ng Namfrel quick count. Ayon kay Noli Santos, chairman ng PTAC, hindi lamang 1 milyon ang posibleng ilamang ni FPJ kung nagkaroon sana ng botohan sa mga lugar na balwarte ng oposisyon. Ilan sa mga lugar ay dineklarang may failure of elections bukod pa sa mga pangha-harass ng umanoy tauhan ng administrasyon. Tinatakot umano ng administrasyon ng mga goons at baril ang mga poll watchers at botante ng KNP upang hindi na makaboto pa. Hanggang sa ngayon ay hindi naniniwala ang mga KNP supporters na nakakuha ng zero si FPJ sa ilang lugar sa Mindanao. (Ulat ni Doris Franche)</body>
<link>http://www.philstar.com/Article.aspx?articleId=252604&amp;publicationSubCategoryId=92</link>
</article>
<article>
<title>Rationalization 'di dapat ikaalarma ng gov't employees</title>
<author>Angie dela Cruz</author>
<date>
<month>June</month>
<day>04</day>
<year>2004</year>
</date>
<body>Ipinaliwanag ng Civil Service Commission (CSC) sa lahat ng mga empleyado ng gobyerno na hindi dapat mabahala ang mga ito sa inaasahang implementasyon sa rationalization program ng pamahalaan upang makatipid sa gastusin. Sinabi ni CSC chairperson Carina David, ang naturang hakbang ay hindi magdudulot ng pagkasibak sa trabaho kundi itatama lamang nito ang mga mali at higit nitong pag-iibayuhin ang quality service ng mga govt agencies para sa publiko. Itatama din anya ng rationalization system ang overlapping at duplication sa trabaho ng mga empleyado ng gobyerno at mailalagay nito sa tamang puwesto ang mga govt employees ayon sa kanilang qualifications at hindi naman ito magiging daan upang bumaba ang kanilang sahod. Ang mga empleyado naman na gustong magretiro na sa serbisyo ay tiyak na makakakuha ng retirement package na may kaukulang incentives. Nilinaw din ni David na walang target ang pamahalaan kung ilang empleyado ang dapat na magretiro at kumalas sa serbisyo kahit na may ilang posisyon ang bubuwagin at hindi ang mga tauhan. Ang rationalization program ay naghihintay na lamang na aprubahan ng Pangulo at ng Kongreso para sa kaukulang implementasyon nito. (Ulat ni Angie dela Cruz)</body>
<link>http://www.philstar.com/Article.aspx?articleId=252610&amp;publicationSubCategoryId=92</link>
</article>
<article>
<title>'Martial Law' sagot sa walkout ng oposisyon</title>
<author>Rudy Andal</author>
<date>
<month>June</month>
<day>04</day>
<year>2004</year>
</date>
<body>Malaki ang takot ng oposisyon na ibabagsak umano ng Arroyo government ang &amp;quot;martial law&amp;quot; matapos magpakalat ito ng text messages para magbigay babala sa magiging hakbang umano ng administrasyon para unahan ang sinasabing walkout ng mga opposition lawmakers sa ginagawang canvassing ng Kongreso. Ayon sa text messages, idedeklara ng gobyerno ang &amp;quot;batas militar&amp;quot; upang hadlangan ang planong walkout ng oposisyon sa joint session ng Kongreso na magsasagawa ng canvassing para sa boto ng presidente at bise presidente sa nakaraang May 10 elections. Nang beripikahin naman sa kampo ni Fernando Poe, Jr. kung sa kanila nanggaling ang nasabing pinakalat na text message ay ayaw naman tumugon ng mga ito. (Ulat ni Rudy Andal)</body>
<link>http://www.philstar.com/Article.aspx?articleId=252613&amp;publicationSubCategoryId=92</link>
</article>
<article>
<title>Canvass ituloy - SC</title>
<author>Gemma Amargo</author>
<date>
<month>June</month>
<day>05</day>
<year>2004</year>
</date>
<body>Ibinasura kahapon ng Korte Suprema ang petisyon ng Koalisyon ng Nagkakaisang Pilipino (KNP) na ipahinto ang canvassing ng presidente at bise presidente sa Kongreso. Sa isang unanimous vote, binalewala ng Supreme Court (SC) ang kahilingan ng KNP na magpalabas ng temporary restraining order (TRO) na inihain ni Davao City Rep. Ruy Elias Lopez. Bukod dito, binigyan din ng hanggang Lunes ng tanghali si Senate President Franklin Drilon, House Speaker Jose de Venecia at Office of the Solicitor General (OSG) upang magbigay ng komento tungkol sa &amp;quot;Petition for Prohibition and Mandamus with Prayer for Issuance of TRO&amp;quot; base na rin sa botong 9-4 ng mga mahistrado. Ayon kay Atty. Luzviminda Puno, SC clerk of court, tatalakayin ang petisyon ni Lopez sa Martes, makaraang makapag-sumite ng komento ang mga respondents at ang OSG. Iginiit ni Puno na wala pang hurisdiksiyon ang SC sa nasabing kaso, at ang merito ng petisyon ang tatalakayin ng mga mahistrado sa Martes subalit hindi pa rin umano madedetermina kung ang kaso ay puwedeng hawakan ng korte o political nature lamang. Magugunita na nagsampa ng petisyon ang KNP sa SC upang atasan nito ang Kongreso na ihinto ang ginaganap na canvassing para sa Presidente at Bise Presidente. Sa kabila nito, sinabi naman ni Atty. Rufus Rodriguez na isa pa ring tagumpay ito sa kanilang kampo dahil ang kanilang petisyon ay mananatiling buhay bunsod na rin ng paghingi ng SC ng komento ng mga respondents at pag-aaralan pa ang mga isyung kanilang kinukuwestiyon tungkol sa canvassing. Nagpahayag ng tiwala si Rodriguez na may pagkakataon pa na mapahinto ang canvassing dahil sa nakasalalay dito ang interest ng bansa. (Ulat ni Gemma Amargo)</body>
<link>http://www.philstar.com/Article.aspx?articleId=252696&amp;publicationSubCategoryId=92</link>
</article>
<article>
<title>Sigaw ng oposisyon: Sabwatan!</title>
<author>Rudy Andal</author>
<date>
<month>June</month>
<day>05</day>
<year>2004</year>
</date>
<body>Matapos tanggihan ng Mataas na Hukuman ang petisyon na pigilin ang canvassing ng Kongreso sa mga boto para sa presidente at bise presidente, umalma ang oposisyon at sinabing may &amp;quot;pambansang sabwatan&amp;quot; mula pa noong panahon ng pangangampanya hanggang sa bilangan ng mga balota upang tiyakin ang panalo nila Presidente Gloria Arroyo at Sen. Noli de Castro. Iginiit ng oposisyon na dapat itigil ang bilangan dahil ilegal ang pagbuo ng joint committee na ang nakararaming kasapi ay kaalyado ng administrasyon. Ilegal ito, anila dahil itinatadhana ng batas na ang bilangan ay dapat isagawa ng buong Kongreso at hindi ng komite lamang. Ayon sa oposisyon, mula pa noong mag-umpisa ang kampanya ay ginamit na ng administrasyon ang pera ng gobyerno sa pamimili ng mga boto. Binatikos din ang anilay garapalang pandaraya ng administrasyon. Anang oposisyon, garapalan na ang paglustay sa P728 milyong pondo para sa mga magsasaka sa layuning pulitikal ng administrasyon. Pinuna rin ang mga isinahimpapawid na &amp;quot;infomercials&amp;quot; ng pamahalaan pero ang dalang mensahe ay nangangampanya para kay Mrs. Arroyo. Walang pinag-iba ito, anang oposisyon sa estilong diktador na ginamit ni Marcos noong 1986 snap elections na dahilan upang mag-aklas ang taumbayan at mapatalsik siya sa tungkulin. Tinuligsa rin ang paggamit diumano ni Mrs. Arroyo ng mga empleyado at pasilidad ng pamahalaan para sa pangangampanya para sa tiket ng K-4. Tinuligsa rin ng oposisyon ang paggamit ng P1 bilyong pondo mula sa road users tax bilang bayad sa mga libo-libong obrero na pinagsuot ng damit na nakatatak ang pangalan ni Presidente Arroyo. Sinabi naman ni Rep. Imee Marcos na kikilos ang oposisyon upang mapigilan ang pananabotahe ng administrasyon sa proseso ng bilangan upang mangibabaw ang tunay na boses ng taumbayan. (Ulat ni Rudy Andal)</body>
<link>http://www.philstar.com/Article.aspx?articleId=252706&amp;publicationSubCategoryId=92</link>
</article>
<article>
<title>Pekeng CoCs kumalat sa Kongreso</title>
<author>Malou Rongalerios</author>
<date>
<month>June</month>
<day>05</day>
<year>2004</year>
</date>
<body>Kumalat ang kahina-hinalang envelope na naglalaman ng mga pekeng certificate of canvass (CoCs) kamakalawa ng gabi sa Kongreso. Dakong alas-9:45 ng gabi ng matagpuan ng House security ang isang brown envelope na nakita sa ibabaw ng projector sa kanang bahagi ng lobby ng plenary hall. Nang buksan ang envelope, natagpuan sa loob ang dalawa pang mas maliit na envelope na may tatak na National and Local elections May 10, 2004. Ang dalawang maliit na envelope ay may blangkong CoCs at election returns. Bagaman at blangko ang mga CoCs at election returns, hinihinala na nais palabasin na itinanim ito para gamiting kapalit ng nawawalang CoCs mula sa Camarines Norte. Sa isinagawang press conference, sinabi ni Speaker Jose de Venecia na hiniling na nila sa Comelec na suriin ang authenticity ng mga CoC at election returns at ginamit na envelope. Humingi na rin ng tulong sa NBI ang liderato ng Kamara upang magsagawa ng imbestigasyon. Sinabi ni de Venecia na mahalagang matukoy kung sino ang mga taong nasa likod ng &amp;quot;pagtatanim ng mga natagpuang envelope. Nagpahayag ng pagkabahala si de Venecia sa motibo ng mga taong nagtanim ng mga CoC dahil ganito rin ang ginawa noon sa Senado nang ilipat ang mga ballot boxes mula sa Comelec. Malaki aniya ang posibilidad na nais sirain ng taong responsable sa pagtatanim ng mga pekeng CoCs ang integridad ng ginagawang pagbibilang sa Kongreso. Nagtataka naman ang ilan kung paanong nakalusot sa mahigpit na seguridad ang taong nag-iwan ng nasabing envelope. May nakatalagang 92 miyembro ang PNP-Special Action Force sa Kongreso maliban pa ang 100 karagdagang pulis na idineploy dahil sa bilangan at mahigit sa 200 ang miyembro ng Legislative Security Bureau. (Ulat ni Malou Rongalerios)</body>
<link>http://www.philstar.com/Article.aspx?articleId=252713&amp;publicationSubCategoryId=92</link>
</article>
<article>
<title>Pagbubukas ng CoCs tapos na</title>
<author>Malou Rongalerios</author>
<date>
<month>June</month>
<day>05</day>
<year>2004</year>
</date>
<body>Natapos na rin kahapon ang pagbubukas ng nasa 223 ballot boxes na naglalaman ng 176 certificate of canvass (CoCs) para sa presidente at bise presidente. Ang huling ballot box na binuksan ay nagmula sa munisipalidad ng San Juan ganap na 5:15 ng hapon. Inabot ng isang linggo ang pagbubukas sa lahat ng ballot boxes dahil sa palaging pagkakaantala ng proseso dahil sa debatehan ng mga mambabatas. Pagkatapos mabuksan ang huling ballot box, inutos nina Senate President Franklin Drilon at Speaker Jose de Venecia na i-arrange ang mga upuan na gagamitin ng binuong 22-man committee na tatayong National Board of Canvassers. Sinuspinde na ang joint session ng dalawang kapulungan ng Kongreso at muli itong bubuuin sa sandaling matapos ang pagbibilang ng CoCs ng joint committee. Ang unang CoC na bibilangin ay magmumula sa Cambodia. Hanggang kagabi ng alas-8 ay hindi pa rin nagsisimula ang blangan. (Ulat ni Malou Rongalerios)</body>
<link>http://www.philstar.com/Article.aspx?articleId=252719&amp;publicationSubCategoryId=92</link>
</article>
<article>
<title>Oposisyon humihirit uli, 22-man panel gawing 25</title>
<author>Rudy Andal</author>
<date>
<month>June</month>
<day>05</day>
<year>2004</year>
</date>
<body>Tinutulan kahapon ni Senate Majority Leader Francis Pangilinan ang panibagong hirit ng oposisyon na gawing 25 ang magiging miyembro ng tabulation committee sa halip na 22. Sinabi ni Sen. Pangilinan, inaprubahan na ng dalawang kapulungan ang rules sa pagbuo ng 22-man na miyembro ng komite na tatayong National Board of Canvassers kaya ang panibagong hirit na ito ng oposisyon na dapat ay maging 25 ang miyembro ay dapat ginawa nila sa 5 araw na debatehan ng Kongreso. &amp;quot;We have already approved the rules of canvass and this should have been raised by the opposition during the debates and not at this late stage,&amp;quot; wika pa ni Pangilinan. Aniya, ang panibagong hinihirit ng oposisyon ay maliwanag na magpapahaba lamang ng debate at mangangahulugan na muling mababalam ang isasagawang actual counting ng binuong 22-man committee na miyembro ng NBoC. (Ulat ni Rudy Andal)</body>
<link>http://www.philstar.com/Article.aspx?articleId=252725&amp;publicationSubCategoryId=92</link>
</article>
<article>
<title>Nanalong Isabela gov. ipoproklama na</title>
<author>Ellen Fernando</author>
<date>
<month>June</month>
<day>05</day>
<year>2004</year>
</date>
<body>Sa susunod na linggo na isasagawa ang proklamasyon ng nagwaging gobernador ng Isabela Province na si Grace Padaca matapos baligtarin ng Comelec ang nauna nitong desisyon na pumigil sa proklamasyon ni Padaca. Binawi ng Comelec ang temporary restraining order (TRO) na inutos nito at sa oras na pirmahan ni 1st Division Presiding Commissioner Rufino Javier ang resolusyon ay opisyal nang ipoproklama si Padaca. Si Javier ay kasalukuyang &amp;quot;on-leave&amp;quot; at sa Lunes pa papasok. Nangako naman ito na agad pipirmahan ang resolusyon. Pirmado na nina Commissioners Virgilio Garcillano at Ressureccion Borra ang resolusyon na kapwa pabor na iproklama si Padaca kasabay ng pag-amin na nagkamali lamang sila sa pagpapalabas ng TRO. Inatasan na rin ng 1st Division ang Board of Canvassers ng Isabela na iproklama na si Padaca sa oras na makumpleto na ang lagda. Matatandaang tinalo ni Padaca ang katunggaling si Faustino Dy subalit naghain ng demanda si Dy sa Comelec na nagpapa-disqualify kay Padaca sa akusasyong pananakot sa mga taga-Isabela sa pamamagitan ng pakikipagsabwatan umano sa New Peoples Army kaya ito nanalo. Nabigo naman si Dy na patunayan ito. (Ulat ni Ellen Fernando)</body>
<link>http://www.philstar.com/Article.aspx?articleId=252732&amp;publicationSubCategoryId=92</link>
</article>
<article>
<title>P10-M libel buwelta ni GF Arroyo vs Chavez, Banayo at Tatad</title>
<author>Gemma Amargo</author>
<date>
<month>June</month>
<day>05</day>
<year>2004</year>
</date>
<body>Sinampahan kahapon ng P10 milyon libel suit sa Manila Prosecutors Office ni First Gentleman Mike Arroyo sina Atty. Frank Chavez, Lito Banayo at senatorial candidate Francisco &amp;quot;Kit&amp;quot; Tatad dahil sa umanoy akusasyon ng huli sa una na ito ang utak ng pandaraya sa naganap na halalan noong nakaraang Mayo 10. Personal na sinampahan ng kasong libelo ni Arroyo kasama ang kanyang abugado na si Atty. Ruy Alberto Rondain sa tanggapan ni Manila Prosecutor Office chief Ramon Garcia sina Chavez, Banayo na spokesman ni Sen. Panfilo Lacson, Tatad at 20 iba pang personalidad at miyembro ng media. Nakasaad sa 10-pahinang complaint affidavit ni Arroyo na hindi siya makapagtimpi sa mga pahayag ni Chavez na may kinalaman siya sa P750 million agri-fund, samantalang si Tatad ay inakusahan siyang gumawa ng pamimili ng certificate of canvass (CoCs) sa Mindanao upang manalo si Pangulong Arroyo. Ikinainis din ni FG Arroyo ang pahayag ni Banayo sa media na malaki ang papel nito sa pandaraya noong nakaraang halalan. Iginiit pa nito na pinilit niyang manahimik sa mga alegasyon ng tatlo subalit sa sunud-sunod na pag-atake ang ginawa sa kanya sa media kaya napillitan siyang magsampa ng kaso upang ipagtanggol ang sarili. (Ulat ni Gemma Amargo)</body>
<link>http://www.philstar.com/Article.aspx?articleId=252734&amp;publicationSubCategoryId=92</link>
</article>
<article>
<title>AFP,PNP alerto vs 40 ASG bombers</title>
<author>Angie dela Cruz at Joy Cantos</author>
<date>
<month>June</month>
<day>06</day>
<year>2004</year>
</date>
<body>Naka-round-the-clock alert ngayon ang buong puwersa ng Armed Forces of the Philippines (AFP) at Philippine National Police (PNP) upang pigilan ang pagpasok ng 40 bomb expert ng Abu Sayyaf Group (ASG) sa Metro Manila at makapaghasik ng terorismo. Nabatid kahapon kay Anti-Terrorism Task Force (ATTF) head, Defense Secretary Eduardo Ermita, nakatanggap sila ng intelligence report na wala nang masulingan ang grupo ni ASG chieftain Khadaffy Janjalani dahil sa mainit na pursuit operations ng tropa ng militar kaya target nilang lumabas ng Mindanao at pumuslit patungong Metro Manila para dito maghasik ng sindak sa mamamayan. Sinasabing pinakikilos umano ng Al-Qaeda terrorist network ni Saudi billionaire Osama bin Laden ang may 40 ASG bomb experts na sinanay sa paggawa ng malakas na bomba, pagpapasabog at commando assault. Una rito, inamin sa tactical interrogation ni Hassan Al-Bakre, ang nasakoteng hinihinalang miyembro ng Al-Qaeda sa Datu Piang, Maguindanao kamakailan na may 500 rebeldeng Muslim na kinabibilangan ng Moro Islamic Liberation Front (MILF) at Abu Sayyaf Group ang sinanay niya sa Camp Omar may ilang taon na ang nakalilipas. Si Al-Bakre ay pumasok sa bansa kasama ang ilan pang dayuhang terorista na pakay rin ng manhunt operations ng mga awtoridad. Ayon kay Sec. Ermita, tiwala siyang hindi makakapuslit sa Metro Manila ang nasabing mga terorista. Gayunman, hindi naman isinasantabi ni Ermita ang posibilidad na may makapuslit sa mga nabanggit na ASG bomb experts kayat sinabi nitong kailangang maging vigilante rin ang mamamayan at makipagtulungan sa mga awtoridad. (Ulat nina Angie dela Cruz at Joy Cantos)</body>
<link>http://www.philstar.com/Article.aspx?articleId=252808&amp;publicationSubCategoryId=92</link>
</article>
<article>
<title>Priority bill ni Sen.elect Lim: Biktima ng frame-up babayaran</title>
<author>Ludy Bermudo</author>
<date>
<month>June</month>
<day>06</day>
<year>2004</year>
</date>
<body>Prayoridad at unang ihahaing panukalang batas ni Senator-elect Alfredo Lim ang bayaran ang mga inosenteng tao na naging biktima ng frame-up at pabigatin ang parusa sa mga nag-imbento ng kasinungalingan para mabilanggo ang isang walang kasalanan. Ayon kay Lim, talamak na sa bansa ang paggamit ng mga taong kawawa at inosente para lamang palabasin ng mga matataas na opisyal ng gobyerno o alinmang ahensiya ng law enforcement na naresolba na ang isang high-profile cases sa bansa at umani ng pogi points sa panig ng mga awtoridad. Sa batas na ito, nais ni Lim na dapat ay maparusahan ng mabigat ang sinumang mapapatunayan nagsisinungaling sa korte o sa pagdinig sa Senado. Maging ang mga opisyal ng PNP, AFP at iba pang law enforcement agencies at personalidad na masasangkot sa frame-up ay titiyaking magdurusa sa kasong pagsisinungaling sa pagbibigay ng testimonya sa korte. Bukod dito, sisikapin ni Lim na kanyang maisasabatas ang pagbabayad sa mga akusadong nakulong sa maling bintang o biktima ng frame-up sa oras na maabsuwelto ito sa kaso. Matatandaang si Lim ay nanumpa sa pagka-senador sa Bonifacio shrine, sa tabi lamang ng Manila City Hall, Ermita, Maynila noong nakaraang Miyerkules. Napiling isagawa doon ang oath-taking bilang pasasalamat ng senador sa mga taga-Maynila na sumuporta sa kanya. (Ulat ni Ludy Bermudo)</body>
<link>http://www.philstar.com/Article.aspx?articleId=252819&amp;publicationSubCategoryId=92</link>
</article>
<article>
<title>GMA nanguna sa initial canvassing</title>
<author>Malou Rongalerios</author>
<date>
<month>June</month>
<day>06</day>
<year>2004</year>
</date>
<body>Matapos ang siyam na araw na debatehan at pagbubukas ng mga ballot boxes sa joint session ng Kongreso, nagsimula na rin kamakalawa ng gabi ang opisyal na canvassing ng joint committee na tumayong National Board of Canvassers (NBoC) kung saan nanguna si Pangulong Arroyo. Unang binilang ang mga certificate of canvass (CoCs) mula sa Cambodia, Laos, Palau, Brunei at Netherlands kung saan naitala ang botong 2,997 para kay Pangulong Arroyo; 2,498 kay Fernando Poe, Jr.; Raul Roco, 1,338; Panfilo Lacson, 892 at Bro. Eddie Villanueva, 838. Sa bise presidente, nanguna si Noli de Castro sa botong 4,594; Loren Legarda, 3,430; Hermie Aquino, 381 at Rodolfo Pajo, 25. Muling magko-convene ang joint committee sa Lunes kung saan itutuloy ang pagbibilang ng mga CoCs. May kabuuang 176 CoCs ang bibilangin ng committee at nangako pa rin ang oposisyon na kukuwestiyunin nila ang 25 CoCs na pinaghihinalaang ginamit umano sa dayaan pabor kay Arroyo. Tutulong sa pagpapatuloy ng canvassing ang Philippine Institute of Certified Public Accountants (Picpa) matapos itong hilingin ni House Speaker Jose de Venecia. Apat na volunteer accountants mula sa Picpa ang haharap sa joint committee hanggang matapos ang canvassing upang ma-audit ang pagbibilang. Nauna nang inihayag nina de Venecia at Senate President Franklin Drilon na natutuwa silang nag-umpisa na ang bilangan at tiyak na mahahabol ang June 30 deadline upang maiproklama ang mananalong presidente at bise presidente. (Ulat ni Malou Rongalerios)</body>
<link>http://www.philstar.com/Article.aspx?articleId=252825&amp;publicationSubCategoryId=92</link>
</article>
<article>
<title>Seguridad sa balik-eskwela tiniyak</title>
<author>Angie dela Cruz</author>
<date>
<month>June</month>
<day>06</day>
<year>2004</year>
</date>
<body>Itinalaga ni PNP Chief Hermogenes Ebdane ang may 115,000 miyembro ng pulisya sa buong bansa upang maglaan ng seguridad sa pagbubukas ng klase bukas. Inatasan ni Ebdane si PNP Director for Operations Director Avelino Razon Jr. na mag-isyu ng memorandum sa 17 PNP regional offices upang ipatupad ang nationwide &amp;quot;heightened alert&amp;quot; para sa simula ng klase sa pampubliko at pribadong paaralan sa buong bansa. Sinabi ni Razon na ang hakbang ay layuning matiyak ang operational readiness ng kapulisan sa pagresponde sa peace and order concerns kasama na ang banta ng mga criminal elements na nais manamantala sa pagsisimula ng pasukan ng mga mag-aaral. Noong nakaraang buwan pa ay nagkaroon na ng koordinasyon ang PNP sa mga opisyales ng Department of Education at Commission on Higher Education para sa seguridad ng mga mag-aaral. Sa Metro Manila, may 16,000 pulis mula sa National Capital Region Police Office (NCRPO) mula sa limang police district dito ang itatalaga sa mga strategic areas malapit sa mga paaralan katulong ang mga tauhan ng MMDA. Ganito din ang pagbabantay na gagawin ng pulisya sa seaports, airports at land transport terminals para naman sa inaasahang pagdagsa ng mga pasahero mula sa mga probinsiya. (Ulat ni Angie dela Cruz)</body>
<link>http://www.philstar.com/Article.aspx?articleId=252832&amp;publicationSubCategoryId=92</link>
</article>
<article>
<title>Erap bantay-sarado sa joint celebration ni Loi at Jinggoy</title>
<author>Anna Sanchez</author>
<date>
<month>June</month>
<day>06</day>
<year>2004</year>
</date>
<body>Inaasahang daragsa ngayon ang mga kamag-anak, kaibigan at supporters ni dating Pangulong Joseph Estrada sa resthouse nito sa Tanay, Rizal matapos pagbigyan kamakalawa ng Sandiganbayan ang kahilingan ni Erap na makalabas ng Camp Capinpin at makapunta sa kanyang resthouse para makalahok sa pagdiriwang ng kaarawan ng kanyang asawang si Sen. Loi Estrada at victory party ng anak na si Jinggoy. Hindi bababa sa 30 pulis ang magsisilbing close-in security ni Erap at isang platoon ng sundalo na ikakalat sa outside perimeter ng resthouse. Sa kanilang mosyon sa anti-graft court, ipinahayag ni Estrada na double celebration ang kanilang gagawin dahilan sa ipinagdiriwang din nila ang pagkapanalo ng kanilang anak na si Jinggoy sa pagka-senador. Sa tatlong pahinang resolusyon ng Special Division ng Sandiganbayan, pinahintulutan si Estrada na makaalis sa Camp Capinpin bandang alas-8 ng umaga ngayon pero kinakailangan siyang lumisan sa kanyang resthouse at muling bumalik sa Camp Capinpin pagsapit ng alas-8 ng gabi. Nakadetine sa nasabing kampo ang dating Pangulo habang dinidinig ang kasong plunder na isinampa laban sa kanya. Bagamat kinuwestiyon ng prosekusyon ang anila ay &amp;quot;one-sentence&amp;quot; motion ni Estrada, hindi naman nila tinutulan ang kahilingan nito na makasama sa pagdiriwang sa dalawang mahahalagang okasyon ng kaniyang mga mahal sa buhay. Ayon kay Special Prosecutor Dennis Villaignacio, tutal ay tunay na pamilya naman niya ang kaniyang makakasama ngayong araw na ito kayat hindi na sila tumutol sa kahilingan ng dating Pangulo. Hindi naman pinayagang makapagdala ng anumang communications gadget si Erap at bawal din magpa-interview sa media. (Ulat ni Anna Sanchez)</body>
<link>http://www.philstar.com/Article.aspx?articleId=252838&amp;publicationSubCategoryId=92</link>
</article>
<article>
<title>Posisyon ng House minority leader pinag-aagawan</title>
<author>Malou Rongalerios</author>
<date>
<month>June</month>
<day>06</day>
<year>2004</year>
</date>
<body>Hindi ang puwesto ni Speaker Jose de Venecia ang totoong inaambisyon ng ilang mambabatas na nais kumalaban sa kanya sa pagka-Speaker kundi ang puwesto ng House minority leader. Ayon sa isang congressman na tumangging magpabanggit ng pangalan, ilan sa mga mambabatas na nagsasabing nais nilang lumaban sa Speakership ay nais ding maging lider ng minorya. Kabilang na umano dito sina San Juan Rep. Ronaldo Zamora at Albay Rep. Edcel Lagman na magiging miyembro ng papasok na 13th Congress. Si Lagman ang pumalit sa puwesto ng anak na si Krisel Lagman-Luistro. Kabilang din sa lumulutang na pangalan na lalaban sa Speakership sina Tarlac Rep. Noynoy Aquino, Gilbert Teodoro at Quezon Rep. Danilo Suarez. Puwede rin anyang si Zamora ang ilaban ng oposisyon kay de Venecia upang ito ang maging minority leader sakaling hindi masungkit ang speakership. Si Zamora ay kilalang taga-suporta ni Sen. Panfilo Lacson. Sinabi ng source na bagaman at nagpahayag na rin si Lagman na nais niyang labanan si de Venecia, posible anyang ang pagiging lider ng minorya ang totoong target nito. Sa kasaysayan ng Kamara, ang sinumang nakakatapat ng nanalong Speaker ang nagiging House minority leader. Sa kasalukuyan, si Nueva Vizcaya Rep. Carlos Padilla ang lider ng minorya pero hindi na ito makakabalik sa 13th Congress matapos matalo sa pagka-senador nitong nakaraang eleksiyon. Idinagdag ng source na &amp;quot;prestigious&amp;quot; din ang maging lider ng minorya dahil kahit hindi nito nasungkit ang speakership, itinuturing din itong lider ng Kamara at isa sa madalas kunan ng reaksiyon ng media. (Ulat ni Malou Rongalerios)</body>
<link>http://www.philstar.com/Article.aspx?articleId=252842&amp;publicationSubCategoryId=92</link>
</article>
<article>
<title>Kidnap alert itinaas</title>
<author>Joy Cantos, Edwin Balasa at Danilo Garcia</author>
<date>
<month>June</month>
<day>07</day>
<year>2004</year>
</date>
<body>Kaugnay ng pagbubukas ng klase ngayong araw na ito, naka-alerto ang Philippine National Police (PNP) lalo na sa mga paaralan laban sa mga elemento ng kidnap-for-ransom (KFR) gang. Maliban sa anak mayayamang Chinese national ay target rin ng KFR syndicates ang mga dayuhang estudyante sa Metro Manila. Iniutos na ni National Anti-Kidnapping Task Force (NAKTAF) chief Angelo Reyes sa kanyang mga tauhan ang mahigpit na pagbabantay sa mga checkpoints at chokepoints na inilatag sa mga piling lugar sa National Capital Region (NCR). Ayon kay Reyes, layunin nito na maiwasang makapambiktima ang mga kidnappers na posibleng magsamantala o manabotahe sa pagdagsa ng milyun-milyong estudyante sa ibat ibang paaralan. Una rito, isinailalim sa red alert ni PNP chief P/Dir. Gen. Hermogenes Ebdane Jr. ang may 115,000 pulis sa buong bansa sa pagbubukas ng klase. Nabatid na 16,000 pulis mula sa National Capital Region Police Office (NCRPO) ang mahigpit na magbabantay mula alas-6 hanggang alas-7 ng umaga sa mahigit 800 eskuwelahan sa buong Metro Manila. Maging sa gabi mula alas-6 hanggang sa uwian naman ng estudyante sa kolehiyo ay masusing imomonitor ng pulisya. Sinabi naman ni NCRPO chief P/Dir. Ricardo de Leon, mahigpit ding babantayan ng pulisya ang mga dormitories ng mga dayuhang estudyante. Ipakakalat pa ng NCRPO ang 240 mobile patrol at 107 motorcycle cop mula sa limang distrito ng Kamaynilaan upang protektahan ang mga estudyante. Nagtalaga na rin ang Metro Manila Development Authority (MMDA) ng 956 traffic enforcers sa mga school zone upang siguruhin na magiging maluwag ang daloy ng trapiko sa mga lugar na malapit sa mga schools. Ayon naman kay Usec. for Legal Affairs Chito Gascon ng Department of Education (DepEd), aabot ng 12. 1 milyong estudyante ng elementarya ang inaasahan nilang papasok ngayong taong ito sa pampublikong paaralan habang sa pribado ay 900,000. Nabatid na mas mataas ng tatlo hanggang apat na porsyento ang itinaas ng mga nag-enroll na mga batang galing sa pribadong paaralan na lumipat ng pampublikong paaralan. Sinabi ni Gascon na patuloy pa rin ang pagkuha ng DepEd ng 10,000 bagong guro upang punan ang mga bakanteng posisyon sa ibat ibang paaralan. Samantala, nakatakdang magbukas ng klase ang high school sa Hunyo 21 at lalong inaasahang makikisabay sa pagdagsa ang tinatayang 5.5 milyong estudyante sa high school mula sa pampublikong paaralan. Bago ito, isasagawa muna ng DEpEd ang ikalawang batch ng mga kukuha ng high school readiness test (HSRT) para sa mga batang hindi nakakuha nito. Ang HSRT ay isang requirement ng mga batang nagtapos ng elementarya bago makapasok sa mataas na paaralan na mag-eenroll sa public school. (Ulat nina Joy Cantos, Edwin Balasa at Danilo Garcia)</body>
<link>http://www.philstar.com/Article.aspx?articleId=252966&amp;publicationSubCategoryId=92</link>
</article>
<article>
<title>Matitilinong Pinoy walang trabaho</title>
<author>Andi Garcia</author>
<date>
<month>June</month>
<day>07</day>
<year>2004</year>
</date>
<body>Puhunan pa ba ang pagkakaroon ng edukasyon para makatiyak ng isang magandang kinabukasan? Kung ang pagbabasehan ay ang tala ng Dept of Labor and Employment (DOLE) kaugnay ng patuloy na lumalagong bilang ng mga unemployed ay hindi edukasyon ang puhunan para sa magandang buhay dahil lumilitaw na karamihan sa mga edukadong Pinoy ngayon ay kasama sa bilang ng mga walang trabaho. Mula sa 3.8 milyon na mga Filipino na walang trabaho ay 27.6 porsyento dito ay pawang tapos ng high school, habang mahigit sa 30 porsyento naman nito ay binubuo ng mga pinagsamang college undergraduates at graduates. Maging sa isinagawang pag-aaral ng Trade Union Congress of the Philippines (TUCP) na may titulong &amp;quot;A Research on Issues Affecting Young Filipino Workers&amp;quot; ay nagpapakita na ang mga college graduates ang nakapagtala ng pinakamataas na unemployment rate na nasa 26.2 porsyento at ito ay nasa pagitan ng 15-anyos hanggang 24-anyos. Nakakabahala ayon sa DOLE ang pagkakaroon ng mataas na porsyento ng mga walang trabaho na pawang edukado dahil nagbibigay ito ng negatibong pagtanggap para sa mga magulang na kapos sa edukasyon upang huwag na ring papag-aralin pa ang kanilang mga anak. Sa iba pang tala ay makikita na 8.4 porsyento lamang ng kabuuang 3.8 milyong unemployed ang hindi nakatapos ng elementarya habang nasa 8.3 naman ang hindi nakatapos ng high school na wala ring trabaho. Lumilitaw na mas mataas pa ang porsyento na makapagtrabaho ang isang walang gaanong pinag-aralan kung ihamambing sa may mga diploma sa high school at kolehiyo. (Ulat ni Andi Garcia)</body>
<link>http://www.philstar.com/Article.aspx?articleId=252975&amp;publicationSubCategoryId=92</link>
</article>
<article>
<title>Sotto inalok ng cabinet position?</title>
<author>Rudy Andal</author>
<date>
<month>June</month>
<day>07</day>
<year>2004</year>
</date>
<body>Ginagapang na umano ng administrasyon ang hanay ng oposisyon upang isulong ang programa nitong &amp;quot;government of unity.&amp;quot; Isang senador na miyembro ng Koalisyon ng Nagkakaisang Pilipino (KNP) na kumumbinsi kay action king Fernando Poe Jr. na tumakbong pangulo ng bansa nitong nakalipas na May 10 elections ang inalok na umano ni Pangulong Arroyo ng isang cabinet position. Ayon sa source, inalok na umano ng cabinet post si Senate Minority leader Vicente Sotto III na magtatapos ang termino sa Hunyo 30. Hindi naman binanggit ng impormante kung tatanggapin ng mambabatas ang alok na cabinet position na biglang umalis patungong Hong Kong gayung miyembro ito ng senate opposition panel sa national board of canvasser. Umalis din sa bansa ang mga kasama ni Sotto sa panel na sina Sens. Tessie Aquino-Oreta at Edgardo Angara. Winika rin ng source, ang pag-alok kay Sotto ng oposisyon ni Pangulong Arroyo ay bahagi umano ng government of unity sa sandaling si GMA ang maiproklama ng Kongreso na nanalong pangulo. &amp;quot;Kung si FPJ ang mananalo ay siguradong mag-eempake rin kami dito sa Senado dahil tapos na ang termino niya sa pagiging senador at siguradong bibigyan din siya ng cabinet post at sakaling matalo ay inalok na naman siya ni GMA ng cabinet post pero hindi namin alam kung tatanggapin niya ito,&amp;quot; sabi pa ng impormante. Magugunita na naging magkadikit sina Sotto at GMA noong pareho pa silang senador at itayo nila ang pribadong KAMPI subalit nagkahiwalay sila ng landas nang biglang pumayag na maging vice-presidential candidate na lamang si Arroyo ni House Speaker Jose de Venecia sa ilalim ng Lakas-NUCD noong 1998 elections. (Ulat ni Rudy Andal)</body>
<link>http://www.philstar.com/Article.aspx?articleId=252981&amp;publicationSubCategoryId=92</link>
</article>
<article>
<title>18 CA Justices sa Visayas at MIndanao inilipat sa Maynila</title>
<author>Ludy Bermudo</author>
<date>
<month>June</month>
<day>07</day>
<year>2004</year>
</date>
<body>Pinayagan na ng Korte Suprema ang paglipat sa Maynila ng na-promote na 18 mahistrado ng Court of Appeals (CA) na nakatalaga sa Visayas at Mindanao. Ito ang nilalaman ng dalawang pahinang resolusyon ng SC en banc, na nagbigay ng probisyunal na pagsang-ayon sa iginigiit ni CA Presiding Justice Cancio Garcia. Sinabi ng mga mahistrado na may kapangyarihan pa ang 18 mahistrado na ma-promote at magpalipat sa Maynila (CA-Manila) batay na rin sa seniority rules alinsunod sa Republic Act 8246 o ang An Act Creating Additional Division in the Court of Appeals. Nilinaw ng SC na tanging ang pagkakatalaga ng dibisyon ng Appellate Court lamang ang natatali sa batas at hindi ang mga miyembro nito. Dito ay kinatigan ng SC high tribunal ang giit ni Justice Garcia na ang paglilipat o transfer ng mga mahistrado ay base naman sa seniority at sa kanilang appointment papers na hindi partikular na nakasaad kung saan sila mananatili, mailipat man o hindi. Kaugnay nito, inatasan ng Mataas na Hukuman si Garcia na magsumite sa kanila ng bagong internal rules ng CA para sa reorganization bago o sa araw ng Hunyo 30, 2004. Ang nasabing usapin ay inakyat sa SC bunsod ng reklamo na inihain ng concerned judges at lawyers noong Mayo 4, 2004 na humaharang sa pagpapalipat ng 18 mahistrado mula sa Cebu at Cagayan de Oro patungo sa Manila. (Ulat ni Ludy Bermudo)</body>
<link>http://www.philstar.com/Article.aspx?articleId=252992&amp;publicationSubCategoryId=92</link>
</article>
<article>
<title>Bagyong &amp;quot;Frank&amp;quot; nanalasa sa Luzon</title>
<author>Doris Franche</author>
<date>
<month>June</month>
<day>07</day>
<year>2004</year>
</date>
<body>Nagsimula ng manalasa ang bagyong &amp;quot;Frank&amp;quot; sa Luzon kung saan namataan ito sa layong 215 km. sa kanluran-timog-kanluran sa Dagupan City. Ang bagyo ay may lakas na hanging 65 kph malapit sa gitna at hangin na may kasamang ulan hanggang 80 kph at may layong 80 km. sa Vigan, Ilocos Sur ngayong hapon; 40 km. sa hilagang bahagi ng Basco, Batanes bukas at 150 km. naman sa hilagang silangan ng Basco, Batanes sa Miyerkules. Nakataas ang signal no. 2 sa lalawigan ng Pangasinan, La Union at Ilocos Sur habang signal no.1 naman sa Bataan, Zambales, Nueva Ecija; Nueva Vizcaya,Tarlac, Ifugao, Mt. Province, Abra, Benguet,Kalinga,Apayao, Ilocos Norte at Calayan Group of Island. (Ulat ni Doris Franche)</body>
<link>http://www.philstar.com/Article.aspx?articleId=252995&amp;publicationSubCategoryId=92</link>
</article>
<article>
<title>Banta ng EDSA 4 lusaw na !</title>
<author>Lilia Tolentio</author>
<date>
<month>June</month>
<day>08</day>
<year>2004</year>
</date>
<body>Lusaw na ang bantang destabilisasyon laban sa pamahalaan dahil sa pagtanggi ng mga kinakalap na tao na lumahok sa panggugulo sa kabila ng malaking halagang alok sa kanila para isakatuparan ang plano. Nagkaisa ng paniniwala kahapon ang Malaca&amp;ntilde;ang at Mababang Kapulungan ng Kongreso na nabawasan na ang banta ng destabilisasyon at ang pangambang mabalam pa ang bilangan ng mga boto sa presidente at bise presidente sa Kongreso. Sinabi ni Presidential Spokesman Ignacio Bunye na batay sa intelligence report, nabigo ang kalaban ng pamahalaan na hikayatin ang maraming mamamayan na makilahok sa planong destabilisasyon. Ayon naman kay Surigao del Sur Rep. Prospero Pichay, ang paglabas sa bansa ng mga oposisyonistang Senador tulad nina Edgardo Angara, Tessie Aquino Oreta at Vicente Sotto sa kainitan ng bilangan ay indikasyong ayaw na rin nilang i-delay ang pagbibilang. Kasalukuyan umanong nasa ibang bansa pa si Angara para sa isang pandaigdigang kumperensiya samantala dumalo na sa deliberasyon ng komite sina Sotto at Oreta. &amp;quot;Mas mabuti ang pananahimik ng oposisyon kaysa hikayatin ang mga inosenteng mamamayan na manggulo upang mahadlangan ang proklamasyon ng Pangulo,&amp;quot; ani Pichay. Nanawagan si Pichay sa ibang lider oposisyon na tularan ang pananahimik ng kanilang mga kasamahan para mapabilis ang canvassing at marinig ang &amp;quot;boses ng bayan.&amp;quot; Aniya, isang &amp;quot;lost cause&amp;quot; ang planong guluhin ang canvassing dahil walang basehan ang alegasyong dayaan sa panig ng administrasyon. Magugunita na kamakailan, nagpahayag ang Catholic Bishops Conference of the Philippines (CBCP) na ang nakaraang eleksiyon ay di kinakitahan ng malawakang dayaan. Kung mayroon man, ito, anang CBCP ay sa local level lang. Ayon naman kay Bunye, ang pagkaunsiyami ng tangkang destabilisasyon ay inireport ng mga ahensya ng paniniktik pero tumanggi siya na ibunyag kung sino o aling grupo ang promotor ng ganitong plano. Gayunman, inihayag niya na ang grupong Guardians ang isa sa mga aktibong nangangalap ng supporters para sa destabilisasyon. Aniya, ang mga urban poor mismo na binubuyo ng mga grupong ito ang mismong nagsumbong sa pamahalaan sa ginagawang panghihikayat.(Ulat ni Lilia Tolentio)</body>
<link>http://www.philstar.com/Article.aspx?articleId=253072&amp;publicationSubCategoryId=92</link>
</article>
<article>
<title>Unang araw ng klase suspendido kay 'Frank'</title>
<author>Edwin Balasa</author>
<date>
<month>June</month>
<day>08</day>
<year>2004</year>
</date>
<body>Nabitin ang unang araw ng klase ng elementarya kahapon makaraang kanselahin ng Department of Education ang unang araw ng pasukan matapos ideklara ng PAGASA (Philippine Atmospheric Geophysical Astronomical Service) ang stom signal no. 2 at 1 sa lalawigan ng Luzon kasama na ang Metro Manila. Kahapon ng umaga ay iniulat ng PAGASA na mas lalo pang lumakas ang bagyong Frank na namataaan may 190 kilometro ang layo sa hilagang kanluran ng Dagupan City. Ito ay gumagalaw sa bilis na 7 kilometro bawat oras patungo sa direksiyon ng Batanes-Taiwan area. Dala nito ang hangin na may bilis 85kph malapit sa gitna at pabugsong aabot sa 100kph. Nakataas ang signal no. 2 sa mga bayan ng Ilocos Sur, Pangasinan, La Union, Abra at Apayao. Signal no.1 sa mga lalawigan ng Bataan, Zambales, Pampanga, Nueva Ecija, Nueva Vizcaya, Tarlac, Ifugao, Mt. Province, Benguet, Kalinga, Calayan group of islands, Cavite, Laguna, Bulacan, Lubang island, Rizal, Batangas, Calamian group, Occidental Mindoro at Metro Manila. Ayon kay DepEd Sec. Edilberto de Jesus, ang klase sa elementarya ay awtomatikong suspendido sa mga lugar kung saan idineklara ang signal no.1 habang kanselado ang klase sa high school kapag signal no. 2. Ang klase sa high school ay magbubukas sa June 21. Nakasaad din sa DepEd memorandum order no. 59 series of 2003 na ang mga guro sa pampublikong paaralan ay hindi rin required na pumasok kapag suspendido ang klase dahil kailangan naman nilang magsagawa ng mga make-up classes. Ang management naman ng mga private schools ang magdedesisyon kung papapasukin ba nila ang mga guro sa panahon ng bagyo o hindi. (Ulat ni Edwin Balasa)</body>
<link>http://www.philstar.com/Article.aspx?articleId=253083&amp;publicationSubCategoryId=92</link>
</article>
<article>
<title>'Tigil-canvass' ng KNP kinontra</title>
<author>Gemma Amargo</author>
<date>
<month>June</month>
<day>08</day>
<year>2004</year>
</date>
<body>Naghain kahapon ng petisyon sa Korte Suprema ang Senado, Kamara at Office of the Solicitor General (OSG) upang idismis ang kahilingan ng Koalisyon ng Nagkakaisang Pilipino (KNP) na nagpapahinto sa ginaganap na canvassing para sa Presidente at Bise Presidente sa Kongreso. Sa 20-pahinang komento na inihain ng OSG, nakasaad na ang joit committee ay tradisyunal na ginagamit bilang tagapamahala sa bilangan ng mga boto sa dalawang pinakamataas na puwesto sa pamahalaan. Sabay ding naghain ng kanilang komento sa Supreme Court (SC) sina Senate President Franklin Drilon at House Speaker Jose de Venecia na nagsasabing kailangang idismis ang petisyon ni Davao City 3rd District Rep. Ruy Elias Lopez dahil sa kawalan ng constitutional at legal basis. Ang naturang komento ay bilang sagot sa hinihinging paliwanag sa kanila ng mataas na hukuman kaugnay sa nabanggit na petisyon. Wala rin umanong basehan ang petisyon ang oposisyon na humihiling na harangin ang congressional canvass dahil binigyan ng kapangyarihan ng Konstitusyon ang mga mambabatas upang bumuo ng mga alituntuning susundin sa pagbibilang ng boto. Iginiit pa ng mga abugado ng gobyerno na ang pag-akyat ni Lopez sa SC ay isang maling desisyon dahil ipinapakita lamang nito ang supervisory power ng Hudikatura sa Kongreso gayong ang petitioner ay isang kongresista. Bukod dito, ang naturang isyu ay isang usaping pampulitikal na hindi maaaring panghimasukan ng Korte Suprema. (Ulat ni Gemma Amargo)</body>
<link>http://www.philstar.com/Article.aspx?articleId=253089&amp;publicationSubCategoryId=92</link>
</article>
<article>
<title>Bilangan bumagal; 43 pinagtalunan pa</title>
<author>Malou Rongalerios</author>
<date>
<month>June</month>
<day>08</day>
<year>2004</year>
</date>
<body>Dalawang linggo matapos manumpa bilang senador, hiniling kahapon ni Senator-elect Jinggoy Estrada sa Sandiganbayan Special Division na payagan siyang makapunta sa Amerika para sa isang speaking engagement sa harap ng mga Filipino communities sa Noth America. Sa tatlong pahinang mosyon, sinabi nina Noel Malaya at Manuel Pamaran, court-appointed lawyers ni Estrada na nais ng senador na makausap ng personal ang mga Pinoy sa US at malaman ang kanilang mga problema. Balak ni Jinggoy na umalis ng bansa sa Hunyo 10 o 11 dahil nakatakda siyang dumalo sa dalawang araw na pagdiriwang sa California sa Hunyo 12 at 13. Gaganapin ito sa Civic Center Plaza sa harap ng San Francisco City Hall sa California. Sa sulat ni Sid Protasio, chairman ng Fiesta Filipina, ang pinakamalaking Fil-American Independence Day celebration sa North America, sinabi nito na pinili nila si Jinggoy na maging guest speaker sa pagdiriwang ng ika-106th Philippine Independence. Ayon naman kay Jose Flaminiano, isa sa mga abogado ni Jinggoy, na sigurado namang babalik sa bansa ang kanilang kliyente pagkatapos ng pagdiriwang dahil isa na itong senador. Pero kinontra ni Special Prosecutor Chief Dennis Villaignacio ang kahilingan ni Estrada dahil mayroon pa silang nakabinbing mosyon sa SC kung saan pinakakansela nila ang piyansa ng dating mayor ng San Juan. (Ulat ni Malou Rongalerios)</body>
<link>http://www.philstar.com/Article.aspx?articleId=253096&amp;publicationSubCategoryId=92</link>
</article>
<article>
<title>Jinggoy humirit ng biyahe sa US</title>
<author>Malou Rongalerios</author>
<date>
<month>June</month>
<day>08</day>
<year>2004</year>
</date>
<body>Dalawang oras ang inabot kahapon nang pagbibilang ng joint committee na tumatayong National Board of Canvassers sa certificate of canvass mula sa Sweden na mayroon lamang 43 boto. Alas-10:45 ng umaga nagbukas ang sesyon ng komite pero halos ala-una na nakapagsagawa nang pagbibilang ng CoCs dahil pinagtalunan pa rin ang rules o panuntunan. Hindi rin agad nakapagbilang ang joint committee dahil kinuwestiyon ni Makati Rep. Agapito &amp;quot;Butz&amp;quot; Aquino ang kawalan ng quorum dahil late ang ilang miyembro ng Senado at Kamara. Sinabi ni Aquino na ang mga mambabatas na eksakto sa oras dumating ang naapektuhan dahil kailangan pa nilang hintayin ang mga late na miyembro ng joint committee. Inirekomenda nito na sa mga susunod na araw, alas-10 ng umaga umpisahan ang canvassing at huwag nang hintayin ang mga late na miyembro ng joint committee. Pagkatapos nito ay pinagtalunan naman ng komite kung peke o authentic ang binabasa nilang CoCs dahil sa kawalan ng karanasan ng mga mambabatas na suriin ang mga dokumento. Nang magsimula nang bilangin ang boto mula sa Sweden, nadiskubre na 43 boto lamang pala ang pinagtalunan nila ng halos dalawang oras na debate. Sa pinakahuling data, nanguna pa rin si Pangulong Arroyo matapos mabuksan ang 20 CoCs kung saan naitala ang 5,475 boto para sa kanya, Fernando Poe, Jr., 3,609; Raul Roco, 2,036; Sen. Panfilo Lacson, 1,373; at Bro. Eddie Villanueva, 1,202. Nanguna naman sa bise presidente si Sen. Noli de Castro, 7,178 at Sen. Loren Legarda, 5,287; Hermie Aquino, 869 at Rodolfo Pajo, 51. Samantala, hiniling ni Sen. Aquilino Pimentel na pag-aralan muli ang Absentee Voting Law dahil malaking pondo ang nasasayang sa pagsasagawa ng eleksiyon sa mga bansa na maliit lamang ang botante. (Ulat ni Malou Rongalerios)</body>
<link>http://www.philstar.com/Article.aspx?articleId=253102&amp;publicationSubCategoryId=92</link>
</article>
<article>
<title>Mga audience sa gallery nabanas sa puro dakdak: Walkout !</title>
<author>Malou Rongalerios at Rudy Andal</author>
<date>
<month>June</month>
<day>09</day>
<year>2004</year>
</date>
<body>Matapos manahimik si Maguindanao Rep. Didagen Dilangalen, si Sen. Aquilino Pimentel naman ng oposisyon ang umubos ng oras matapos walang tigil itong nagsalita kaugnay sa isinasagawang filibuster nito sa preliminary canvassing ng komite kahapon. Dahil dito, may 200 katao na nanonood sa proceedings ng Kongreso ang sabay-sabay na tumayo at umalis sa gallery ng Kamara dahil sa sobrang pagkainis kay Sen. Pimentel. Naglantad pa ng ginawa nilang mga placard ang mga nag-walkout kung saan ay binabatikos nila ang walang-humpay na pakikipagdebate ni Pimentel. Ayon sa isang ginang, inis na inis na sila sa mga mambabatas na puro bangayan ang inaatupag sa halip na bilangan. Aniya, dapat tigilan na ni Pimentel ang walang saysay na pagsasalita dahil lalo lamang nitong pinapatagal ang trabaho ng Kongreso na inatasang mag-canvass at magproklama ng nanalong presidente at bise presidente sa nakaraang May 10 elections. &amp;quot;Wala namang saysay ang pinagsasabi ni Sen. Pimentel kundi paulit-ulit lamang kaya dapat ay tumigil na siya at gampanan na lamang ang trabaho niya para masimulan na ang tunay na canvassing,&amp;quot; wika ng isa pang ginang na kasama ring nag-walkout. Alas-5 ng hapon kahapon ng sabay-sabay na tumayo at naglabasan ang may 200 katao mula sa 2nd floor gallery dahil sa umanoy sobrang pagkainip sa ginagawang pagsasalita o filibuster ni Pimentel. Nagsimula ang filibustering ni Pimentel kamakalawa pa ng gabi nang hindi ito pumayag na ituloy ang pagbibilang ng CoCs hanggat hind nasasagot ng Comelec ang kuwestiyon sa local absentee voting. Nagpatuloy ito kahapon ng 10:16 ng umaga nang humarap sa komite si Atty. Betty Bituin-Pizana at nagpatuloy sa pagdadakdak hanggang alas-5 ng hapon. Dahil sa mahabang talumpati ni Pimentel, ipinanukala ni Makati Rep. Teodoro &amp;quot;Teddy&amp;quot; Locsin na bawasan ang media coverage upang maiwasan ang grandstanding ng ilang miyembro ng joint committee. (Ulat nina Malou Rongalerios at Rudy Andal)</body>
<link>http://www.philstar.com/Article.aspx?articleId=253196&amp;publicationSubCategoryId=92</link>
</article>
<article>
<title>Comelec official umaming palpak,ginisa sa Kongreso</title>
<author>Malou Rongalerios</author>
<date>
<month>June</month>
<day>09</day>
<year>2004</year>
</date>
<body>Nasayang kahapon ang oras ng joint committee na tumatayong National Board of Canvassers dahil sa paggigisa at paulit-ulit na tanong na ginawa sa opisyal ng Comelec na umamin na nakagawa siya ng honest mistake nang hindi magkatugma ang bilang sa local absentee voting. Sa pagharap ni Atty. Betty Bituin-Pizana, assistant director ng Electoral Contest Adjudication Department (ECAD) ng Comelec, pakumbaba nitong inamin na nagkamali siya sa figure na inilagay sa certificate of canvass (CoC) na 5,710 sa halip na 5,923. Inamin nito na masyado na siyang napagod dahil sa tatlong araw na pagkapuyat kaya hindi niya na-tsek ang naisulat sa CoC na ibinigay lamang ng isa sa kanyang mga staff na hindi na niya matukoy ang pangalan. Pero pinanindigan nito na ang tally para sa presidential, vice presidential at senatorial count ay hindi naapektuhan ng pagkakamali. Bagaman at ipinarating ng grupo ni Pizana ang nasabing pagkakamali sa Comelec en banc sa kanilang report noong May 27, hindi naman ito nai-report sa joint committee kaya naging kuwestiyunable ang nasabing CoC na kinuha mula sa 20 election returns ng local absentee voting. Hindi nakuntento ang mga kaalyado ni Fernando Poe, Jr. sa paliwanag ni Pizana at ipinaalala ng mga ito na maaring maharap sa kasong kriminal ang isang opisyal na nakamali sa pagganap ng kanyang tungkulin. Ipinagtaka naman ni Sen. Tessie Aquino-Oreta kung bakit mas marami ang nakuhang boto ni Pangulong Arroyo sa boto ng mga pulis kumpara kay Sen. Panfilo Lacson na dating hepe ng PNP. Pinagdudahan rin nito kung bakit mas marami ang botong nakuha ni Sen. Noli de Castro kumpara sa boto ni Sen. Loren Legarda na isang reserve Colonel ng AFP. Pero pinanindigan ni Pizana na walang anomalya at pandarayang naganap sa inihanda nilang CoC at bahagi lamang ng sobrang pagod ang pagkakamali sa total numbers ng mga bumoto. (Ulat ni Malou Rongalerios)</body>
<link>http://www.philstar.com/Article.aspx?articleId=253208&amp;publicationSubCategoryId=92</link>
</article>
<article>
<title>6 empleyado ng Senado kinilala ng NBI sa pekeng CoCs</title>
<author>Danilo Garcia/Malou Rongalerios</author>
<date>
<month>June</month>
<day>09</day>
<year>2004</year>
</date>
<body>Kinilala ni National Bureau of Investigation (NBI) Director Reynaldo Wycoco ang anim na empleyado ng Senado na sangkot umano sa pagpapakalat ng mga pekeng certificate of canvass (CoCs) at statement of votes (SoVs). Tinukoy nito sina Isabel Velasquez at Donafe Lanuza na pawang janitress; Charito Lacdao, operator; security guard na sina Jose Manuel at Elmore Mercurio, at Elizabeth Jacinto, staff ni Sen. Panfilo Lacson. Nagpadala na rin ng subpoena ang NBI sa anim na empleyado upang magtungo sa ahensiya at isailalim ang mga ito sa kaukulang imbestigasyon upang mabatid kung may kaugnayan ang mga ito sa mga utak na nasa likod ng pagtatanim ng mga pekeng election returns sa Senado. Nabatid na si Vasquez ay nakuhanan ng security camera na pumasok sa isang womens room sa 5th floor habang si Lacdao ang nakadiskubre ng ilan sa mga dokumento sa loob ng naturang palikuran. Sina Manuel at Mercurio naman ang nakatalaga sa 3rd at 5th floor, habang naglilinis naman si Lanuza sa 5th floor habang si Jacinto ang nakadiskubre ng brown envelope na naglalaman ng mga pekeng CoCs sa hagdan ng 3rd floor ng gusali ng Senado. Tinanggap kahapon ni House deputy secretary general Artemtio Adasa, Jr. ang certification mula kay Atty. Lamberto Llamas ng Comelec na nagsasabing peke ang paper seal na ginamit sa mga dokumento na nakita sa labas ng plenary hall. Wala anilang secret markings sa printed text ang mga dokumentong isinilid sa loob ng envelope. Ipinaliwanag pa ni Llamas na hindi ang Comelec ang nagpalabas ng paper seals na may serial numbers (SN) 0736996 at 0736991. (Ulat nina Danilo Garcia/Malou Rongalerios)</body>
<link>http://www.philstar.com/Article.aspx?articleId=253213&amp;publicationSubCategoryId=92</link>
</article>
<article>
<title>Petisyon ng KNP ibinasura na ng SC</title>
<author>Gemma Amargo</author>
<date>
<month>June</month>
<day>09</day>
<year>2004</year>
</date>
<body>Tuluy-tuloy na ang isinasagawang canvassing sa Kongreso ng presidente at bise presidente matapos na muling ibasura kahapon ng Korte Suprema ang petisyon ng Koalisyon ng Nagkakaisang Pilipino (KNP) na nagpapatigil sa pagbibilang ng boto. Sa resolution ng SC en banc, ibinasura nito ang petisyon ni Davao City Rep. Ruy Elias Lopez na humihiling na ipawalang bisa ang rules sa canvassing. Sa botong 14-0, sinabi ng mga mahistrado na walang naganap na grave abuse of descretion sa panig ng Kongreso nang ito ay bumuo ng 22-man joint committee na siyang uupo bilang National Board of Canvassers. Iginiit ng SC na mismong ang Konstitusyon ang siyang nagbibigay ng kapangyarihan sa dalawang kapulungan ng Kongreso na siyang magbilang ng boto. Dahil dito kaya hindi maikokonsidera na isang paglabag sa tungkulin ang pagbuo ng komite na siyang uupong canvassers tulad ng pinapalabas ni Lopez sa kanyang petisyon. (Ulat ni Gemma Amargo)</body>
<link>http://www.philstar.com/Article.aspx?articleId=253220&amp;publicationSubCategoryId=92</link>
</article>
<article>
<title>Proklamasyon ni Biazon pinababawi ni Barbers</title>
<author>Rudy Andal</author>
<date>
<month>June</month>
<day>09</day>
<year>2004</year>
</date>
<body>Hiniling kahapon ni Sen. Robert Barbers sa Comelec na bawiin ang proklamasyon ng kanyang kasamahan sa K-4 coalition na si Sen. Rodolfo Biazon bilang ika-12 senador dahil puwedeng makaapekto sa nasabing puwesto ang magiging resulta ng isasagawang special elections. Sinabi ni Sen. Barbers sa kanyang petisyon sa Comelec na lubhang makakaapekto pa rin sa ika-12 posisyon ng senatorial race ang anumang magiging resulta ng special elections kung saan ay mahigit 29,000 ang inaasahang boboto. Aniya, 10,000 ang naging lamang ni Biazon sa kanya sa nakaraang senatorial race kaya ang gagawing special elections ay lubha pa rin makakaapekto sa kanilang boto kung sino ang magiging 12th senator. Wika pa ni Barbers, kung ang magiging resulta ng special elections ay papabor pa rin sa kanyang kasamahang si Biazon ay igagalang niya ang desisyon ng taumbayan subalit habang hindi pa alam ang resulta ng isasagawang special elections ay dapat bawiin ang proklamasyon ng dating AFP chief. (Ulat ni Rudy Andal)</body>
<link>http://www.philstar.com/Article.aspx?articleId=253225&amp;publicationSubCategoryId=92</link>
</article>
<article>
<title>Suhol sa grupong Muslim ng DILG official ibinulgar</title>
<author>Ellen Fernando</author>
<date>
<month>June</month>
<day>09</day>
<year>2004</year>
</date>
<body>Ibinunyag kahapon ng isang opisyal ng grupo ng mga Muslim sa Lanao del Norte na tinawag na MUM na kinausap umano ang grupo nila ni DILG Undersecretary Agnes Devanadero para baliktarin ang mga balitang nagkadayaan sa naganap na May 10 elections sa Mindanao. Sa isang panayam, sinabi ni Pacasirang S. Batidor ng MUM at KNP candidate sa pagka-board member sa 2nd district ng Lanao del Norte, sinabi umano sa kanila ni Devanadero noong nasa Las Palmas Makati sila na kailangang ihayag nila sa publiko na walang naganap na dayaan sa nakaraang halalan at kapag nangyari ito ay ang kanilang grupo ang mangangasiwa sa Office of Muslim Affairs (OMA). Sinabi din ni Batidor na may alok din umano sa kanilang pondo na nagkakahalaga ng P50,000 kada isa at nakita niyang may ilan ang tumanggap na ng P15,000 bilang paunang bayad. Kaugnay nito, hinamon naman ni Congressman Abdullah &amp;quot;Dabs&amp;quot; Mangotara, KNP congressional candidate sa Lanao del Norte si Comelec Chairman Benjamin Abalos na patunayan sa kanila kung talagang walang naganap na dayaan sa nagdaang eleksiyon sa Mindanao. &amp;quot;Hindi talaga kami titigil hanggat hindi naitatama ang mga maling nagawa ng Comelec sa nagdaang election, unang una, sinabi noon ng Comelec na magpatupad ng re-registration ng mga botante pero anung nangyari, walang naganap na muling registration sa Lanao del Norte,&amp;quot; pahayag ni Mangotara. Sinabi din nito na wala silang gagawing electoral protest dahil wala din namang mangyayari. (Ulat ni Ellen Fernando)</body>
<link>http://www.philstar.com/Article.aspx?articleId=253231&amp;publicationSubCategoryId=92</link>
</article>
<article>
<title>'Bridge Program' ng DepEd optional na lang</title>
<author>Edwin Balasa</author>
<date>
<month>June</month>
<day>09</day>
<year>2004</year>
</date>
<body>Napilitan na ang Department of Education na gawing optional na lang ang &amp;quot;Bridge Program&amp;quot; makaraang aminin nila na hindi umano lubusang maintindihan ng mga magulang ang naturang programa. Ayon kay DepEd Sec. Edilberto de Jesus, bahala na ang magulang kung ipapasok na nila kaagad sa bridging program ang kanilang mga anak bago pumasok sa first year subalit naniniwala naman si de Jesus na maraming estudyante ang papasok sa bridging program kapag naintindihan na ng kanilang mga magulang ang benepisyong hatid ng kanilang programa. Batay sa pagbabagong ginawa ng DepEd, ang lahat ng papasok na first year students ay makakakuha ng regular na high school curriculum subalit kailangang ipasa nila sa first grading ang mga subject na Math, English at Science. Ang grade sa first grading ang magiging basehan kung dapat bang sumailalim sa bridging program ang mga estudyante. Ayon sa DepEd, 99 porsyento ng 1.4 milyong first year high school ang mahina sa Math, Science, English. Ito ang dahilan kung bakit inilunsad ang bridging program. Sa orihinal na programa, kailangang pumasa ang mga papasok sa first year sa High School Readiness Test. Ang lahat ng babagsak ay aabutin ng limang taon sa high school. (Ulat ni Edwin Balasa)</body>
<link>http://www.philstar.com/Article.aspx?articleId=253232&amp;publicationSubCategoryId=92</link>
</article>
<article>
<title>FPJ nanguna sa canvass</title>
<author>Malou Rongalerios at Lilia Tolentino</author>
<date>
<month>June</month>
<day>10</day>
<year>2004</year>
</date>
<body>Sa unang pagkakataon sa ginagawang canvassing ng joint committee, nanguna kahapon si Koalisyon ng Nagkakaisang Pilipino (KNP) standard bearer Fernando Poe Jr. laban kay Pangulong Gloria Macapagal-Arroyo matapos mabilang ang 51 certificates of canvass (CoCs) mula sa absentee voting at ibat ibang lugar sa bansa. Umabot sa 104,768 ang botong nakuha ni Poe samantalang 86,587 ang nakuha ni Arroyo. Pumangatlo si Sen. Panfilo Lacson, 30,466; sinundan ni Bro. Eddie Villanueva, 17,801 at panghuli si dating DepEd Sec. Raul Roco, 17,436. Sa bise presidente, nanguna si Sen. Loren Legarda, 130,048 boto; pumangalawa si Sen. Noli de Castro, 110,678; Hermie Aquino, 7,726 at pang-huli si Rodolfo Pajo,475. Kabilang sa mga probinsya kung saan nakakuha ng malaking boto si Poe ay ang Aurora at Marinduque. Nakakuha si FPJ ng 42,282 boto sa Aurora province samantalang 16,755 lamang ang nakuha ni Arroyo. Dahil sa nakaungos si FPJ sa Pangulo, kapuna-puna ang pananahimik ng mga kaalyado ni Poe sa joint committee kapag binibilang ang mga COCs kung saan lamang ang action king. Nanahimik rin kahapon si Sen. Aquilino Pimentel na naging dahilan nang mabagal na bilangan kamakalawa matapos na magdadakdak ng ilang oras na naging dahilan kung bakit naiinis ang mga nanonood sa gallery sanhi ng kanilang pag-walk-out. Samantala, pinabulaanan ng Malaca&amp;ntilde;ang ang alegasyon na pakana ng Palasyo ang &amp;quot;walk-out&amp;quot; na ginawa ng grupong pro-GMA sa Kongreso bilang protesta sa apat na oras na pagsasalita ni Pimentel. Ayon kay Deputy Presidential Spokesman Ricardo Saludo, hindi lang naman maka-GMA ang bumubuo ng mga taong nag-walk-out kundi maging ang mga bumoto kay FPJ. (Ulat nina Malou Rongalerios at Lilia Tolentino)</body>
<link>http://www.philstar.com/Article.aspx?articleId=253315&amp;publicationSubCategoryId=92</link>
</article>
<article>
<title>Ebidensiya ng dayaan,ihaharap na ng oposisyon</title>
<author>Rudy Andal</author>
<date>
<month>June</month>
<day>10</day>
<year>2004</year>
</date>
<body>Ihaharap ngayong araw ng Koalisyon ng Nagkakaisang Pilipino (KNP) ang kanilang mga ebidensya para patotohanan na nagkaroon ng malawakang dayaan sa nakaraang May 10 elections partikular sa lalawigan ng Cebu. Ayon sa KNP, ihaharap ni Sen. Serge Osme&amp;ntilde;a at KNP lawyers ang kanilang mga ebidensya kasama ang mga Comelec officials ng Cebu na magpapatotoong nagkaroon ng dayaan sa nasabing lalawigan kung saan ay sinasabing mahigit isang milyon ang naging lamang ni Pangulong Arroyo kay KNP presidential bet Fernando Poe Jr. Sinabi ng KNP, hindi lamang sa Cebu nagkaroon ng dayaan kundi sa iba pang lugar kaya lumitaw sa mga certificate of canvass (CoCs) na ngayon ay kinukuwestiyon ng oposisyon sa isinasagawang canvassing ng Kongreso na nakalalamang ang Pangulo. Idinagdag pa ng kampo ni FPJ, ang ihaharap nilang mga ebidensya sa isang pulong-balitaan sa araw na ito sa Sacred Heart Convention Center sa Cebu ay magpapatunay na mayroong nangyaring dayaan sa lalawigang ito kaya lumamang ng mahigit 1 milyon si GMA. Gagamitin ng KNP camp ang mga ebidensyang ito para mapabuksan ang election returns sa isinasagawang canvassing ng Kongreso para malaman ang katotohanan na hindi si GMA ang nanalo kundi si FPJ. Bukod sa Cebu ay 14 pang CoCs ang nakatakdang kuwestiyunin ng oposisyon sa ginagawang canvassing ng Kongreso kasama ang lalawigan ng Pampanga, Iloilo, Kalinga at iba pang probinsya na natukoy nilang nagkaroon ng tampering sa certificate of canvass. (Ulat ni Rudy Andal)</body>
<link>http://www.philstar.com/Article.aspx?articleId=253325&amp;publicationSubCategoryId=92</link>
</article>
<article>
<title>90 days reprieve sa 6 death convicts</title>
<author>Marichu Villanueva/Gemma Amargo</author>
<date>
<month>June</month>
<day>10</day>
<year>2004</year>
</date>
<body>Muling nagkapag-asa ang may anim na death convicts na nakatakdang isalang sa lethal injection chamber matapos na pagbigyan ni Pangulong Arroyo ang kahilingang 90-days reprieve o pagpapaliban sa kanilang pagbitay. Ayon kay Press Sec. Milton Alingod, lima sa anim na convicted rapists ay dati nang nabigyan ng presidential reprieve noong Marso at ang isa sa mga ito ang panghuling pinagbigyan ng Pangulo na ipagpaliban ang pagbitay dito. Sinabi ni Alingod, nilagdaan ng Pangulo ang pag-apruba na ipagpaliban ang pagbitay sa anim na death convicts dahil sa rekomendasyon ni Exec. Sec. Alberto Romulo matapos na matanggap nito ang kautusan ng Supreme Court (SC) sa eksekusyon ng anim na death row convicts na nagtatakda ngayong buwan ng Hunyo. Ang tanggapan ni Romulo ang tagapangasiwa sa awtomatikong pagrebisa sa parusang kamatayan para sa tanggapan ng Pangulo. Nakasaad sa magkakahiwalay na resolusyon na ipinalabas ng SC en banc, binigyang pansin nito ang liham ni Bureau of Correction (Bucor) Director Dionesio Santiago kung saan ipinababatid nito ang bagong petsa ng pagpapataw ng parusang kamatayan sa naturang mga death convicts. Kabilang sa anim ay sina Filomeno Serrano na itinakda sanang bitayin sa Hunyo 11, Biyernes dakong alas-3 ng hapon; Hilgem Nero, na matatapat sa Araw ng Kalayaan,Hunyo 12; Jonel Manio, sa Hunyo 17, Danilo Remudo sa Hunyo 21; Fidel Alburida sa Hunyo 24 at Salvador Miranda sa Hunyo 29. (Ulat nina Marichu Villanueva/Gemma Amargo)</body>
<link>http://www.philstar.com/Article.aspx?articleId=253336&amp;publicationSubCategoryId=92</link>
</article>
<article>
<title>'Sunshine Coalition' bubuwagin sa 13th Congress</title>
<author>Malou Rongalerios</author>
<date>
<month>June</month>
<day>10</day>
<year>2004</year>
</date>
<body>Mabubuwag na sa susunod na 13th Congress ang sunshine coalition na binuo ni Speaker Joe de Venecia dahil sa napipintong pagkalas ng ilang prominenteng miyembro mula sa ibat ibang partidong pulitikal. Ito ang tiniyak kahapon ni Ilocos Norte Rep. Imee Marcos kaugnay sa paghahayag ng ilang mambabatas ng kanilang intensyon na labanan si de Venecia sa speakership. Kapwa maglalagay ng kani-kanilang kandidato ang Nationalist Peoples Coalition (NPC) at Liberal Party (LP) kaya siguradong mawawatak ang sunshine coalition na kinabibilangan ng Lakas-CMD, NPC, LP, NP at iba pang partidong pulitikal. Sinabi ni Marcos na kapwa nakikipag-alyansa na ang NPC at LP sa iba pang maliliit na paksyon kaya siguradong mababawasan ang suportang makukuha ni de Venecia. Marami na rin aniyang &amp;quot;young independent minded&amp;quot; na kasapi ng Lakas-CMD ang nagsasawa na sa &amp;quot;Old Boys Club&amp;quot; sa Kongreso kaya ibang kandidato sa pagka-speaker ang kanilang susuportahan. Inihayag din ni Marcos na bagaman at nabuo ni de Venecia ang tinatawag na &amp;quot;rainbow&amp;quot; at &amp;quot;sunshine&amp;quot; coalitions kung saan pinagkaisa nito ang kongresista mula sa ibat ibang paksiyon ay hindi naman niya napanatili ang pagiging &amp;quot;solid&amp;quot; ng mga ito. (Ulat ni Malou Rongalerios)</body>
<link>http://www.philstar.com/Article.aspx?articleId=253342&amp;publicationSubCategoryId=92</link>
</article>
<article>
<title>One rule on canvassing panukala ni Davide</title>
<author>Gemma Amargo</author>
<date>
<month>June</month>
<day>10</day>
<year>2004</year>
</date>
<body>Hinikayat kahapon ni Supreme Court (SC) Chief Justice Hilario Davide ang Kongreso na bumuo ng &amp;quot;one rule on canvassing&amp;quot; na siyang susundin at gagawing batayan sa mga darating pang halalan sa bansa. Base sa 17-pahinang separate opinion ni Davide, sinabi nito na ang kinukuwestiyong canvassing rule sa kasalukuyan ay halos katulad ng ginamit noong 1998 na siyang inaprubahan ng Senado at Mababang Kapulungan sa isang joint session. Hindi rin aniya maintindihan kung bakit sa tuwing sasapit ang halalan at canvassing para sa national position ay kinakailangang bumalangkas ang Kongreso ng mga bagong panuntunan. Iginiit pa ni Davide na ang pagbuo ng naturang suhestiyon ay upang makatiyak ng katatagan para mailigtas sa pagkabalam ng proklamasyon ng mga naihalal na pangulo at pangalawang pangulo ng bansa. Bukod ito, maiiwasan din umano ang kaguluhan at kalituhan sa sambayanan sakaling makabuo ng one rule on canvassing. (Ulat ni Gemma Amargo)</body>
<link>http://www.philstar.com/Article.aspx?articleId=253347&amp;publicationSubCategoryId=92</link>
</article>
<article>
<title>Mayor Fresnedi pinasususpinde</title>
<author>Ellen Fernando</author>
<date>
<month>June</month>
<day>10</day>
<year>2004</year>
</date>
<body>Dahil sa umanoy malakas na ebidensya laban kay Muntinlupa City Mayor Jaime Fresnedi hinggil sa kinakaharap nitong kasong plunder at malversation of public funds sa Office of the Ombudsman, hiniling ng mga nagsampa ng kaso na agad na magpalabas ng suspensyon laban dito. Sinabi ni dating Konsehal Rafael Arciaga, na inamin mismo ni Fresnedi sa kanyang counter-affidavit na ginasta niya ang P104.09 milyon o 75 percent ng 2001 Special Education Fund (SEF) para sa suweldo at allowance ng mga empleyado. Aniya, ito ay labag sa Section 272 ng New Local Government Code na nagsasabing ang SEF ay maaari lamang gamitin sa operasyon ng mga paaralan, pagtatayo ng silid-aralan, educational research pagbili ng libro at sports development. Humaharap ngayon si Fresnedi sa walong counts ng plunder at malversation of public funds sa Ombudsman dahil sa ilegal na paggamit umano ng pondo na umaabot ng mahigit sa P2 bilyon batay na rin sa imbestigasyon ng Commission on Audit (COA). Sinabi pa ni Arciaga na pumalya si Fresnedi na pabulaanan ang mga ebidensiyang kanyang iniharap. Aniya, ang maling paggamit ng SEF ay nagresulta sa pagsisikip ng bawat klase at kakulangan ng libro sa lungsod. Hinihinala ni Arciaga na kaya hindi makumpleto ang imbentaryo ng ari-arian ng lungsod ay dahil sa mga ghost purchase at pagkawala ng mga gamit dahil sa kapabayaan. Kabilang sa sinasabing nilabag umano ng alkalde ay ang GSIS Act of 1997 o RA 8291. Lumalabas sa sulat ni GSIS senior vice president Leticia Sagcal na ang kontribusyon noong 2002 ay nai-remit lamang ng buwan ng Enero at Pebrero ng taong kasalukuyan. Sa sulat ay binalaan ni Sagcal si Fresnedi na i-remit ang mga kontribusyon sa loob lamang ng 10-araw. (Ulat ni Ellen Fernando)</body>
<link>http://www.philstar.com/Article.aspx?articleId=253352&amp;publicationSubCategoryId=92</link>
</article>
<article>
<title>Oposisyon binalaan sa pag-delay ng canvass:'Galit na ang tao!' - GMA</title>
<author>Lilia Tolentino</author>
<date>
<month>June</month>
<day>11</day>
<year>2004</year>
</date>
<body>Nag-warning na kahapon si Pangulong Arroyo sa oposisyon na aanihin ang galit ng taumbayan kung patuloy pang ibibitin ang canvassing ng mga boto para sa pangulo at pangalawang pangulo sa Kongreso. Ang babala ng Pangulo ay inihayag ni Presidential Spokesman Ignacio Bunye na nag-akusa sa oposisyon na humahadlang sa presidential vote count. Ayon kay Bunye, inip na at galit ang taong bayan sa patuloy na pagkaantala ng bilangan ng boto sa Kongreso kaya hinihiling ng Palasyo sa oposisyon na iwasan na ang masyadong pagsasalita at gawin ng tuluy-tuloy ang bilang ng certificate of canvass para sa presidential at vice presidential. Kitang-kita anya ng publiko na ang istratehiyang ginagamit ng oposisyon ay antalahin ang bilangan ng boto, maglunsad ng protesta at magpakalat ng ulat sa diumanoy dayaan sa halalan. Ani Bunye, luma na ang taktikang ito at hindi na kinakagat ng mamamayan. Isang buwan makaraan ang halalan ay naiinip na ang mga tao sa proklamasyon ng mga nagwagi sa halalan. Idinagdag pa nito na kahit retirado na si Jaime Cardinal Sin bilang Manila Archbishop ay napilitan itong tumawag sa telepono para makiusap na kung puwede ay isulong na ang canvassing sa lalong madaling panahon. Ang Guardians ay nagpalabas din kahapon ng isang manifesto na naghahayag ng suporta sa mga awtoridad ng pamahalaan na tumututol sa tangka ng ilang sektor na ibagsak ang pamahalaan. Tutol din ang Guardians sa mabagal na bilangan ng boto sa Kongreso at hiniling na gampanan ng 22-man committee ang kanilang tungkulin sa mabilis na bilangan at proklamasyon ng mga nanalo sa presidential at vice presidential race. (Ulat ni Lilia Tolentino)</body>
<link>http://www.philstar.com/Article.aspx?articleId=253441&amp;publicationSubCategoryId=92</link>
</article>
<article>
<title>Trono ng DOJ premyo raw ni Gonzalez</title>
<author></author>
<date>
<month>June</month>
<day>11</day>
<year>2004</year>
</date>
<body>Nakatitiyak na umano si Iloilo Rep. Raul Gonzalez, chairman ng joint committee sa Kongreso na nagbibilang ng balota para sa pagka-presidente at bise presidente, na mahihirang na Justice secretary pagkatapos ng nasabing bilangan. Ito ay sa kondisyon na si Pangulong Arroyo at ang kanyang running mate na si Sen. Noli de Castro ang opisyal na ipoproklama ng joint committee na nanalo sa nakaraang eleksiyon. Nananatiling bakante ang nasabing posisyon mula nang magbitiw si Justice Secretary Simeon Datumanong upang kumandidato sa pagka-kongresista. Inokupahan ni Undersecretary Merceditas Gutierrez ang posisyon ngunit bilang acting secretary lamang. Ayon sa mga mapagkakatiwalaang sources sa administrasyon, inihahanda ang iba pang mga matataas na posisyon sa gobyerno bilang gantimpala sa mga supporters ni Arroyo lalo na ang mga naging agresibo sa pagtatanggol sa kanya laban sa mga akusasyon ng katiwalian at iba pang anomalya mula sa oposisyon. Bago pa simulan ang pagbibilang ng resulta ng bilangan batay sa certificate of canvass (CoCs), naging mahigpit ang paghadlang ng mga senador at kongresista ng administrasyon na siyang nakararami sa 22 mga kagawad ng joint committee sa mga mungkahi at apela ng oposisyon na gawing transparent ang bilangan.</body>
<link>http://www.philstar.com/Article.aspx?articleId=253453&amp;publicationSubCategoryId=92</link>
</article>
<article>
<title>Pimentel binira ni Miriam sa 'filibustering'</title>
<author>Malou Rongalerios</author>
<date>
<month>June</month>
<day>11</day>
<year>2004</year>
</date>
<body>Maaaring lagyan ng tape ang bibig ni Sen. Aquilino Pimentel sakaling ulitin nito ang ginawang filibustering noong nakaraang Martes kung saan halos limang oras ang inubos niya sa pagsasalita sa joint canvassing committee. Ito ang sinabi kahapon ni Senator-elect Miriam Defensor Santiago kasabay ang panawagan sa chairman at co-chairman ng joint committee na parusahan ang mga magsasagawa pa ng filibustering dahil labag ito sa cloture rule ng Kongreso. Nakasaad sa cloture rule ang haba ng oras na maaaring gugulin ng isang mambabatas sa pagsasalita maliban na lamang kung papayagan ito ng tumatayong chairman. Ayon kay Santiago, tumatayong private legal counsel ni Pangulong Arroyo, may kapangyarihan ang chairman at co-chairman ng komite na patahimikin at parusahan ang kanilanmg miyembro kung lampas na sa oras ang kanyang pagsasalita. Magugunitang dahil sa inis, pinayagan ni Deputy Speaker for Visayas at Iloilo Rep. Raul Gonzalez ang filibustering ni Pimentel at sinabi pa nitong maaaring magtalumpati ang huli until doomsday. Pero sinabi ni Santiago na kung walang magawa si Pimentel ay mas makabubuting isulat na lamang nito ang kanyang sexual exploits noong kabataan pa niya dahil mas magiging interesado pa ito kaysa sa kanyang sinasabi. Ipinaliwanag ni Santiago na nagsimula ang &amp;quot;filibustering&amp;quot; noong panahon pa ng Roman Senate kung saan ay kakaunti lamang ang mga senador kaya lahat ay nakakapagtalumpati ng mahaba. &amp;quot;In todays parliamentary practice, a filibuster is no longer considered heroic or glamorous, but futile and a pathetic annoyance,&amp;quot; ani Santiago. (Ulat ni Malou Rongalerios)</body>
<link>http://www.philstar.com/Article.aspx?articleId=253458&amp;publicationSubCategoryId=92</link>
</article>
<article>
<title>GMA umapela sa Meralco</title>
<author>Lilia Tolentino</author>
<date>
<month>June</month>
<day>11</day>
<year>2004</year>
</date>
<body>Umapela ang Malaca&amp;ntilde;ang sa Manila Electric Company na antalahin muna ang nakatakda nitong pagtataas ng 4.2 porsiyentong generation charge na may katumbas na 13.27 sentimos na taas bawat kilowatt hour simula sa Hulyo. Ayon kay Presidential Spokesman Ignacio Bunye, sa kapakanan ng mamamayan na bumabalikat na ng epekto ng pandaigdig na pagtaas ng halaga ng langis, kailangang huwag munang ipatupad ng Meralco ang pagtaas ng singil sa koryente. Sinabi ng Meralco na ang taas na 13.27 sentimos bawat kilowatt hour na kokolektahin sa buwanang singil simula sa susunod na buwan ay para lang mabawi ang ipinapataw na generation cost ng National Power Corporation. Ayon kay Bunye, ang Napocor ay dumanas ng malaking kakulangan sa pondo sa nakalipas na mga taon at nahaharap pa sa ibayong problema kayat pinagsisikapan ng gobyerno na maibenta na ito sa pribadong sektor. (Ulat ni Lilia Tolentino)</body>
<link>http://www.philstar.com/Article.aspx?articleId=253465&amp;publicationSubCategoryId=92</link>
</article>
<article>
<title>Adjournement ng Kongreso ipinagpaliban</title>
<author>Malou Rongalerios</author>
<date>
<month>June</month>
<day>11</day>
<year>2004</year>
</date>
<body>Hindi natuloy kahapon ang nakatakdang adjournment o pagtatapos ng sesyon ng 12th Congress matapos itong kuwestiyunin nina Makati Rep. Teddy Locsin at Maguindanao Rep. Didagen Dilangalen. Sinabi ng dalawa na maaaring magdulot ng kontrobersiya ang gagawing adjournment na makakaapekto sa ginagawang canvassing ng joint committee. Ayon kay Dilangalen, hindi maaaring i-adjourn sine die ang regular session habang nagsasagawa ng canvassing. Upang hindi na humaba ang pagtatalo, nagdesisyon si Speaker Jose de Venecia na suspindihin ang sesyon at muli itong magbabalik ngayong alas-10 ng umaga upang aprubahan ang ilang panukalang batas. Nagkasundo ang mga mambabatas na ituloy na lamang ang canvassing ng mga certificate of canvass (CoCs) upang hindi ito mabalam. Kung ang pagbabatayan ay ang kalendaryo ng Senado at House of Representatives, dapat ay June 10, 2004 matatapos ang regular session ng 12th Congress. (Ulat ni Malou Rongalerios)</body>
<link>http://www.philstar.com/Article.aspx?articleId=253470&amp;publicationSubCategoryId=92</link>
</article>
<article>
<title>Bridge Program postpone muna</title>
<author>Lilia Tolentino</author>
<date>
<month>June</month>
<day>11</day>
<year>2004</year>
</date>
<body>Nagpasya ang Malaca&amp;ntilde;ang na ipagpaliban pansamantala ang implementasyon ng Bridge Program ng Department of Education dahil na rin sa negatibong reaksiyon dito ng mga magulang dahil sa dagdag na gastos na babalikatin ng pamilya para sa isang taong remedial classes sa Mathematics, Science at English ng mga papasok sa high school. Ayon kay Presidential Spokesman Ignacio Bunye, bagaman pansamantalang ipagpapaliban ang implementasyon ng programa, hindi nangangahulugan na kakalimutan na ito dahil pagkaraan ng apat na buwan, magkakaroon ng assessment ang DepEd at ditopakikinggan ang panig ng mga magulang at iba pang sektor na tutol sa programa. Sa ilalim ng Bridge program, ang mga batang tapos ng elementarya ay mananatili ng isang taon sa grade VI para magsanay na mabuti sa Math, Science at English bago sila tumuntong sa unang baitang ng high school. Naisip din ng pamahalaan na kailangan pang makapagpatayo ng dagdag na mga silid-aralan at makabili ng mga libro dahil sa lumalaking bilang ng mag-aral.Isa sa ipinangako ng Pangulo sa kampanya ay ang pagtatayo ng 3,000 paaralan bawat taon. (Ulat ni Lilia Tolentino)</body>
<link>http://www.philstar.com/Article.aspx?articleId=253480&amp;publicationSubCategoryId=92</link>
</article>
<article>
<title>Jinggoy pinayagang magpunta ng US</title>
<author>Malou Rongalerios</author>
<date>
<month>June</month>
<day>11</day>
<year>2004</year>
</date>
<body>Makakapunta na sa Amerika si Senator-elect Jose &amp;quot;Jinggoy&amp;quot; Estrada matapos itong payagan kahapon ng Sandiganbayan Special Division na makadalo sa dalawang araw na paggunita ng Fiesta Filipina Inc., isang Fil-Am organization sa San Francisco, California. Sinabi ni Associate Justice Edilberto Sandoval sa kanyang apat na pahinang desisyon na hindi na maituturing na &amp;quot;flight risk&amp;quot; si Jinggoy na akusado sa P4.1 bilyon kasong plunder matapos itong mahalal na senador. Binigyang halaga rin ng korte ang pagiging co-equal branch ng Hudikatura at Lehislatura kung saan miyembro na ng huli si Jinggoy matapos itong mahalal na senador. Inaasahang ngayong araw na ito aalis si Jinggoy at kailangan niyang bumalik sa bansa sa Hunyo 14. Nag-iwan ito ng P1,000,000 travel bond. (Ulat ni Malou Rongalerios)</body>
<link>http://www.philstar.com/Article.aspx?articleId=253481&amp;publicationSubCategoryId=92</link>
</article>
<article>
<title>Freedom Day bombing nasilat</title>
<author>Joy Cantos at Danilo Garcia</author>
<date>
<month>June</month>
<day>12</day>
<year>2004</year>
</date>
<body>Naharang ng mga awtoridad ang planong pagpapasabog ngayong Independence Day matapos madakip ang isang pinaghihinalaang terorista kasabay ng pagkakasamsam ng kahon-kahong bomb-making materials sa isinagawang operasyon sa North Harbor sa Tondo, Maynila. Sa isang press briefing ay iniharap ang nasakoteng suspek na si Alejandro Aguirre Jr., 53, tubong Tacloban City, Gang Boss-Stevedore ng United Dockhandlers Inc. na nakabase sa Road 10 kanto ng Capulong st., North Harbor. Nadakip ito dakong 2:10 ng hapon sa loob ng istasyon ng WG&amp;amp;A sa Pier 18 habang naghihintay ng oras ng pag-alis ng sasakyang barko. Nakuha sa kanya ang pitong kahon na naglalaman ng 30,000 piraso ng non-electric blasting caps, 8 rolyo ng detonating cord na tig-200 metro kada rolyo at apat na rolyo ng time fuse na tig-P1,000 metro bawat rolyo na walang kaukulang dokumento. Takda umano niya itong ideliber sa isang Sonny Ajong sa Zamboanga City pero itinanggi niya na isa siyang terorista at hindi rin umano niya alam ang mga laman ng naturang kahon. Hindi naman nakalusot sa K-9 dogs ng AFP-NCRCom marshals ang mga kahon dahil inupuan ito ng mga bomb-sniffing dogs dahilan para inspeksiyunin ito at madiskubre na mga pampasabog ang mga ito. Base sa intelligence report, may plano umanong magpasabog ngayong Araw ng Kalayaan ang mga terorista sa Metro Manila at sa iba pang urban centers sa bansa. May ibibiyahe umanong mga eksplosibo patungo at palabas ng MM na hinihinalang gagamitin sa pambobomba kabilang na ngayong Hunyo 12. Sinabi naman ni Defense Secretary at Anti-Terrorism Task Force chief Eduardo Ermita na ang pagkakasamsam sa nasabing mga eksplosibo ay siyang pumigil sa planong pambobomba ng mga terorista. Nabatid na ang nasabing mga pampasabog ay may kakayahang magpasambulat ng mga malalaking pampasaherong barko at shopping mall. Isinasailalim sa tactical interrogation ang nadakip na suspek upang mabatid kung kaanib ito ng mga lokal na terorista sa bansa na nauna nang nagbanta ng mga susunod na pambobomba. (Ulat nina Joy Cantos at Danilo Garcia)</body>
<link>http://www.philstar.com/Article.aspx?articleId=253561&amp;publicationSubCategoryId=92</link>
</article>
<article>
<title>Dagdag pasahe epektibo ngayon</title>
<author>Edwin Balasa</author>
<date>
<month>June</month>
<day>12</day>
<year>2004</year>
</date>
<body>Simula ngayong araw na ito ay ipatutupad na ang minimum fare sa pampasaherong jeepney na P5.50 at P6 naman sa mga ordinaryong bus. Ayon sa Land Transportatin Franchising and Regulatory Board (LTFRB), bukod sa dagdag sa minimum na pasahe, sisingilin ng P1 ang mga pasahe ng jeep kapag lumagpas ang kanilang bibiyahehin sa apat na kilometrong minimum fare. Sa ordinary bus, P1.25 ang itataas sa bawat kilometrong lalagpas sa minimum fare. Nagbanta naman ang LTFRB na pagmumultahin at kakanselahin ang prangkisa ng mga sasakyan na hindi magpapaskil ng fare matrix na ipalalabas ng kanilang tanggapan. Nanawagan din si LTFRB chairman Elena Bautista sa mga pampublikong sasakyan partikular ang jeep na maghanda ng 25 sentimos na barya upang masuklian ng maayos ang kanilang mga pasahero. Nilinaw rin ni Bautista na ang mga jeep at ordinary bus lamang ang maaaring magtaas ng pasahe at hindi kasali rito ang mga airconditioned bus, FX, at taxi. Magpapakalat din ng mga personnel ang LTFRB, DOTC, MMDA at LTO sa ibat ibang lugar upang bantayan ang mga driver na lalabag sa bagong patakaran. Ang bagong fare adjustment ay may kaakibat umanong responsibilidad, dagdag pa ni Bautista. Bukas ang DOTC hotline 7890 upang tumanggap ng mga reklamo laban sa mga abusadong driver at konduktor. (Ulat ni Edwin Balasa)</body>
<link>http://www.philstar.com/Article.aspx?articleId=253572&amp;publicationSubCategoryId=92</link>
</article>
<article>
<title>Kidnappers, drug traffickers sa death row 'di lusot sa bitay</title>
<author>Lilia Tolentino</author>
<date>
<month>June</month>
<day>12</day>
<year>2004</year>
</date>
<body>Walang &amp;quot;reprieve&amp;quot; sa mga bilanggong nasa death row na sangkot sa kidnap-for-ransom, pagpupuslit at produksiyon ng mga ipinagbabawal na gamot. Ito ang inihayag ni Presidential Spokesman Ignacio Bunye matapos pagkalooban ni Pangulong Arroyo ng 10 araw na pag-antala sa nakatakdang bitay sa loob ng buwang ito sa anim na nahatulan ng parusang kamatayan na sangkot sa kasong panggagahasa. Ayon kay Bunye, ang Pangulo ay hindi katig sa parusang kamatayan pero sa mga sangkot sa kasong kidnap-for-ransom at produksiyon ng bawal na gamot, hindi makakaasa ang mga ito na mabibigyan sila ng kapatawaran. Sinabi ni Bunye na binigyan ng Pangulo ng 10 araw na reprieve ang anim na nakatakdang gawaran ng lethal injection sa rekomendasyon ni Executive Secretary Alberto Romulo. Naniniwala anya ang Pangulo na ang anim na nakatakdang bitayin ay puwede pang ipailalim sa rehabilitasyon kaya binigyan pa sila ng palugit sa implementasyon ng batas. Inihayag din ni Bunye na hindi na kailangan pang susugan ang batas na nagpapataw ng parusang kamatayan dahil ang Pangulo ay pinagkalooban naman ng kapangyarihang makapagbigay ng kapatawaran at palugit sa pagpapataw ng hatol na kamatayan. Simula nang maupo sa katungkulan ang Pangulo noong Enero 2001, wala pang bilanggo sa death row ang napatawan ng lethal injection. Nagkaroon anya ng pressure sa Pangulo na ipatupad ang batas matapos makidnap at patayin ng mga kidnapper si Beti Chua Sy, isang executive ng Coca-Cola Corp. (Ulat ni Lilia Tolentino)</body>
<link>http://www.philstar.com/Article.aspx?articleId=253578&amp;publicationSubCategoryId=92</link>
</article>
<article>
<title>Susan Roces nagpapatahi ng gown para isuot sa inagurasyon ni FPJ</title>
<author>Rudy Andal</author>
<date>
<month>June</month>
<day>12</day>
<year>2004</year>
</date>
<body>Nagpapagawa na umano ng gown na kanyang isusuot sa inagurasyon ni Fernando Poe, Jr. ang maybahay nitong si Ms. Susan Roces dahil kampante na mananalo ang kanyang mister at siya ang manunumpang susunod na pangulo ng bansa sa June 30. Sinabi ng mapagkakatiwalaang source, kulay asul na gown umano ang ipinapatahi ni Ms. Roces na kanyang isusuot dahil naniniwala ito na si FPJ ang nanalo at maipoproklamang susunod na presidente at siya na ang susunod na first lady ng bansa. Nang beripikahin naman ng PSN sa matalik na kabigan ni Roces na si Ms. Anabelle Rama ay mariing itinanggi ng huli na nagpapagawa na ng gown na isusuot si Susan para sa June 30 inauguration ni FPJ. Nilinaw pa ni Ms. Rama sa PSN, walag nababanggit na ganitong paghahanda si Susan pero kampante ang maybahay ni FPJ na si Da King ang nanalo sa nakaraang eleksiyon at hindi si GMA. Magugunita na ilang araw pa lamang matapos ang eleksiyon ay naghahanda na rin ang grupo ni FPJ sa pamimili ng lugar na pagdarausan ng inagurasyon nito bilang susunod na pangulo at kabilang sa pinagpipiliang lugar ay ang Pangasinan, Laguna, Gen. Santos City at Quirino grandstand. (Ulat ni Rudy Andal)</body>
<link>http://www.philstar.com/Article.aspx?articleId=253585&amp;publicationSubCategoryId=92</link>
</article>
<article>
<title>Tax sa text pinag-aaralan na</title>
<author>Gemma Amargo</author>
<date>
<month>June</month>
<day>12</day>
<year>2004</year>
</date>
<body>Pinag-aaralan na ng Department of Justice (DOJ) kung may legal na balakid sa panukala ng Malaca&amp;ntilde;ang sa pagpapatupad ng 20 sentimong buwis sa text messages. Sinabi ni acting Justice Secretary Merceditas Gutierrez na kanya nang ipinag-utos ang masusing pag-aaral sa isyu upang madetermina kung walang lalabaging batas ang gobyerno. Nais ni Gutierrez na makita kung dapat paboran ang pagpapatupad nito sa layuning maprotektahan ang karapatan, hindi lang sa bansa kundi ang mga mamamayan nito. &amp;quot;We will study the matter because the DOJ is here not only for the government but for the greater interest of the people, &amp;quot;ani Gutierrez. Sinabi ni Gutierrez na welcome na welcome sa DOJ ang anumang pormal na kahilingan para sa legal opinion na isasagawa ng kagawaran. Magugunita na pabor si dating Justice Secretary Hernando Perez sa pagpapataw ng buwis sa text messaging dahilan sa magbibigay ito ng panibagong kita sa pamahalaan kung ipapataw ito. Samantala, sinabi naman ng mga kontra sa &amp;quot;text tax&amp;quot; na magiging pabigat sa mga naghihirap na Pilipino ang panibagong buwis. (Ulat ni Gemma Amargo)</body>
<link>http://www.philstar.com/Article.aspx?articleId=253595&amp;publicationSubCategoryId=92</link>
</article>
<article>
<title>12th Congress adjourn na</title>
<author>Malou Rongalerios</author>
<date>
<month>June</month>
<day>12</day>
<year>2004</year>
</date>
<body>Natuloy na rin kahapon ang adjournment ng 12th Congress na naantala ng isang araw dahil sa pagtutol ng ilang mambabatas na nangangambang makakaapekto ang pagsasara ng sesyon sa ginagawang pagbibilang ng joint canvassing committee. Ganap na alas-12:40 ng tanghali isinara ni Speaker Jose de Venecia ang sesyon matapos ang valedictory address ng ilang mambabatas. Pinuri ng mga nagtalumpating kongresista si de Venecia dahil naging epektibo anila ang pamumuno nito sa ika-12 Kongreso. Ipinagsentimyento naman ng ilang solon ang hindi pagkapasa ng mga inihain nilang local bills dahil sa hindi kaagad naaksiyunan ng Senado. Imposible nang maging batas ang mga ito dahil natapos na ang legislative works ng 12th Congress. Sinabi ni Bukidnon Rep. Juan Miguel Zubiri na dapat talagang magkaroon ng pagbabago sa porma ng gobyerno dahil sa kasalukuyang sistema, nabibitin ang mga proyekto sa ibat ibang bahagi ng bansa dahil kailangang pumasa muna sa dalawang kapulungan ng Kongreso ang batas na magtatakda sa pagpapatupad ng proyekto. Ipinanukala ni Zubiri na huwag nang dalhin sa Senado ang mga local bills ng mga kongresista dahil doon nabibitin ang mga ito at hindi naaksiyunan. Dapat na rin anyang maging unicameral body ang Kongreso. Siniguro naman ni de Venecia na hindi maapektuhan ng adjournment ang isinagawang canvassing ng joint canvassing committee. Ipinaliwanag ni de Venecia na mananatiling buhay ang Kongreso hanggang tanghali ng Hunyo 30 kahit natapos na ang sesyon. Sesyon lamang ang natatapos at hindi ang mismong 12th Congress na naatasan na magbilang ng boto para sa presidente at bise presidente. Ang Kongreso rin ang tanging may kapangyarihan na magdeklara ng mananalong presidente ng bansa. (Ulat ni Malou Rongalerios)</body>
<link>http://www.philstar.com/Article.aspx?articleId=253597&amp;publicationSubCategoryId=92</link>
</article>
<article>
<title>Discount sa diesel ibalik,please...</title>
<author>Lilia Tolentino</author>
<date>
<month>June</month>
<day>13</day>
<year>2004</year>
</date>
<body>Pinakiusapan ng Malaca&amp;ntilde;ang ang tatlong higanteng oil company na kung maaari ay ibalik ang diskuwento sa diesel makaraang magsimula na ang paniningil ng P5.50 bayad sa pasahe sa mga pampasaherong dyip. Umapela ang Palasyo sa Petron at Caltex na nauna nang binawi ang kanilang ibinibigay na discount na ikonsidera ang panawagan ng transport sector na ibalik ang diskuwento sa kanilang pagbili ng produktong diesel dahil malaking tulong ito sa kanila. Ayon kay Presidential Spokesman Ignacio Bunye na hinihiling nila sa Petron, Shell at Caltex na bigyan ng konsiderasyon ang transport sector dahil hindi naman magtatagal ang mataas na presyo ng produktong petrolyo sa world market. Bukod dito, bagamat boluntaryo ang kanilang ibinigay na discount sa presyo ng diesel ay hindi naman makatarungan na isabay pa nila ito sa pagtaas ng pasahe. Sa kabilang dako, mahigpit na pinapamonitor naman ni Pangulong Arroyo sa Land Transportation Franchising and Regulatory Board (LTFRB) ang diskuwento sa pasahe para sa mga estudyane at senior citizens. Hiniling din ng Malaca&amp;ntilde;ang sa mga commuters na mangyaring idulog sa LTFRB ang mga tsuper ng dyip na hindi kinikilala ang mga nasabing discounts. Naniniwala anya si Pangulong Arroyo na ang pagsasakripisyo ng bawat sektor ay makakapanatag ng isang sitwasyon lalo na ngayon na nagkasunud-sunod ang pagtaas ng presyo ng langis, pasahe at ilang pangunahing bilihin. (Ulat ni Lilia Tolentino)</body>
<link>http://www.philstar.com/Article.aspx?articleId=253697&amp;publicationSubCategoryId=92</link>
</article>
<article>
<title>97 CoCs na lang ang bibilangin</title>
<author>Malou Rongalerios</author>
<date>
<month>June</month>
<day>13</day>
<year>2004</year>
</date>
<body>Mas lumakas kahapon ang kumpiyansa ng liderato ng Mababang Kapulungan ng Kongreso na matatapos sa takdang oras ang pagbibilang ng natitirang certificate of canvass (CoC) dahil halos kalahati na ang nabibilang ng joint canvassing committee. Umabot na sa 80 CoCs ang nabilang kamakalawa ng gabi at 97 na lamang ang bibilangin na inaasahang matatapos bago sumapit ang Hunyo 25. Ang 80 CoCs ay nabilang sa loob lamang ng halos isang linggo sa gitna nang hindi pa rin maputol na debatehan ng ilang mambabatas na sinundan pa ng filibustering ni Sen. Aquilino Pimentel Jr. Ayn kay Speaker Jose de Venecia, kung nagawang mabilang ang 80 CoCs sa loob lamang ng halos anim na araw ay siguradong matatapos din agad ang pagbibilang sa natira pang 97 CoCs sa loob ng dalawang linggo. Sa pinakahuling canvassing noong Biyernes ng gabi, muling nakahabol si Pangulong Arroyo kay Fernando Poe, Jr. Si Arroyo ay nakakuha ng kabuuang botong 978,913 samantalang si FPJ ay 951,651. Nakita na rin ang nawawalang CoC mula sa Camarines Norte na nasa loob mismo ng brown envelope na nakasilid sa ballot box. Nang buksan ang brown envelope, nakita ang CoC na nakasingit sa mga dokumentong naglalaman ng statement of votes (SoVs). Base sa paliwanag ng canvassing committee, &amp;quot;sheer oversight&amp;quot; lamang ang nangyari at hindi nabusising maayos ang brown envelope kaya inakalang nawawala ang nabanggit na CoC. Idinagdag naman ni de Venecia na kapuna-punang mas nagiging mabilis na ang pagbibilang kaya hindi aniya dapat mangamba ang publiko na hindi maipoproklama ang mananalong presidente at bise presidente bago sumapit ang tanghali ng Hunyo 30. (Ulat ni Malou Rongalerios)</body>
<link>http://www.philstar.com/Article.aspx?articleId=253710&amp;publicationSubCategoryId=92</link>
</article>
<article>
<title>Naka-sando at short na jeepney drivers huhulihin - LTFRB</title>
<author>Angie dela Cruz</author>
<date>
<month>June</month>
<day>13</day>
<year>2004</year>
</date>
<body>Kukumpiskahin ang lisensiya at ii-impound ang sasakyan ng mga pampasaherong jeep na ang driver nito ay nakasuot lamang ng sando at short habang pumapasada. Ayon kay Land Transportation Franchising Regulatory Board (LTFRB) chairperson Ellen Bautista, dapat hulihin ang mga driver na hindi nagsusuot ng uniporme dahil ito ay nakasaad sa LTFRB rules. Binigyang diin nito na kailangang ipakita ng mga driver na disente ang kanilang pananamit sa pagbiyahe sa lansangan upang maging kaaya-aya naman ang mga ito bilang &amp;quot;professional drivers&amp;quot; sa kanilang mga pasahero. Kapag may professional drivers license ka, kailangang maipakita ng mga driver na sila ay professional at hindi basta-basta driver, sabi pa ni Bautista. Kaugnay nito, iniimbestigahan naman ng LTFRB ang mga bus company na walang terminal. Binanggit din ni Bautista na walang karapatan ang alinmang bus company na mag-operate kapag wala ang mga itong tiyak na terminal para sa operasyon. Ang pagbusisi ng LTFRB sa mga bus company ay bunsod na rin ng ulat na ilang kumpanya ang nag-ooperate ng walang terminals. (Ulat ni Angie dela Cruz)</body>
<link>http://www.philstar.com/Article.aspx?articleId=253714&amp;publicationSubCategoryId=92</link>
</article>
<article>
<title>Sen. Biazon,kumpiyansang 'di malalaglag sa no.12</title>
<author>Rudy Andal</author>
<date>
<month>June</month>
<day>13</day>
<year>2004</year>
</date>
<body>Naniniwala si Sen. Rodolfo Biazon na hindi na mababago ang resulta ng kanyang pagkopo sa ika-12 puwesto sa Senado batay na rin sa impormasyong kanyang nakalap na tatlong lalawigan ang magsasagawa ng special elections taliwas sa ulat na pitong lalawigan ang magdaraos ng special polls. Sinabi ni Sen. Biazon na wala pa siyang nakukuhang opisyal na sulat mula sa Commission on Elections hinggil sa petisyon ng kanyang kapartidong si Sen. Robert Barbers na balewalain ang proklamasyon niya. Aniya, sa media niya lang nababalitaan ang petisyon at hindi siya puwedeng magbigay ng komento hanggat hindi pa niya nakukuha ang kopya mula sa Comelec. Idinagdag nito na nakahanda naman siyang sagutin ang petisyon ni Barbers sakaling matanggap na nila ang paghingi ng komento ng Comelec. Sinabi pa ni Biazon na hindi rin mababago ang desisyon ng Comelec dahil nakalagay sa en banc resolution nito na maaapektuhan ng kahit ano pang special election ang kanyang kalamangan laban kay Barbers. Ayon pa sa dating heneral, nakatanggap siya ng ulat na tatlong lalawigan lang ang magsasagawa ng special electon taliwas ito sa sinasabi ng kampo ni Barbers. (Ulat ni Rudy Andal)</body>
<link>http://www.philstar.com/Article.aspx?articleId=253722&amp;publicationSubCategoryId=92</link>
</article>
<article>
<title>Demokrasya 'wag hayaang mawasak</title>
<author>Lilia Tolentino</author>
<date>
<month>June</month>
<day>13</day>
<year>2004</year>
</date>
<body>Umapela si Pangulong Arroyo sa sambayanang Filipino na huwag hayaan ang ilang walang konsensiyang pulitiko na magtagumpay sa kanilang balak na wasakin ang demokrasyang ipinagkaloob sa mga botante noong Mayo 10. Bagamat hindi sumipot sa ika-106th Independence Day celebration sa Luneta grandstand kahapon, ipinaalala ng Pangulo sa taumbayan sa pamamagitan ng kanyang Independence Day message ang pagkakabalik ng demokrasya sa mga tao sa pamamagitan ng kapangyarihan ng balota at hindi ng lansangan. Dahil anya sa mapayapa at kapani-paniwalang halalan ay napalakas niya ang dangal at demokrasya at dignidad sa bawat mamamayang bumoto. &amp;quot;Ang eleksiyon ang nagbibigay sa atin ng pagkakataong ilagay ang bansa para matatag na tahakin ang tamang landas tungo sa pagkakaisa ng sambayanan, pag-ahon sa kahirapan, paghilom ng ating mga hidwaan sa lipunan at relihiyon at pag-unlad ng ekonomiya,&amp;quot; pahayag ng mensahe ng Pangulo. Nakamit anya ang lahat ng ito sa pamamagitan ng disiplina sa pananalapi at matapat na pamamahala sa kabila ng kawalang katiyakang umiiral sa mundo. Sa kabilang dako, inamin ng Pangulo na taimtim siyang dumadalangin na naway pagkalooban siya, ang taumbayan at ang ibat ibang lider ng bansa ng liwanag na panahon upang magkaisa at magsama-sama at hayaan na lamang ang National Board of Canvassers na ituloy ang bilangan ng balota sa Kongreso para sa posisyong pangulo at pangalawang pangulo. Tama na anya ang batikusan, siraan at personal na pag-atake dahil hindi aniya iyon makakatulong sa pag-unlad ng bansa. (Ulat ni Lilia Tolentino)</body>
<link>http://www.philstar.com/Article.aspx?articleId=253727&amp;publicationSubCategoryId=92</link>
</article>
<article>
<title>22 bagong korte inaprub ng Senado</title>
<author>Rudy Andal</author>
<date>
<month>June</month>
<day>13</day>
<year>2004</year>
</date>
<body>Nakakasiguro na ng mabilis na prosesong hudikatura ang bansa matapos na aprubahan ng Senado ang may 22 bagong korte sa kapuluan. Bukod sa pagbuo ng mga korte, ipinasa rin ng Senado ang Judiciary Compensation Act, Anti-Money Laundering Act, Anti-Trafficking of Women Act of 2003, Dual Citizenship Act, at ang 2004 Absentee Voting Law. Ayon kay Senate Majority Leader Francis Pangilinan, malaking tulong ito upang mabawasan ang mga nakabinbing kaso sa mga korte lalo na sa mga malalayong lalawigan. Kabilang dito ang limang Metropolitan Trial Courts (MTCs) sa Iligan City, 10 MTCs sa Iloilo, isa sa Tagbilaran City, tig-2 sa Butuan at Calamba cities. Inaprubahan din ang pagtaas ng mga kompensasyon ng mga huwes, prosecutors at pagbuo ng alternatibong dispute resolution. Aniya, ang lahat ng ito ay bunga na rin ng kasipagan ng Senado na makapagbuo ng mga batas na makakatulong sa taumbayan. (Ulat ni Rudy Andal)</body>
<link>http://www.philstar.com/Article.aspx?articleId=253734&amp;publicationSubCategoryId=92</link>
</article>
<article>
<title>Abalos, Reyes, Gonzalez, itutumba ng NPA hit squad</title>
<author>Edwin Balasa</author>
<date>
<month>June</month>
<day>14</day>
<year>2004</year>
</date>
<body>Apat na grupo ng liquidation squad ng New Peoples Army (NPA) ang umanoy nakapalibot na sa apat na karatig lugar ng Metro Manila upang likidahin ang tatlong matataas na opisyal ng Arroyo government. Ayon sa nakalap na intelligence report ng isang mapagkakatiwalaang source, apat na grupo ng CPP-NPA hit squad na pinamumunuan ng isang Wilberto Silva alyas Ka Oca ang ikinalat na upang patayin sina National Security Adviser Norberto Gonzalez, National Anti-Kidnapping Task Force (NAKTAF) chief Angelo Reyes at Comelec Chairman Benjamin Abalos. Ayon pa sa source, ang unang grupo ay may codename na &amp;quot;Philtranco&amp;quot; na pinamumunuan umano ng isang Ka Julio. Nakaistasyon umano ito sa bayan ng Cardona at Binangonan, Rizal. Ang ikalawang grupo na pinamumunuan ng isang Ka Carling at may codename na &amp;quot;BLT Bus&amp;quot; ay nakaposisyon naman sa Rodriguez at San Mateo, Rizal. Ang pangatlo ay may codename na &amp;quot;Saulog Transit&amp;quot; na pinamumunuan ng isang Ka Badong at naka-istasyon sa bayan ng Bacoor at Kawit, Cavite at ang pang-apat na grupo ay naka-istasyon sa Meycauyan at Obando, Bulacan na pinamumunuan ng isang Ka Manding at may codename na &amp;quot;Baliwag Transit&amp;quot;. Ang apat na grupo ng hit squad ay nakaantabay lang umano sa kani-kanilang lugar noon pang Mayo 15, 2004 at naghihintay lamang ng utos mula sa Komite Sentral ng CPP-NPA. Binansagan pa ng makakaliwang grupo si Gonzalez bilang kasalukuyang &amp;quot;berdugo ng administrasyon.&amp;quot; Si Reyes na siya umanong nagsisilbing pangunahing armadong grupo ng administrasyon sa lahat ng kanilang iligal na gawain sa masang Pilipino at si Abalos bilang pangunahing tuta ng rehimeng Arroyo na siyang kumikilos upang masiguro ang panalo ni Arroyo sa pagka-presidente. (Ulat ni Edwin Balasa)</body>
<link>http://www.philstar.com/Article.aspx?articleId=253828&amp;publicationSubCategoryId=92</link>
</article>
<article>
<title>Tax sa text haharangin ng Senado</title>
<author>Rudy Andal</author>
<date>
<month>June</month>
<day>14</day>
<year>2004</year>
</date>
<body>Haharangin ng tinaguriang Wednesday Group ng Senado ang plano ng gobyerno na magpataw ng tax sa text messaging. Ayon kay Sen. Joker Arroyo, chairman ng Senate committee on public services, nakikiisa siya sa posisyon nina Sen. Ralph Recto, chairman ng ways and means; Sen. Manuel Villar, Jr., chairman ng finance committee at Senate Majority Leader Francis Pangilinan na huwag suportahan ang balak ng mga economic managers ng gobyerno na magpataw ng tax sa text. Sinabi ni Sen. Arroyo, hindi ang pagpapataw ng tax sa messaging ang sagot upang makalikom ang gobyerno ng sapat na pondo para sa lumolobo nating budget deficit dahil ang lubhang maapektuhan nito ay ang low income class. Aniya, hindi ang Wednesday Group ng Senado ang nais ipabasura ang nasabing tax measures na binabalak ng mga economic managers ng gobyerno kundi ang mismong taumbayan dahil panibagong pasanin ito ng pangkaraniwang mamamayan. &amp;quot;We have just come from a bitter electoral contest and both winners and losers know this. The governments budget managers should not add to the problems of the elected president by insisting on a measure that will clearly cause a backlash of public opinion. This will only fuel the peoples disenchantment with the government,&amp;quot; dagdag pa ni Sen. Arroyo. Magugunita na inihayag ng gobyerno na pinag-aaralan na nila ang mungkahing patawan ng tax ang text messaging. (Ulat ni Rudy Andal)</body>
<link>http://www.philstar.com/Article.aspx?articleId=253837&amp;publicationSubCategoryId=92</link>
</article>
<article>
<title>Sahod naman ang itaas</title>
<author>Rudy Andal</author>
<date>
<month>June</month>
<day>14</day>
<year>2004</year>
</date>
<body>Iginiit kahapon ni Senator Manuel Villar sa Department of Labor and Employment (DOLE) na taasan ang sahod ng mga manggagawa dahil na rin sa bantang pagtaas ng singil sa kuryente. Sinabi ni Sen. Villar, hindi dapat maging bingi ang gobyerno sa kahilingan ng labor groups sa pagtataas ng sahod mula sa P65 o P75 dahil sa sunud-sunod na pagtaas ng presyo ng langis at mga pangunahing bilihin. &amp;quot;Kailangang bilisan ng mga regional wage boards ang pagdinig sa mga wage increases at magsagawa ng kaukulang public consultations upang malaman ang tamang dagdag sa pasahod upang hindi rin makaapekto sa takbo ng negosyo,&amp;quot; wika pa ni Villar. Aniya, dapat isama sa alituntunin sa pagtaas ng sahod ang naging anunsiyo ng Energy Regulatory Commission na magtataas din ng singil sa kuryente ang National Power Corporation. Batay sa naging anunsiyo, magtataas ang Napocor ng singil na P2.2802 per kilowatt hour sa mga serbisyo nito sa Luzon o 14 sentimong dagdag. Mas mataas naman ang sisingilin ng Napocor sa Visayas kung saan ay aabot sa P2.5238 per kwh o dagdag na 23 sentimo habang sa Mindanao naman ay 38 sentimo ang magiging dagdag na singil ng Napocor sa kuryente. (Ulat ni Rudy Andal)</body>
<link>http://www.philstar.com/Article.aspx?articleId=253842&amp;publicationSubCategoryId=92</link>
</article>
<article>
<title>Pagkuha ng fare matrix hanggang Biyernes pa -LTFRB</title>
<author>Doris Franche</author>
<date>
<month>June</month>
<day>14</day>
<year>2004</year>
</date>
<body>Hanggang Biyernes na lamang maaaring kumuha ng fare matrix ang mga operator at driver ng pampasaherong jeep at bus. Ito ang binigyang diin kahapon ni Land Transportation Franchising and Regulatory Board-National Capital Region (LTFRB-NCR) chief Glenn Zaragosa kasabay ng pahayag na papatawan na nila ng kaukulang penalty ang sinumang papasada ng walang fare matrix. Ayon kay Zaragosa, binigyan nila ng pagkakataon ang mga driver matapos na sila ay dagsain ng reklamo kasunod nang ipinatupad na dagdag na pasahe sa mga pampasaherong jeep at bus. Sinabi ni Zaragosa na maaaring magtungo sa kanilang tanggapan ang mga driver upang kumuha ng fare matrix dahil hindi naman sila tumitigil kahit na hatinggabi. Sakaling hindi pa makuha ang fare matrix , sinabi ni Zaragosa na maaaring ipakita ng mga driver ang kanilang resibo na nakapagbayad na sila para dito. Kailangan aniyang i-display ng mga driver ang fare matrix dahil may kaukulang penalty sa bawat paghuli, P500 para sa unang huli, P1,000 sa ikalawa at suspensiyon ng prangkisa sa ikatlong pagkakataon. (Ulat ni Doris Franche)</body>
<link>http://www.philstar.com/Article.aspx?articleId=253853&amp;publicationSubCategoryId=92</link>
</article>
<article>
<title>Natalong boots supplier sinupalpal ng AFP</title>
<author>Joy Cantos</author>
<date>
<month>June</month>
<day>14</day>
<year>2004</year>
</date>
<body>Binuweltahan kahapon ng liderato ng Armed Forces of the Philippines (AFP) ang natalong boots supplier na nagrereklamo ng iregularidad sa bidding ng P102 milyong halaga ng boots para sa mga sundalo sa &amp;quot;battlefield&amp;quot; sa kabila ng mas mababang presyong kanilang iniaalok. Ipinaliwanag ni AFP-PIO chief Lt. Col. Daniel Lucero sa Jodaar Cottage Industries na hindi lahat ng mga bidders na nag-aalok ng mas mababang presyo ay makakakuha ng kontrata. &amp;quot;The bid award only goes to the lowest bidder if all bidders meet the prescribed specifications. Jodaar, despite having submitted lowest bid for combat boots, failed the test and evaluation process,&amp;quot; giit pa ni Lucero. Ginawa ni Lucero ang pahayag matapos na lumantad ang isang Peter Go Cheng, sales manager ng Jodaar Cottage Industries at magreklamo hinggil sa umanoy maanomalyang kontrata kung saan ini-award ito sa Filboot Co. nitong unang bahagi ng taon. Nabatid na ang bidding ay isinasagawa ng Department of Budget and Management-Procurement Services matapos na pumasa sa kalidad ng mga opisyal ng militar ang produkto ng Filboot Co. Sa lahat ng bidders ay pinakamataas ang presyo ng Filboot na nagkakahalaga ng P1,047 kada isang pares ng sapatos habang P993.50 lamang ang iniaalok na presyo ng Jodaar sa bawat isang pares ng kanilang sapatos at P1,038 naman ang alok ng Gibson Shoe Factory. Magugunita na ang pondo para sa pagbili ng sapatos ng mga sundalo sa battlefield ay inaprubahan ni Pangulong Arroyo matapos ang kontrobersiyal na Oakwood mutiny. Ang umanoy mga bulok na boots ng mga sundalo na sumasabak sa digmaan partikular na sa Mindanao ang isa sa mga karaingan nang magsipag-aklas ang may 300 junior officers at enlisted personnel ng AFP na sumakop sa Oakwood Premiere Hotel sa Makati City noong Hunyo 27, 2003 sa bigong destabilisasyon laban sa pamahalaan. (Ulat ni Joy Cantos)</body>
<link>http://www.philstar.com/Article.aspx?articleId=253858&amp;publicationSubCategoryId=92</link>
</article>
<article>
<title>Magkaisa na tayo</title>
<author></author>
<date>
<month>June</month>
<day>14</day>
<year>2004</year>
</date>
<body>Hinimok ng mga kongresista mula sa administrasyon ang taumbayan na tumalima sa panawagang pagkakaisa ni Pangulong Arroyo at huwag madala sa pangyayaring kawalan ng direksiyon sa pulitika. Nangako rin sina Surigao del Sur Rep. Prospero Pichay at Zamboanga del Norte Rep. Roseller Barinaga na tatapusin ng Kongreso ang tungkuling iniatang sa balikat nito ng saligang batas na iproklama ang nanalong kandidato bago sumapit ang Hunyo 30. Ayon pa kina Pichay at Barinaga, nararapat lamang ang panawagan ni Pangulong Arroyo sa harap ng nag-uuntugang batong nilikha ng hindi pa matapos-tapos na halalan, bagamat mahigit isang buwan na ang nakalipas. Hindi anya makapagsisimula ang proseso ng paghihilom na likha ng pulitika hangga't hindi natatapos ng Kongreso ang trabaho nito. Sinabi naman ni Barinaga na dapat magpatuloy ang pagkakaisa ng sambayanan at iwaksi ang anumang pagtatangka ng kaguluhan laban sa pamahalaan. &amp;quot;Hindi dapat tayong madismaya sa ginawang paghaharang ng oposisyon dahil nangako naman ang liderato ng Kongreso na bibilisan nila ang pagbibilang sa natitira pang certificate of canvass upang itanghal ang naging hatol ng bayan.&amp;quot; pahayag pa ni Barinaga.</body>
<link>http://www.philstar.com/Article.aspx?articleId=253862&amp;publicationSubCategoryId=92</link>
</article>
<article>
<title>Davide niregaluhan ng 'bomba'</title>
<author>Gemma Amargo</author>
<date>
<month>June</month>
<day>15</day>
<year>2004</year>
</date>
<body>&amp;quot;Wow mali!&amp;quot; Nabulabog kahapon ang Korte Suprema dahil sa inakalang bomba ang laman ng isang paper bag na umano'y regalo para kay Chief Justice Hilario Davide Jr. na ipinadala raw ng isang nagpakilalang abugado na naglalaman lamang pala ng mga panty at bra. Nabatid kay Danilo Pablo, chief security officer ng Supreme Court (SC), dakong 5:43 kahapon ng umaga ng isang lalaki ang kumausap kay SC security officer Giorgio Alvarez at sinabing may ibibigay itong regalo kay Davide at mabilis na inilapag sa harap ng gate ang isang selyadong paper bag saka umalis. Pero nakarinig si Alvarez na parang may tumutunog na timing device sa loob ng supot kaya agad itong tumawag sa Western Police District-Explosives and Ordnance Division (WPD-EOD) at dinetonate ang inaakalang bomba. Subalit laking gulat naman ng mga ito ng sumambulat sa kanilang harapan ang mga bra at panty, lumang relo, hanger, wallet at nail cutter. Ayon naman sa mga security personnel ng SC na posibleng may sira sa pag-iisip ang lalaki na nagdala ng regalo o maaaring sinusubukan lamang sila kung handa ang mga ito sa anumang uri ng pagbabanta. Bunsod sa nasabing insidente kaya humingi ng karagdagang puwersa ng kapulisan ang pamunuan ng SC upang siyang tutulong sa pagbabantay sa bisinidad ng Korte at sila ring mag-inspeksiyon sa mga gamit ng papasok dito. (Ulat ni Gemma Amargo)</body>
<link>http://www.philstar.com/Article.aspx?articleId=254068&amp;publicationSubCategoryId=92</link>
</article>
<article>
<title>Canvassing na-delay uli</title>
<author>Malou Rongalerios</author>
<date>
<month>June</month>
<day>15</day>
<year>2004</year>
</date>
<body>Tulad nang inaasahan, naantala na naman kahapon ang pagbibilang ng certificate of canvass (CoC) dahil sa grandstanding ng ilang mambabatas na kasapi ng 22-man joint committee. Alas-3 na ng hapon ay hindi pa rin sinisimulan ang pagbibilang ng COCs kahapon dahil sa pagtatalo ng ilang miyembro ng committee. Kabilang sa mga pinagtalunan ang legalidad ng canvassing matapos ang adjournment ng Kongreso noong Biyernes; pagmamarka sa mga ebidensiyang nais ihain ng kampo ni Fernando Poe, Jr. sa komite at ang diumanoy ghost precinct sa Surigao del Sur. Iginiit ng kampo ni FPJ, na mayroong ghost precinct sa Surigao del Sur dahil lumitaw na 1,454 ang aktuwal na presinto pero 1,455 ang nakatala sa CoCs. Binitbit ng mga abogado ni FPJ ang mga kopya ng election returns (ERs) ng KNP at nais nilang tanggapin at markahan ito ng joint canvassing committee bilang exhibit o ebidensiya. Pero hindi pumayag ang komite dahil tanging pagbibilang lamang anila ang trabaho ng komite at anumang ebidensiya kaugnay sa sinasabing dayaan ay dapat sa Presidential Electoral Tribunal ibigay. Sinabi naman ni Atty. Romulo Macalintal na isang presinto lamang ang kinukuwestiyon ng KNP pero 1,454 ERs ang kanilang pilit na isinusumite sa komite. Kung may kinukuwestiyon aniya ang KNP sa isang presinto ay dapat ipatawag na lamang ng Senate president ang election officer sa Surigao del Sur para magpaliwanag tungkol sa sinasabing ghost precinct. Muli na namang nangako ang ilang mambabatas na kasapi ng administrasyon na matatapos ang pagbibilang ng natitirang 97 CoCs sa loob ng dalawang linggo dahil natapos nila ang pagbibilang ng 80 CoCs sa loob lamang ng anim na araw. (Ulat ni Malou Rongalerios)</body>
<link>http://www.philstar.com/Article.aspx?articleId=254079&amp;publicationSubCategoryId=92</link>
</article>
<article>
<title>Drilon kakasuhan sa 'sine die adjournment'</title>
<author>Rudy Andal</author>
<date>
<month>June</month>
<day>15</day>
<year>2004</year>
</date>
<body>Binalewala ni Senate President Franklin Drilon ang banta ng oposisyon na sasampahan siya ng kaso kaugnay sa pagsagawa niya ng &amp;quot;sine die adjournment&amp;quot; noong nakaraang linggo. Ayon kay Sen. Drilon, malinaw ang saligang batas na 30 araw bago magkaroon ng proklamasyon ng bagong pangulo at pangalawang pangulo ay dapat na ipataw ang adjournment ng Senado. Idineklara ni Drilon ang pagtatapos ng sesyon ng 12th Congress kung saan apat na senador lamang ang dumalo sa kanilang huling sesyon dakong alas-11 ng umaga nitong Huwebes. Nauna nang nagbanta ang oposisyon sa pangunguna ni Sen. Aquilino Pimentel Jr., na papatawan nila ng kaso si Drilon kapag itinuloy nito ang pag-adjourn ng Kongreso. Ipinaliwanag ni Drilon na kung hindi niya isasara ang Kongreso ay siya rin ang maiipit at kaya niya ginawa ito dahil ito ang itinakda ng batas. Noong 1992, naiproklama si Fidel Ramos bilang presidente ng bansa kahit nasa sine die adjournment na ang Kongreso. Ganito rin ang nangyari noong 1998 nang iproklama si Joseph Estrada. Ayon kay Drilon, ipinagbabawal ang pagsasagawa ng mga committee hearing at pagpasa ng batas habang sarado ang Kongreso maliban sa tungkulin nitong magproklama ng presidente at bise presidente. (Ulat ni Rudy Andal)</body>
<link>http://www.philstar.com/Article.aspx?articleId=254085&amp;publicationSubCategoryId=92</link>
</article>
<article>
<title>Gambling,video game stations isara! -GMA</title>
<author>Lilia Tolentino/Edwin Balasa/Joy Cantos</author>
<date>
<month>June</month>
<day>15</day>
<year>2004</year>
</date>
<body>Iniutos kahapon ni Pangulong Arroyo ang pagpapasara sa lahat na tayaan ng sugal at computer game stations na malapit sa mga paaralan sa buong bansa partikular sa Metro Manila, matapos makarating sa kaalaman nito na pinasok na ng sindikato ng illegal gambling ang mga eskuwelahan at ang ginagamit na kolektor at ahente ay pawang mga estudyante. Sa ipinalabas na direktiba ng Pangulo, inatasan rin nito ang Philippine National Police (PNP) na magsagawa ng &amp;quot;crackdown operations&amp;quot; laban sa mga video game shops sa mga campuses partikular ang mga lugar malapit sa university belt sa Maynila dahil nauuwi sa pustahan ang libangan. Hiningi rin ng Pangulo ang pakikipagtulungan ng Department of Education (DepEd), school authorities at mga magulang upang maiiwas na malulong sa ganitong uri ng bisyo ang mga walang muwang na estudyante. &amp;quot;We must focus on a clean moral and physical environment for studying. Parents and school authorities must actively participate in this effort,&amp;quot; anang Pangulo sa kanyang direktiba. Ang direktiba ay pinalabas ng Pangulo bunsod ng &amp;quot;expose&amp;quot; na isinagawa ng Philippine Center for Investigative Journalism (PCIJ), na mayroon umanong isang sugal (number game) na isinasagawa sa loob ng ibat ibang mga campuses at ibinabase ang resulta sa score ng isang basketball game. Nabatid pa na isa sa mga dahilan ng pagbagsak sa pag-aaral ng mag kabataang estudyante at pagka-cutting classes ng mga ito ay dahilan sa pagkahumaling sa nasabing uri ng sugal. Kasunod nito, nagpakalat na si National Capital Region Police Office (NCRPO) chief Director Gen. Ricardo de Leon ng 1,433 pulis upang magbantay sa 790 mga eskuwelahan kasabay ng pag-inspeksyon sa mga establisimyentong may video games, computer games, videoke at karaoke bar na nag-ooperate ng wala pang 200 metro layo sa mga paaralan. (Ulat ni Lilia Tolentino/Edwin Balasa/Joy Cantos)</body>
<link>http://www.philstar.com/Article.aspx?articleId=254092&amp;publicationSubCategoryId=92</link>
</article>
<article>
<title>DAR ililipat sa Iloilo</title>
<author>Lilia Tolentino</author>
<date>
<month>June</month>
<day>15</day>
<year>2004</year>
</date>
<body>Plano ni Pangulong Arroyo na ilipat sa Iloilo City ang tanggapan ng Department of Agrarian Reform (DAR) bilang bahagi ng pagpapalaganap ng kapangyarihan ng gobyerno sa ibat ibang dako ng bansa. Sa isang talumpati pagkaraang makipag-misa sa Jaro Cathedral sa Iloilo City, sinabi ng Pangulo na nakipagkonsultasyon na siya kay Senate President Franklin Drilon, tubong Iloilo, hinggil sa planong ito. Inihayag din ng Pangulo na gagawin niya ang Iloilo at ang buong Panay at Guimaras bilang tanghalan ng programa ng kanyang administrasyon laban sa kahirapan. Habang nasa Iloilo City, pinangasiwaan ng Pangulo ang panunumpa sa tungkulin ng mga bagong halal na mga opisyal ng lalawigan ng Iloilo City, Guimaras at Antique. Pinasalamatan din niya ang mga mamamayan ng Iloilo sa suportang ipinagkaloob nila sa nakaraang eleksiyon. Ang botong ipinagkaloob ng mga taga-Iloilo ay kabilang sa tatlong pinakamalaking lamang na natamo niya sa halalan noong Mayo 10. (Ulat ni Lilia Tolentino)</body>
<link>http://www.philstar.com/Article.aspx?articleId=254098&amp;publicationSubCategoryId=92</link>
</article>
<article>
<title>Walkout tuloy 'EDSA 4'</title>
<author>Lilia Tolentino</author>
<date>
<month>June</month>
<day>16</day>
<year>2004</year>
</date>
<body>Umapela kahapon ang Malaca&amp;ntilde;ang sa taumbayan na huwag magpahikayat sa kanino man na mag-alsa laban sa pamahalaan matapos mabunyag na nagbabalak ang opposition solons na mag-walkout sa ginaganap na bilangan ng joint committee sa Kongreso na hahantong sa isang panibagong &amp;quot;people power&amp;quot; laban sa administrasyon. Gayunman, sinabi ni Presidential Spokesman Ignacio Bunye na naniniwala siyang hindi magtatagumpay ang balak dahil walang suporta ng taumbayan. Ayon sa impormasyon, ilulunsad ng oposisyon ang &amp;quot;Oplan 3-Kings&amp;quot; na tumutukoy kina KNP presidential bet Fernando Poe, Jr., Sen. Edgardo Angara at Makati Mayor Jejomar Binay. Ang operasyon ay isasagawa diumano sa sandaling gawin ang bilangan ng mga boto mula sa Pangasinan kung saan ay lamang si Poe kay Presidente Arroyo ng 315,594 boto. Kung masusunod ang planong ito, takdang ganapin ang walkout sa Huwebes, o sa pagbubukas ng mga canvass na lumalamang si Poe upang palabasin na ito ay walang kinalaman sa pangunguna ni Presidente Arroyo sa bilangan. Ang operasyon ay ibinuking ng isang local leader sa Makati na kasamang hinikayat mag-recruit ng mga tao mula sa mga dahop na lugar sa lungsod tulad ng East at West Pembo. Si Angara raw ang magpapasimuno ng walkout ng oposisyon sa canvassing committee at si Binay ang mangunguna sa mobilisasyon ng mga sibilyan para magprotesta sa Paseo de Roxas at Ayala Avenue. Ayon sa impormante, inaalok ang mga sasali sa protesta ng halagang P800 hanggang P1 libo bawat isa sa bawat araw na sasali sila sa 3-araw na kilos protesta. Gagawa diumano ng recruitment ang oposisyon sa mga kalapit na lalawigan na maraming nakuhang boto si Poe tulad ng Laguna, Rizal, Nueva Ecija, Bulacan at Cavite. Igigiit diumano ng oposisyon ang pagbubukas ng mga election returns mula sa Sta. Rita, Pangasinan dahil hindi sila makapaniwala na walang nakuha ni isang boto si Poe sa naturang bayan. Dahil nakatitiyak ang oposisyon na hindi papayag ang canvassing committee dahil labag sa alituntunin, ito raw ang maghuhudyat para simulan ang operasyon. Lulumpuhin diumano ng operasyong ito ang kalakalan sa Makati hanggang Biyernes at inaasahang darating pa ang dagsa-dagsang hinakot na sibilyan sa Sabado at Linggo para sa kilos-protesta hanggang sa maisakatuparan ang People Power 4. (Ulat ni Lilia Tolentino)</body>
<link>http://www.philstar.com/Article.aspx?articleId=254185&amp;publicationSubCategoryId=92</link>
</article>
<article>
<title>Bayad sa fare matrix pinapaalis</title>
<author>Rudy Andal</author>
<date>
<month>June</month>
<day>16</day>
<year>2004</year>
</date>
<body>Ipinapatanggal ni Sen. Ralph Recto sa Land Transportation Franchising and Regulatory Board (LTFRB) ang P520 bayad sa fare matrix na ipapaskil ng mga jeepney driver sa kanilang mga sasakyan hinggil sa pagtataas ng pamasahe. Ayon kay Sen. Recto, dapat na ilibre na lang ang matrix copies dahil sobra-sobra na ang hirap ng mga jeepney driver at kung hindi naman uubra ay bawasan na lang ang bayad nito. Aniya, dapat na saklawan ng government rules ang bayad ng mga dokumento dahil pampubliko naman ito at nakabatay lang sa price cost nito. Idinagdag pa ni Recto na ang P520 bayad sa isang pahinang xerox na dokumento ay lubhang mataas para sa mga jeepney driver. &amp;quot;If you have a fare matrix that costs as much as a passport does, then it is clear that the former is priced with profit not reimbursement in mind,&amp;quot; ayon sa senador. Ipinaliwanag pa ng mambabatas, nakakaawa din ang senaryo sa LTFRB na nakapila ang mga driver habang kumukuha ng fare matrix dahil ginugugol nito ang halos isang araw para makakuha lang nito. Iminungkahi ni Recto, sa halip na pumila ang mga driver ay ipakopya na lang dapat ang fare matrix upang makuha ng mga kinatawan nila. Binalewala din ni Recto ang pangamba na magkakaroon ng mga pekeng fare matrix dahil iisa lang naman ang panggagalingan nito at puwede namang magkaroon ng mga dagliang inspeksiyon sa mga sasakyan. Ang fare matrix ay kailangang nakalagay sa sasakyan upang maging batayan ng mga pasahero at drayber ng kanilang mga pasahe. (Ulat ni Rudy Andal)</body>
<link>http://www.philstar.com/Article.aspx?articleId=254197&amp;publicationSubCategoryId=92</link>
</article>
<article>
<title>Mga bus na 15-taon na wawalisin sa lansangan</title>
<author>Angie dela Cruz</author>
<date>
<month>June</month>
<day>16</day>
<year>2004</year>
</date>
<body>Payag ang Provincial Bus Operators Association of the Philippines (PBOAP) sa plano ng Land Transportation Franchising Regulatory Board (LTFRB) na maipatupad na ang pag-phase out sa mga pampasaherong bus nationwide na 15-taon na. Dapat sanay noon pang 2002 naisagawa ang phase out ng naturang mga bus subalit nakiusap ang mga bus operator na ipagpaliban ito pansamantala. Kahapon, sinabi ni Alexander Yague, pangulo ng PBOAP sa isang panayam, na aprub na sa kanila ang naturang hakbang dahil ito naman ang itinatakda ng batas. Marami anyang bilang ng mga provincial buses ay mga bago na ang kanilang unit bunsod na rin ng ginagawang pagtalima ng mga miyembro ng PBOAP sa naturang kautusan. Sinabi din nito na sa 32 malalaking bus companies na kasapi ng PBOAP, ang kanilang mga lumang bus na may edad 15 taon na ay hindi naman isasantabi na lamang, bagkus ito ay gagamitin na lamang sa short route. Tanging mga bagong unit lamang ang kanilang isasalang sa mga major routes tulad ng mahahabang destinasyon mula Maynila patungong mga probinsiya at vice versa. (Ulat ni Angie dela Cruz)</body>
<link>http://www.philstar.com/Article.aspx?articleId=254202&amp;publicationSubCategoryId=92</link>
</article>
<article>
<title>12 sentimong taas sa singil sa kuryente 'di pinaboran ng SC</title>
<author>Gemma Amargo</author>
<date>
<month>June</month>
<day>16</day>
<year>2004</year>
</date>
<body>Posibleng hindi na maipatupad ang 12 sentimong pagtaas ng singil sa kuryente ng Manila Electric Company (Meralco) matapos paboran kahapon ng Korte Suprema ang petisyon ng militanteng grupong Freedom from Debt Coalition, Partido ng Manggagawa, Akbayan at Sanlakas. Sa botong 8-5-1, iginiit ng mayorya ng mga mahistrado na nagkaroon ng grave abuse of discretion sa panig ng Energy Regulatory Commission (ERC) nang pahintulutan ang 12-centavo provisional increase ng walang kaukulang notice sa publiko. Bunsod nito kaya hindi nagkaroon ng pagkakataon na maipaalam sa mga consumer ng Meralco na harangin ang nasabing balak na singil sa kuryente. Magugunita na nauna nang nagpalabas ng status quo order ang Korte Suprema ukol sa naturang usapin kung saan inatasan nito ang Meralco na ang orihinal na presyo ng singil sa kuryente ang ipatupad sa kanilang mga consumer. Gayunman, nilinaw naman ng SC na taliwas sa nakasaad sa petisyon ng mga party-list groups, mayroong kapangyarihan ang ERC na pagbigyan ang kahilingan ng Meralco ukol sa provisional increase. Sa botong 12-1, nilinaw ng SC na may statutory authority ang ERC na iresolba ang mga kahilingan ng naturang electric company para sa nasabing taas sa singil sa kuryente base na rin sa RA 9136 o EPIRA. Nag-inhibit naman si Associate Justice Adolf Azcuna sa pagdesisyon sa kaso dahil sa dati itong abugado ng Meralco. (Ulat ni Gemma Amargo)</body>
<link>http://www.philstar.com/Article.aspx?articleId=254210&amp;publicationSubCategoryId=92</link>
</article>
<article>
<title>Sen.Pimentel 'nagtaray' sa media</title>
<author>Malou Rongalerios</author>
<date>
<month>June</month>
<day>16</day>
<year>2004</year>
</date>
<body>Matapos makatanggap ng matinding kritisismo si Sen. Aquilino Pimentel dahil sa ginagawa niyang pagde-delay sa canvassing ng certificate of canvass (CoCs) para sa presidente at bise presidente, pinagbalingan nito kahapon ang media dahil sa umanoy maling ibinabalita sa mga balak gawin ng Koalisyon ng Nagkakaisang Pilipino (KNP). Naging biktima kahapon nang galit ni Pimentel si ABS-CBN reporter Rowena Orejana na napaiyak matapos kastiguhin ng senador dahil sa umanoy pagbibigay sa kanya ng dapat sabihin. Tinanong ni Orejana si Pimentel kaugnay sa napabalitang pagwo-walkout ng oposisyon at sa paghahain ng petisyon sa Supreme Court (SC) na muling kukuwestiyun sa legalidad ng 22-man joint canvassing committee dahil sa adjournment ng Kongreso. &amp;quot;You will know if I file the petition. I will not say when. You said it. I did not say it. You are putting words into my mouth,&amp;quot; galit na pahayag ni Pimentel. Sinabi naman ni Orejana na hindi niya inaasahan ang ginawa ng senador. &amp;quot;After all the respect I have for him, I dont deserved that (kind of treatment),&amp;quot; ani Orejana. Matapos malaman ni Pimentel na umiyak si Orejana dahil sa ginawa niya, pinadalhan niya ito ng text message na nagsasabing: &amp;quot;Sorry, if you didnt like my answers. I have no wish to offend you. Please forgive me.&amp;quot; Magugunitang napaiyak rin ni Fernando Poe, Jr. ang isang reporter ng Channel 7 noong kasagsagan ng kampanya. Ayon sa ilang media, marahil anya ay nahawahan na ng ugali ni Poe si Pimentel na hindi gumagalang sa media. (Ulat ni Malou Rongalerios)</body>
<link>http://www.philstar.com/Article.aspx?articleId=254215&amp;publicationSubCategoryId=92</link>
</article>
<article>
<title>Tax sa text ibinasura na ng Malaca&amp;ntilde;ang</title>
<author>Lilia Tolentino</author>
<date>
<month>June</month>
<day>16</day>
<year>2004</year>
</date>
<body>Ibinasura na ng Malaca&amp;ntilde;ang ang planong pagpapataw ng buwis sa text messages matapos itong ulanin ng batikos mula sa ibat ibang sektor ng lipunan. Sa kanyang press briefing kahapon, nilinaw din ni Presidential Deputy Spokesman Ricardo Saludo na hindi ang Palasyo ang may ideya ng pagpapataw ng buwis sa text gaya ng pinalalabas sa mga ulat. Ang planong tax sa text ay inihayag ni NEDA Economic Planning Sec. Romulo Neri sa isang press briefing sa Malaca&amp;ntilde;ang Press Corps kamakailan. Inaasahan anyang makakalikom ang pamahalaan ng kulang sa P7 bilyon hanggang P14 bilyon mula sa hakbanging ito na makakatulong ng malaki sa kasalukuyang kakulangan sa pondo. Nang tanungin kung ano ang gagawin ng pamahalaan para makalikom ng pondong pamalit sa panukalang tax sa text, sinabi ni Saludo na pagbubutihin ng gobyerno ang paglikom ng buwis sa sigarilyo at alak at iba pang nakalalangong inumin. (Ulat ni Lilia Tolentino)</body>
<link>http://www.philstar.com/Article.aspx?articleId=254221&amp;publicationSubCategoryId=92</link>
</article>
<article>
<title>Babala kay FPJ: Kulong !</title>
<author>Malou Rongalerios</author>
<date>
<month>June</month>
<day>17</day>
<year>2004</year>
</date>
<body>Binalaan kahapon ng administrasyon si KNP presidential bet Fernando Poe, Jr. na posible siyang kasuhan at makulong dahil hinihikayat ang taumbayan na mag-aklas laban sa gobyerno. Ayon kay Housing Secretary Mike Defensor, dating campaign spokesman ng K-4, dapat tumigil na si FPJ sa kanyang mga banat na nagtutulak ng destabilisasyon dahil ipinapakita lamang nito na isa siyang mapanganib at iresponsableng tao dahil sa kanyang panghihikayat sa mga taga-suporta na huwag igalang ang ginagawang bilangan sa Kongreso. Alam umano ni FPJ na magdudulot ng destabilisasyon sa gobyerno ang kanyang mga pahayag laban sa pamahalaan at sa ginagawang bilangan para sa presidente at bise presidente. &amp;quot;His statement and actions makes him dangerous to the state,&amp;quot; ani Defensor. Matapos ang ilang linggong pananahimik pagkaraan ng May 10 elections, nagpahayag nang maaanghang na salita si FPJ laban kay Pangulong Arroyo. Sinabi rin ni FPJ na kung pekeng certificate of canvass (CoCs) ang ginagamit sa pagbibilang ng 22-man joint canvassing committee, ay siguradong pekeng presidente ang mailuluklok sa Malaca&amp;ntilde;ang. Ayon kay Defensor, dapat patunayan ni FPJ na peke ang mga CoC na binabasa ng mga mambabatas kung totoong may batayan ang mga pahayag nito. Idinagdag ni Defensor na dapat isipin ni FPJ na maraming umiidolo sa kanya at puwedeng maniwala sa kanyang mga sinasabi kaya dapat maging maingat ito sa kanyang mga binibitiwang akusasyon laban sa gobyerno. Inihayag naman ni Davao City Rep. Prospero Nograles na tiyak na hindi susuportahan ng publiko kung magpapatawag ng people power ang oposisyon. Sawa na anya ang tao sa gulo at mas marami rin ang naniniwala na hindi talamak ang dayaan sa katatapos na halalan. (Ulat ni Malou Rongalerios)</body>
<link>http://www.philstar.com/Article.aspx?articleId=254310&amp;publicationSubCategoryId=92</link>
</article>
<article>
<title>Walkout ng oposisyon 'di tinuloy</title>
<author>Malou Rongalerios</author>
<date>
<month>June</month>
<day>17</day>
<year>2004</year>
</date>
<body>Hindi natuloy kahapon ang inaasahang pagwa-walkout ng oposisyon sa canvassing sa Kongreso bunga marahil nang &amp;quot;pagkasunog ng Oplan Three Kings. Marami ang nag-abang ng inaasahang walkout ng oposisyon kung saan magiging hudyat umano nito ang pagbibilang ng certificate of canvass (CoC) ng Pangasinan. Bagaman at hindi natuloy ang walkout, mainit na pinagdebatehan muna ng mga kaalyadong mambabatas ng oposisyon at administrasyon ang nasabing CoC na umabot sa mahigit isang oras bago ito mabilang. Inihirit ng mga kakampi ni FPJ sa pangunguna ni Sen. Edgardo Angara na buksan ang mga election returns (ERs) at huwag umasa sa kopya ng CoC dahil imposible anilang walang nakuhang boto sa bayan ng Sto. Tomas ang aktor. Iginiit din ni KNP vice presidential bet Sen. Loren Legarda na buksan ang mga ER upang malaman ang katotohanan kung ilan talaga ang boto nila ni Da King. Matapos idaan sa botohan, natalo ang mosyon ng oposisyon na buksan ang mga ER kaya natuloy ang pagbibilang ng mga CoC na nagmula sa Pangasinan. Nakakuha si FPJ ng 487,463 boto kontra sa 445,230 ni Arroyo. Ayon naman sa ilang mambabatas na kasapi ng canvassing committee, ang tanging trabaho nila ay ang itala ang mga boto sa CoCs at hindi ang duminig ng reklamo sa sinasabing dayaan. Wika ni Iloilo Rep. Arthur Defensor, kasapi ng komite, dapat ay noon pang nasa precinct at municipal level nagprotesta ang grupo ni FPJ at hindi ngayon na binibilang na ang mga boto na nasa CoCs. Magugunitang lumabas sa ulat na ang pagbilang sa CoC ng Pangasinan ang magiging hudyat ng pag-walkout ng oposisyon batay sa sinasabing Oplan Three Kings. Kumalat din ang balitang babantayan ni FPJ ang bilangan ng mga boto sa Pangasinan, subalit natapos na ang mahabang debate ni anino ni Da King ay hindi nasilayan. Sa pinakahuling bilang ng 113 CoCs, lamang pa rin si FPJ sa botong 4,723,017; Pangulong Arroyo, 4, 511,972; Sen. Panflo Lacson, 1,062,183; Raul Roco, 834,891 at Eddie Villanueva, 713,258. (Ulat ni Malou Rongalerios)</body>
<link>http://www.philstar.com/Article.aspx?articleId=254319&amp;publicationSubCategoryId=92</link>
</article>
<article>
<title>Joker naghamon na lang ng walkout</title>
<author></author>
<date>
<month>June</month>
<day>17</day>
<year>2004</year>
</date>
<body>Dahil hindi natuloy ang napabalitang walkout ng oposisyon, hinamon ni Sen. Joker Arroyo ang abogado ni Bro. Eddie Villanueva na si Atty. Salvador Panelo na mag-walkout kung hindi ito &amp;quot;satisfied&amp;quot; sa proceedings. Ginawa ni Sen. Arroyo ang hamon dahil sa sinabi ni Panelo na hindi pantay ang trato ng chairman ng komite sa mga abogado na kumakatawan sa mga kandidato ng administrasyon at abogado ng oposisyon. Iginigiit pa rin ng oposisyon na bumaba ang komite sa pagbibilang ng election returns partikular na sa mga kuwestiyunableng CoCs. Sinagot naman ni Sen. Tito Sotto si Arroyo na hindi dapat hinahamon ang oposisyon na mag-walkout dahil kapag ginawa nila yon mawawalan ng quorum ang joint committee sa panig ng Senado at mawawalan din ng kredibilidad ang isinasagawang canvassing.</body>
<link>http://www.philstar.com/Article.aspx?articleId=254330&amp;publicationSubCategoryId=92</link>
</article>
<article>
<title>Petisyon ni Barbers dininig ng Comelec</title>
<author>Ellen Fernando</author>
<date>
<month>June</month>
<day>17</day>
<year>2004</year>
</date>
<body>Pinakinggan ng Commission on Elections (Comelec) ang inihaing petisyon ni Sen. Robert Barbers na humaharang sa pagkapanalo at pagkaproklama bilang pang-12 senador ni Sen. Rodolfo Biazon kamakailan. Sa ginanap na unang pagdinig, kinatigan ng Comelec ang kampo ni Barbers na bilangin ang mga huling boto mula sa lalawigan na nagsagawa ng special elections upang mapatunayan na siya ang nagwagi sa nagdaang halalan at kabilang sa Magic 12. Inirekomenda ni Comelec Commissioner Rufino Javier na idaan na lamang sa bilangan ang labanan sa pagitan nina Barbers at Biazon upang maresolba ang nasabing apela. Napagpasyahan ng Comelec na magsumite ang bawat kampo nina Barbers at Biazon ng kani-kanilang bilang ng boto hanggang Biyernes na siyang pagbabasehan ng komisyon. Wala namang umapela sa magkabilang kampo sa nasabing desisyon ng Comelec. Kasabay nito, naghain naman si Biazon ng kanyang mga ebidensiya na nagpapatotoo umano ng pandaraya ng kampo ni Barbers. Base sa dokumento, may mga precinct sa katimugang bahagi ng Maguindanao kung saan may tig-100 boto ang naidagdag sa boto ni Barbers. Sinabi naman ng kampo ni Barbers na peke at improvised ang mga dokumentong isinumite ni Biazon. Iprinoklama si Biazon ng Comelec kasama ang 15 partylists noong Hunyo 2 matapos na makakuha ito ng 10,635,272 boto habang si Barbers na nasa ika-13 puwesto ay may botong 10,624,585. Ang nasabing bilang ay ibinase mula sa panghuling dumating na certificate of canvass (CoCs) mula sa Cotabato City at Lanao del Sur. (Ulat ni Ellen Fernando)</body>
<link>http://www.philstar.com/Article.aspx?articleId=254336&amp;publicationSubCategoryId=92</link>
</article>
<article>
<title>Sagot naman ni Biazon: Ibasura ang petisyon</title>
<author>Rudy Andal</author>
<date>
<month>June</month>
<day>17</day>
<year>2004</year>
</date>
<body>Iginiit kahapon ni Sen. Rodolfo Biazon sa Comelec na ibasura ang petisyon ni Sen. Robert Barbers na bawiin ang kanyang proklamasyon kasabay ang pangamba ng pagkiling ng komisyon matapos pagbigyang muli ito na magsumite ng panibagong memorandum ang kampo ng kanyang katunggali. Ayon kay Sen. Biazon, hindi maaapektuhan ang kanyang kalamangan na mahigit 10,000 laban sa kanyang kapartido dahil lumalabas sa kanyang mga dokumento na 8,029 lang ang botong bibilangin taliwas sa argumento ni Barbers. Nauna nang naghain ng petisyon si Barbers sa Comelec at sinabi nitong mayroon pang 10 bayan ang magsasagawa ng special elections at kayang-kayang lamunin ang lamang ni Biazon. Sa isinumiteng reaksiyon ni Biazon, sinabi nito na dapat na ibasura na ang petisyon ni Barbers dahil malinaw naman ang mga rekords na nagsasaad na hindi aabot sa 10,000 ang bibilanging boto kahit pa magkaroon ng special elections. Wika pa ni Biazon, dapat ay inaksiyunan na agad ng Comelec ang kanyang sagot sa petisyon subalit sa halip ay binigyan pa muli ng panibagong pagkakataon ang kampo ni Barbers para magsumite ng panibagong memorandum hinggil sa naging sagot sa petisyon nito. (Ulat ni Rudy Andal)</body>
<link>http://www.philstar.com/Article.aspx?articleId=254341&amp;publicationSubCategoryId=92</link>
</article>
<article>
<title>Gavel ni Kiko nabali</title>
<author>Malou Rongalerios</author>
<date>
<month>June</month>
<day>17</day>
<year>2004</year>
</date>
<body>Sandali namang nagkatawanan sa loob ng plenaryo nang tumalsik ang ulo ng pamukpok o gavel ng Senado na hawak ni Sen. Kiko Pangilinan. Napalakas ang pagkakapukpok ni Pangilinan sa gavel matapos ihayag ang isang minutong suspension upang pigilan ang palitan ng salita nina partylist Rep. JV Bautista at Cebu Rep. Clavel Martinez kaugnay sa hindi umano pantay na pagtingin ng chair ng komite sa mga abogadong kumakatawan sa administrasyon at oposisyon. Sinabi ni Bautista na generous masyado ang chairman ng komite sa mga abogado na kumakatawan sa mga kandidato ng administrasyon pero lagi namang sinosopla ang mga abogado ng mga kandidato ng oposisyon katulad ni Atty. Salvador Panelo. Sumingit sa pagsasalita si Martinez at sinabi nitong out of order ang mga pinagsasabi ni Bautista. Upang mapigilan ang pagpapalitan ng maaanghang na salita, tumawag ng suspension si Pangilinan kung saan napalakas ang pagpukpok niya sa gavel at tumalsik ang pinaka-ulo nito. Inakala ng ilan na nabali ang gavel kaya nagkatawanan sa plenaryo. (Ulat ni Malou Rongalerios)</body>
<link>http://www.philstar.com/Article.aspx?articleId=254344&amp;publicationSubCategoryId=92</link>
</article>
<article>
<title>GMA,FPJ target ng NPA</title>
<author>Lilia Tolentino</author>
<date>
<month>June</month>
<day>17</day>
<year>2004</year>
</date>
<body>Mahigpit ngayong binabantayan ng Philippine National Police (PNP) si Pangulong Arroyo at pinag-iingat na rin si Fernando Poe, Jr. matapos kumpirmahin kahapon ni PNP chief, Director Gen. Hermogenes Ebdane Jr. na nakapasok na sa Metro Manila ang dalawang kumander ng New Peoples Army (NPA) at target umanong likidahin ay ang mga opisyal ng administrasyon at oposisyon. Sa isang panayam, sinabi ni Ebdane na tumanggap sila ng nakababahalang report hinggil sa banta ng NPA na ang isa ay nasa silangang bahagi ng National Capital Region. &amp;quot;We are trying to find out what they would like to do but it might be in connection with threats not only to administration officials but also on the opposition side. So we are suggesting that the opposition should review their security arrangement,&amp;quot; ani Ebdane. Sinabi ni Ebdane na ang banta ay sumasaklaw sa mga tinatawag na VIP kasama na ang Pangulo at si FPJ. Ayon kay Ebdane, tungkulin ng PNP na pangalagaan ang seguridad at kaligtasan ni FPJ at iba pang miyembro ng oposisyon hindi lang ang mga opisyal ng administrasyon. Dahil dito, sinabi ni Ebdane na mananatili kay FPJ ang seguridad na kaloob dito ng Comelec gayundin ni dating Sen. Gregorio Honasan. Iginiit din ng PNP na hindi nananakot ang mga awtoridad, inaalagan lang anya nila ang kapakanan ng mga mamamayan. (Ulat ni Lilia Tolentino)</body>
<link>http://www.philstar.com/Article.aspx?articleId=254345&amp;publicationSubCategoryId=92</link>
</article>
<article>
<title>GMA handa vs 'EDSA 4'</title>
<author>Lilia Tolentino</author>
<date>
<month>June</month>
<day>18</day>
<year>2004</year>
</date>
<body>Pinawi ng Malaca&amp;ntilde;ang ang pangamba ng mamamayan sa pagkakaroon ng panibagong &amp;quot;People Power na tinagurian nilang &amp;quot;mob rule&amp;quot; dahil kontrolado umano ng mga awtoridad ang sitwasyon. Sa pahayag ni Presidential Spokesman Ignacio Bunye, nakahanda ang militar at pulis para pairalin ang demokrasya at mamantina ang kaayusan at protektahan ang sambayanan sa anumang tangkang destabilisasyon. Ang pahayag ay ginawa ni Bunye kasunod ng mga ulat na magkakaroon ng panibagong people power&amp;quot; tulad nang EDSA Dos na siyang nagluklok sa kapangyarihan kay Pangulong Arroyo. Ayon sa mga ulat, si opposition presidential candidate Fernando Poe Jr. ay nag-iikot na sa ibat ibang bahagi ng bansa at humahanap ng simpatiya sa kanyang protestang dinaya siya sa nakaraang eleksiyon sa pamamagitan umano ng mga pekeng certificate of canvass. Mayroon ding mga ulat na diumanoy sa sandaling iproklama si Pangulong Arroyo na siyang nagwagi sa halalan, magkakaroon din ng kahiwalay na proklamasyon ang oposisyon sa Luneta Park para ideklarang panalo sa halalan si FPJ. Sinabi ni Bunye na ang prosesong Konstitusyonal ay hindi yumuyukod sa anumang uri ng &amp;quot;mob rule&amp;quot;. Nilinaw din nito na ang Pangulo ay hindi naluklok sa kapangyarihan sa pamamagitan ng &amp;quot;mob rule&amp;quot;. Anya, lehitimo ang pagkakaupo sa puwesto ni Pangulong Arroyo dahil may basbas ito ng Korte Suprema. (Ulat ni Lilia Tolentino)</body>
<link>http://www.philstar.com/Article.aspx?articleId=254432&amp;publicationSubCategoryId=92</link>
</article>
<article>
<title>Canvassing pinahihinto ni Pimentel</title>
<author>Gemma Amargo</author>
<date>
<month>June</month>
<day>18</day>
<year>2004</year>
</date>
<body>Muling ipinatigil ng Koalisyon ng Nagkakaisang Pilipino (KNP) ang Congressional canvassing sa Presidente at Bise Presidente matapos na maghain ng petisyon sa Korte Suprema si Senator Aquilino Pimentel, Jr. Sa 12-pahinang petition for prohibition na inihain ni Pimentel sa Supreme Court (SC) en banc, hiniling nito na pulungin ang joint committee canvass upang maipagpatuloy ang canvassing of votes. Idinagdag pa nito simula ng matapos ang 12th Congress noong Hunyo 11, 2004 ay ikinokonsidera na ng Senado na null and void, illegal at unconstitutional ang joint committee sa Kongreso. Si Pimentel ang representante ng KNP sa pamamagitan ng legal counsel nitong si Rodriguez. Hiniling pa ni Pimentel sa kanyang petition for writ of prohibition na kailangang magpalabas ng kautusan ang SC na nag-uutos sa Joint Committee of Congress sa pag-iimplementa ng Rules of the Joint Public Session ng Kongreso. Nagpahayag ng paniniwala ang KNP na makukunsidera ng patay ang binuong joint committee matapos itong mag-adjourn noong Hunyo 11, 2004 at walang magsusumite ng report kayat walang legal na basehan ang Kongreso upang siyang mag-apruba sa canvass. Nauna ng dinismis ng SC ang petition ng KNP na nagpapatigil sa Congressional canvassing sa pamamagitan ng joint committee membership ng Kongreso. Sinabi ng Korte na walang kapangyarihan ang Kongreso na i-designate sa mga miyembro ng committee para i-ratipika ng plenary ang magiging resulta ng canvassing ng Presidente at Bise Presidente. (Ulat ni Gemma Amargo)</body>
<link>http://www.philstar.com/Article.aspx?articleId=254442&amp;publicationSubCategoryId=92</link>
</article>
<article>
<title>Kiko pinagre-resign ni Nene</title>
<author>Malou Rongalerios</author>
<date>
<month>June</month>
<day>18</day>
<year>2004</year>
</date>
<body>Hinamon kahapon ni Sen. Aquilino Pimentel si Sen. Francis &amp;quot;Kiko&amp;quot; Pangilinan na mag-resign sa kanyang puwesto bilang chairman ng komite kung hindi niya alam ang kanyang trabaho. Nag-ugat ang hamon ni Pimentel kay Pangilinan nang sabihin ng huli na hindi siya ang nagdedesisyon sa mga mosyon na inihahain ng mga miyembro dahil ito ay pinagbobotohan ng komite. Nauna rito, iginigiit ni Sorsogon Rep. Francis Escudero na dapat linawin ang section 17 sa canvassing rules dahil malinaw aniyang nakasaad dito na maaaring bumaba ang komite sa pagbibilang ng mga election returns (ERs). Sinabi ni Escudero na bagaman at malinaw sa rules na puwedeng buksan ang ERs kung may kuwestiyon sa authenticity ng certificate of canvass, hindi ito nangyayari dahil natatalo sila sa botohan. Sa puntong ito pinaliwanag ni Pangilinan na collegial body ang joint canvassing committee at lahat ay idinadaan sa botohan. Pero sumagot si Pimentel na lumalabas na hindi kaya ni Pangilinan na makuha ang suporta ng kanyang mga miyembro. Kung hindi na aniya kaya ni Pangilinan ang kanyang trabaho bilang chairman ng komite sa panig ng Senado ay maaari itong mag-resign. &amp;quot;You can always resign. You have a way out,&amp;quot; ani Pimentel. Sumagot naman si Pangilinan na ginagawa lamang niya ang kanyang trabaho at itinalaga lamang siya bilang chairman ng komite. (Ulat ni Malou Rongalerios)</body>
<link>http://www.philstar.com/Article.aspx?articleId=254453&amp;publicationSubCategoryId=92</link>
</article>
<article>
<title>2 NPA kumander na lilikida kay FPJ tinukoy</title>
<author>Joy Cantos</author>
<date>
<month>June</month>
<day>18</day>
<year>2004</year>
</date>
<body>Tinukoy na kahapon ng Philippine National Police (PNP) ang dalawa sa mga lider ng New Peoples Army (NPA) na naririto sa Metro Manila upang isakatuparan ang paglikida umano kay Fernando Poe, Jr. Kinilala ni PNP Directorate for Intelligence P/Director Robert Delfin ang nasabing mga commander na sina Leo Velasco at Prudencio Kalubid, pawang pinuno ng Special Operations ng Military Staff ng NPA. Si Velasco ay dating pinuno ng Regional Party Committee ng NPA sa Region 2 Command habang si Kalubid naman ay dating secretary ng Regional Party ng NPA sa Region 8. Sinabi ni Delfin na kasama ngayon ng dalawang opisyal ang kanilang tatlo hanggang apat na miyembro ng NPA liquidation squad upang ikasa ang balaking pagpatay sa mga prominenteng personahe sa pulitika. Nangunguna sa assassination plot si FPJ habang hindi rin naman inialis ang posibilidad na maliban kay Da King ay target ring ilikida ng grupo si Pangulong Arroyo at iba pang matataas na opisyal ng pamahalaan. Kasama rin sa planong paglikida kay FPJ ay upang palitawin ng makakaliwang grupo na palubhain ang senaryo sa bansa. Binigyang diin ng opisyal na sadyang may kakayahan sina Velasco at Kalubid na maisakatuparan ang pagpatay laban kina FPJ, GMA at iba pa dahilan na rin sa naging partisipasyon nito sa pagtumba sa ilang mga kilalang personalidad tulad ni dating Cagayan Congressman Rodolfo Aguinaldo. (Ulat ni Joy Cantos)</body>
<link>http://www.philstar.com/Article.aspx?articleId=254459&amp;publicationSubCategoryId=92</link>
</article>
<article>
<title>KNP sinampahan sa pagdukot sa Comelec officer</title>
<author>Gemma Amargo</author>
<date>
<month>June</month>
<day>18</day>
<year>2004</year>
</date>
<body>Sinampahan kahapon ng kaso sa Department of Justice (DoJ) ang dalawang abugado ng Koalisyon ng Nagkakaisang Pilipino (KNP) na sina Atty. Harriet Demetriou at Atty. Rufus Rodriguez dahilan sa umanoy pagdukot sa Comelec officer sa Basilan upang umanoy palabasin na mayroong naganap na dayaan sa naturang lalawigan noong May 10 elections. Sa tatlong-pahinang complaint affidavit na isinumite ni P/Senior Insp. Jesus Kabigting, hepe ng General Investigation branch ng PNP-CIDG, kinasuhan ng serious illegal detention at grave coercion ang dalawang abugado makaraang masangkot sa umanoy pagdukot sa isang election officer ng Basilan upang gawing testigo na magpapatunay ng umanoy pandaraya ng administrasyon sa nagdaang halalan. Dawit din sa kaso sina P/Director Roberto Calinisan, lider ng FPJ for President Movement na si Manny Portes at ilan pang hindi nakikilalang kalalakihan. Nakasaad sa reklamo na naganap ang insidente noong Mayo 31, 2004. Patungo sa Comelec sa Maynila si Hadja Rashma Hali at anak nitong si Fherdaosia Hali kasabay ni FPJPM district coordinator Hasim Sablin at isang nagngangalang Malik para ibigay ang kopya ng certificate of canvass at election returns sa kampo ng KNP. Pagdating sa Maynila, maghihiwalay na sana ang tatlo nang isang itim na van ang tumigil sa kanilang harapan at inanyayahan si Hali na sumakay. Nang tumanggi, isang di-kilalang lalaki ang kumaladkad sa election officer at sa kanyang anak upang sumakay kasama nina Malik at Sablin. Dinala sila sa Room 702 ng Pacific Plaza sa Ermita, Maynila kung saan ipinakilala sila kay Calinisan, Rodriguez at Demetriou. Diumano ay pinilit siya ni Calinisan na tumestigo para patunayan ang iregularidad sa halalan sa Basilan subalit hindi pumayag dahil tiyak niyang naging maayos ang kanilang eleksiyon doon. Hindi pinayagan ang mag-ina na umalis sa hotel at kinaumagahan ay dinala naman sila sa FPJ studio sa Quezon City kung saan tinanong siya ng ilang mga bagay ukol sa halalan. Sa mga sumunod na dalawang gabi at tatlong araw ay nanatili sila sa naturang studio kasama si Sablin at hindi pinayagan makalabas. Noong Hunyo 4 ay dinala sina Hali sa Makati hall of justice kung saan pilit umanong pinapirmahan sa kanya ni Demetriou ang ilang mga papeles na hindi na niya nabasa dahil sa sobrang takot. Nakauwi lamang si Hali noong Hunyo 9. (Ulat ni Gemma Amargo)</body>
<link>http://www.philstar.com/Article.aspx?articleId=254462&amp;publicationSubCategoryId=92</link>
</article>
<article>
<title>Uupong alkalde,CA ang magdedesisyon</title>
<author>Gemma Amargo</author>
<date>
<month>June</month>
<day>18</day>
<year>2004</year>
</date>
<body>Nakasalalay pa rin sa Court of Appeals (CA) ang desisyon kung sino ang mauupong alkalde ng Malabon City bunsod pa rin sa kalituhan ng mga empleyado at mga residente dito kung sino ang susundin. Magugunitang nagkaroon ng kaguluhan sa nasabing lungsod matapos na magpalabas ang CA ng desisyon na nagpapawalang bisa sa suspension order ni Malabon Mayor Amado Vicencio. Bukod dito, hindi pa rin final and executory ang kautusan ng CA dahil nakasaad sa batas na mayroon pang 15 araw si acting Mayor Mark Allan Jay Yambao ng 15 araw upang magsumite ng kanyang motion for reconsideration. Kaugnay nito, nilinaw kahapon ni Department of Interior and Local Government (DILG) Secretary Joey Lina na si Yambao pa rin ang mananatiling alkalde ng Malabon at pinayuhan din nito na ipagpatuloy ang kanilang tungkulin at ng Sangguniang Panglungsod. Sinabi pa nito na nakarating na kay Pangulong Arroyo ang kopya ng CA tungkol sa nasabing usapin ng dalawang alkalde at hihintayin na lamang niya ang kautusan ng Malaca&amp;ntilde;ang tungkol sa nasabing isyu. Magugunita na sinuspinde si Vicencio ng Malaca&amp;ntilde;ang dahilan sa mga kasong administratibo. (Ulat ni Gemma Amargo)</body>
<link>http://www.philstar.com/Article.aspx?articleId=254466&amp;publicationSubCategoryId=92</link>
</article>
<article>
<title>Palasyo nilusob na</title>
<author>Danilo Garcia at Malou Rongalerios</author>
<date>
<month>June</month>
<day>19</day>
<year>2004</year>
</date>
<body>Bilang tugon sa panghihikayat na simpatiya ni KNP presidential bet Fernando Poe, Jr. ay inumpisahan ng magpakita ng tapang ng mga kaalyado ni FPJ at tangkang &amp;quot;lumusob&amp;quot; sa Palasyo ng Malaca&amp;ntilde;ang para ipagpilitan na ang kanilang idolo ang nagwaging presidente sa katatapos na halalan. Dakong ala-una ng hapon nang mag-umpisang dumagsa sa may Mendiola bridge ang may 300 demonstrador buhat sa Peoples Movement Against Poverty (PMAP) at FPJ for President Movement na pinamumunuan ni Linggoy Alcuaz. Dumating rin ang abogado ng oposisyon na si Atty. Harriet Demetriou, mga supporter na sina Armida Sigiuon Reyna, Bibeth Orteza at Anabelle Rama. Ikinatwiran ni Alcuaz na isang prayer rally sana umano ang kanilang isasagawa ngunit inamin nito na hindi sila nakakuha ng sapat na permit to rally sa Philippine National Police (PNP). Dahil walang permit, itinaboy sila ng mga pulis. Subalit nagmatigas umano ang mga demonstrador dahilan para bombahin sila ng tubig at hambalusin ng mga pamalo ng mga kagawad ng Western Police District. Gumanti naman ng pambabato ang mga demonstrador kaya napilitan ang mga pulis na paghahampasin ang mga ito ng dala nilang mga batuta. Ayon sa mga pulis, ipinapatupad lamang umano nila ang mahigpit na kautusan ni National Capital Region Police (NCRPO) chief, Director Gen. Ricardo de Leon na &amp;quot;no permit, no rally policy&amp;quot; kaya nila binuwag ang naturang hanay. Kasabay nito, nanawagan kahapon si Surigao Rep. Prospero Pichay kay FPJ na magpakatotoo at tigilan ang paghahayag na siya ay dinaya para makakuha ng simpatiya sa kanyang mga supporter. Kamakailan ay nagpakita ng kakaibang tapang si FPJ sa kanyang paglilibot sa mga probinsiya kung saan pinalalabas nito na dinadaya ang bilangan ng mga boto upang panalunin si Pangulong Arroyo. Nagpatutsada rin si FPJ na magkakaroon ng isang pekeng presidente ang bansa kung si Pangulong Arroyo ang matatanghal na panalo sa nakaraang halalan. Ayon kay Rep. Pichay, dapat matanto ni FPJ na ang kanyang pinasok ay pulitika at hindi isang pelikula kung saan ang laging nananalo ay ang artistang bida. Naniniwala si FPJ at ang kanyang mga supporter na siya ang nagwagi sa halalan. Ngunit lumilitaw sa bilangan ng Comelec at Namfrel na lamang ang Pangulo sa bilangan. Bukod dito, lumalamang na rin ang Pangulo sa bilangan na isinasagawa ng Joint Congress. &amp;quot;Kung may peke, hindi ito si Pangulong Arroyo kundi si FPJ,&amp;quot; ani Pichay. Muling nilinaw ni Pichay na ang pulitika ay isang public service at hindi isang pelikula na base sa mga kathang-isip lamang. Nagbabala si Pichay sa taumbayan na ang mga kathang-isip ni FPJ ay maaaring magsilbing mitsa ng kaguluhan sa bansa. Pinaniniwalaan na niluluto ng oposisyon ang isang destabilization plot upang mapigil ang proclamation ng nanalong presidente at bise presidente. (Ulat nina Danilo Garcia at Malou Rongalerios)</body>
<link>http://www.philstar.com/Article.aspx?articleId=254556&amp;publicationSubCategoryId=92</link>
</article>
<article>
<title>Mga abogado ni FPJ nag-walkout</title>
<author>MRongalerios/RAndal</author>
<date>
<month>June</month>
<day>19</day>
<year>2004</year>
</date>
<body>Napilitang mag-walkout kahapon ang mga abogado ni Koalisyon ng Nagkakaisang Pilipino (KNP) Fernando Poe, Jr. sa isinasagawang canvassing sa Kongreso matapos nilang iprotesta ang umanoy harassment na ginagawa sa kanila ng administrasyon. Sinorpresa ni Atty. Sixto Brillantes, isa sa mga abogado ni FPJ, ang mga miyembro ng 22-man joint canvassing commitee nang ihayag nito ang kanilang withdrawal sa isinagawang canvassing upang iprotesta ang kasong kidnapping na inihain noong Huwebes laban sa kanyang dalawang kasamahan. Ayon kay Brillantes, kinasuhan ng kidnapping sa DOJ sina Attys. Hariett Demetriou at Rufus Rodriguez dahil sa umanoy pagkidnap sa isang election officer na magpapatunay umano ng malawakang pandaraya ng Arroyo government. Ang National Bureau of Investigation (NBI) aniya ang naghain ng kaso pero ayon sa balita ito ay inihain ng PNP. Ayon naman ay Atty. Romy Macalintal, abogado ni Pangulong Arroyo, over acting ang naging reaksiyon ng mga abogado ni FPJ sa kaso dahil wala pa naman silang warrant of arrest. Idinagdag nito na magpapatuloy pa rin ang canvassing kahit wala ang mga abogado ni FPJ. Inamin naman ni Brillantes na natatakot na ang iba pang abogado na kumakatawan kina FPJ at vice presidential bet Loren Legarda.Posible aniyang sila naman ang isunod at kasuhan ng rebelyon. Didiretso anya sila sa kanilang kliyenteng si FPJ at depende na dito kung papalitan sila bilang mga kinatawan nito sa bilangan. Ipinakita naman ni Rodriguez sa mga reporter ang kopya ng charge sheet at sinabi nitong hindi niya kilala ang sinasabing election officer ng Basilan na kinidnap nila. (Ulat nina MRongalerios/RAndal)</body>
<link>http://www.philstar.com/Article.aspx?articleId=254562&amp;publicationSubCategoryId=92</link>
</article>
<article>
<title>Habang papalapit angHunyo 30: Sitwasyon kritikal na</title>
<author>Malou Rongalerios</author>
<date>
<month>June</month>
<day>19</day>
<year>2004</year>
</date>
<body>Nangangamba si House Speaker Jose de Venecia na magkakaroon ng explosive situation kung hindi matatapos ngayong linggo ang canvassing ng boto para sa presidente at bise presidente at hindi maipo-proklama ang mananalong kandidato bago sumapit ang Hunyo 30. Masyado na aniyang kritikal ang magiging sitwasyon kung malapit sa Hunyo 30 o sa &amp;quot;Constitutional deadline&amp;quot; gagawin ang proklamasyon. Mahalaga aniyang matapos ang kanilang pagbibilang ngayong linggo upang makapaglaan pa ng sapat na oras para sa proklamasyon. Nais ng mayorya na magbilang pa rin ng certificate of canvass (CoCs) ngayong araw ng Sabado hanggang sa matapos ang lahat ng natitirang CoCs pero nauna nang nagpahayag ng pagtutol ang oposisyon. Sinabi ni de Venecia na lahat ng pakiusap ay gagawin nila upang pumayag lamang ang oposisyon na magbilang ng CoC ngayong weekend. Ayon naman kay Iloilo Rep. Raul Gonzalez, co-chairman ng joint canvassing committee, maaari nilang ituloy ang pagbibilang ngayong Sabado hanggang sa madaling araw ng Linggo kahit na hindi pumayag ang oposisyon dahil magkakaroon pa rin naman sila ng quorum. Ang mahalaga aniya ay ang maiparating nila sa oposisyon na magsasagawa sila ng pagbibilang ngayong weekened upang hindi sila maakusahan na nagdaraos ng secret canvassing. Kung hindi aniya papayag ang oposisyon na magbilang ng CoC ngayong Sabado ay nangangahulugan lamang na talagang ayaw nilang magkaroon ng proklamasyon bago sumapit ang Hunyo 30. (Ulat ni Malou Rongalerios)</body>
<link>http://www.philstar.com/Article.aspx?articleId=254574&amp;publicationSubCategoryId=92</link>
</article>
<article>
<title>Mga iskuwater popostehan ng mga tangke</title>
<author>Joy Cantos</author>
<date>
<month>June</month>
<day>19</day>
<year>2004</year>
</date>
<body>Nakahanda ang AFP-National Capital Region Command na postehan ng mga Armored Personnel Carriers (APCs) o mga tangke ang mga squatters area na target ng &amp;quot;recruitment&amp;quot; para maglunsad ng rally kaugnay ng planong destabilization laban sa pamahalaan. Ayon kay AFP-NCRC chief Lt. Gen. Alberto Braganza, itoy sa sandaling lumala ang sitwasyon bunsod na rin ng hindi bumababang tensiyon dulot ng pagtatangkang ibagsak ang gobyerno. Kabilang sa mga lugar na planong lagyan ng mga tangke ang Baseco Compound sa Tondo, Maynila at mga lugar kung saan aktibo ang mga destabilizers na maka-recruit ng mga magsisipag-rally upang maisakatuparan ang EDSA 4. Popostehan rin ng mga tangke ang loob at palibot ng Palasyo ng Malaca&amp;ntilde;ang na posibleng maging target ng mga pag-atake. Ipinaliwanag ni Braganza na ang inilatag nilang &amp;quot;counter measures&amp;quot; ay bahagi ng tinatawag na contingency level na ditoy depende sa antas o lagay ng sitwasyon kung aabot sa senaryong magpapakalat na sila ng tangke maging sa mga krusiyal na tanggapan ng pamahalaan. Ngunit sa ngayon, inihayag ni Braganza na wala pa naman sa level 3 ang trono ng kapangyarihan ng bansa. (Ulat ni Joy Cantos)</body>
<link>http://www.philstar.com/Article.aspx?articleId=254580&amp;publicationSubCategoryId=92</link>
</article>
<article>
<title>Pagdalo ni Erap sa oath-taking ni Jinggoy gastos lang daw</title>
<author>Malou Rongalerios</author>
<date>
<month>June</month>
<day>19</day>
<year>2004</year>
</date>
<body>Hindi pabor ang prosekusyon sa kahilingan ni dating Pangulong Joseph Estrada na dumalo sa oath-taking ng kanyang anak na si Senatorial-elect Jinggoy Estrada dahil magastos na ito sa panig ng pamahalaan. Bukod sa magastos, sinabi ni Special Prosecutor Denis Villa-ignacio na dagdag na problema pa ang kahilingan ni Erap sa mabagal na bilangan ng joint canvassing committee dahil kailangan aniyang hatakin o i-pull out ang mga pulis na nagbabantay sa bilangan para mabantayan si Estrada sa kanyang pagdalo sa panunumpa ni Jinggoy. Ikinatuwiran ni Villa-ignacio sa Sandiganbayan Special Division na mismong si Estrada na ang umamin na masyadong magastos para sa pamahalaan ang kanyang pagbiyahe sa labas ng detention cell kaya isinantabi nito ang kanyang karapatan na humarap sa hearing ng kanyang kaso. Tinatayang aabot sa 300 personnel mula sa PNP ang kakailanganin para bantayan ang dating pangulo sa kanyang mga biyahe. &amp;quot;Hes (Estrada) right. The cost is too high, it would be better that Jinggoy take his oath at their resthouse in Tanay,&amp;quot; ani Villa-ignacio. Nauna nang hiniling ni Estrada sa pamamagitan ng abogado nitong si Noel Malaya na payagan itong makadalo sa oath-taking ni Jinggoy sa Club Filipino, San Juan sa Hunyo 27. (Ulat ni Malou Rongalerios)</body>
<link>http://www.philstar.com/Article.aspx?articleId=254586&amp;publicationSubCategoryId=92</link>
</article>
<article>
<title>Guardians makikipag-alyansa sa pro-FPJ</title>
<author>Jeff Tombado</author>
<date>
<month>June</month>
<day>19</day>
<year>2004</year>
</date>
<body>Nakatakdang magtungo sa Maynila sa Lunes ang mga miyembro ng Philippine Guardians Brotherhood Inc. (PGBI-Tarlac chapter) upang umanoy lumahok at makisama sa gaganaping panibagong kilos-protesta ng mga pro-FPJ laban sa patuloy na canvassing ng Kongreso para sa presidente at bise presidente. Ayon sa source, mahigit 1,000 miyembro ng PGBI ang magtitipon-tipon sa Tarlac Provincial Capitol dakong alas-7 ng umaga sa Lunes at hihintayin umano ang ilang mga instruction sa kanila bago ang takdang pagtungo sa Commonwealth Avenue sa Quezon City kung saan ilulunsad ang malawakang kilos-protesta ng mga pro-FPJ. Ibinunyag pa ng intelligence sources na isang talunang konsehal sa Tarlac sa ilalim ng partido ng KNP at isang &amp;quot;Mr. Sumawang,&amp;quot; isang ministro ang siyang itinuturong nag-organisa sa paglulunsad ng naturang pagkilos. Nabatid pa na ginagamit sa ilang linggong pagpupulong ng mga miyembro nito ang bahay ng isang opisyal ng PGBI na matatagpuan sa Bgy. San Miguel, Tarlac City kung saan doon pinag-uusapan ang gaganaping pakikipagsanib ng puwersa sa mga pro-FPJ. Idinagdag pa ng source na tutungo at didiretso ang mga kasapi nito sa Commonwealth Ave. sakay ng ilang mga pampasaherong bus at pribadong sasakyan upang maiwasan umano ang detection sa kanila ng pulisya. Ang pakikihalubilo ng mga PGBI sa mga pro-FPJ ay upang iprotesta at pigilan ang patuloy na canvassing. (Ulat ni Jeff Tombado)</body>
<link>http://www.philstar.com/Article.aspx?articleId=254591&amp;publicationSubCategoryId=92</link>
</article>
<article>
<title>GMA lumamang na ng 1.2-M!</title>
<author>Malou Rongalerios</author>
<date>
<month>June</month>
<day>20</day>
<year>2004</year>
</date>
<body>Pumalo na sa mahigit 1 milyon ang lamang ni Pangulong Arroyo kay Fernando Poe, Jr. makaraang ipagpatuloy ng joint canvassing committee ang bilangan na umabot hanggang kahapon ng madaling araw. Sa pinakahuling resulta ng bilangan, umabot na sa 9,702,452 ang boto ni Pangulong Arroyo kumpara sa 8,452,034 na boto ni FPJ. Ang ballot box no. 144 na nagmula sa Iloilo City ang siyang nagselyo sa 1,250,418 na kalamangan ng Pangulo sa aktor. Nang suspindihin ang sesyon kahapon ng 2:35 ng madaling araw, nairehistro ni Pangulong Arroyo ang 1,250,418 botong kalamangan kay FPJ base sa 144 ng kabuuang 176 CoCs. Bantay-sarado naman ang oposisyon sa pangunguna nina Senador Edgardo Angara, Tessie Aquino-Oreta, Nene Pimentel, Tito Sotto at Serge Osme&amp;ntilde;a upang masigurong patas ang ginagawang bilangan. Nagsimulang pakainin ng alikabok ng Pangulo si FPJ kamakalawa nang bilangin na ng komite ang mga CoCs mula sa kanyang mga balwarte. Pinangunahan ito ng Maguindanao kung saan lumamang ang Pangulo ng 134,046. Lamang din si Pangulong Arroyo kay FPJ ng 41,422 sa Bukidnon; 106,556 sa Zamboanga del Sur; 557,992 sa Pampanga; 70,346 sa Iloilo at ang pinakamalaki ay ang 842,531 sa lalawigan ng Cebu. Inaasahang sa Hunyo 30 ay maipoproklama na ang nanalong pangulo at pangalawang pangulo dahil sa desisyon ng komite na ituloy ang bilangan hanggang ngayong araw ng Linggo. Ayon naman kay Sen. Francis Pangilinan, hindi na magpapahinga ang mga kasapi ng joint canvassing committee sa hangaring matapos na ang pagbibilang sa nalalabing 32 CoCs ngayong hapon. Iginiit ng senador na sobra na ang pagkainip ng taumbayan at lalo pang lumalakas ang panawagan ng madla na tapusin na ang bilangan sa lalong madaling panahon upang makabangon na ang bansa sa political uncertainty na idinulot ng May 10 elections. Aniya, ang interes ng publiko at hindi ng iilang indibidwal ang dapat pairalin sa ngayon upang kumalma ang damdamin ng mamamayan. &amp;quot;We are putting public interest at the highest order. The people wants us to resolve this matter at the soonest possible time,&amp;quot; giit ni Pangilinan. Mas naging mabilis kahapon ang pagbibilang ng certificate of canvass (CoCs) matapos magbitiw kamakalawa ang mga abogado ni Da King at Bro. Eddie Villanueva. Itinuloy rin kahapon ng joint canvassing committtee ang pagbibilang ng boto para sa presidente at bise presidente kahit walang kinatawan sina FPJ at Villanueva. Bagaman at 2:35 na ng hapon binuksan ang joint canvassing committee, nakapagbilang kaagad ang mga ito ng dalawang CoCs sa loob lamang ng dalawang oras. Ito ay ang mga CoC na nagmula sa Makati at Bacolod. Sa mga nakaraang araw, kumokonsumo ng napakaraming oras sa debatehan ang mga miyembro ng joint canvassing committee bago simulan ang pagbibilang. Kahapon ng 2:25 ng hapon, nagkaroon ng kabuuang boto na 9,873,914 si Arroyo; FPJ, 8,584,384; Panfilo Lacson, 2,336,663; Raul Roco, 1,343, 936 at Eddie Villanueva, 1,410,758.(Ulat ni Malou Rongalerios)</body>
<link>http://www.philstar.com/Article.aspx?articleId=254676&amp;publicationSubCategoryId=92</link>
</article>
<article>
<title>Walkout ng mga abogado ni FPJ, unprofessional</title>
<author>Malou Rongalerios</author>
<date>
<month>June</month>
<day>20</day>
<year>2004</year>
</date>
<body>Iresponsable at unprofessional! Ito ang naging diskripsiyon kahapon ng ilang mambabatas at ng isang grupo ng mga abogado sa ginawang walkout ng mga abogado ng Koalisyon ng Nagkakaisang Pilipino (KNP). Ayon kay Atty. Rick Abcede, national chairman at spokesman ng Filipino Lawyers for Good Governance (Filgood), isang kahihiyan at pagtataksil sa sinumpaang tungkulin ng mga abogado ang nasabing walkout. Dalawa lamang naman aniya sa mga abogado ng KNP ang kinasuhan pero lahat ng mga abogado ng nasabing partido ay kumalas na sa canvassing. &amp;quot;Only two of the opposition lawyers were criminally charged, but the rest of them walked away,&amp;quot; pahayag ni Abcede. Sinabi naman ng ilang solon na posibleng naubusan na ng sapat na argumento ang mga abogado ni FPJ at maging ni Bro. Eddie Villanueva kaya nagpasya na ang mga ito na iwanan ang kanilang trabaho. Maliwanag aniya na libreng publisidad lamang ang habol ng KNP lawyers kaya sila nag-walkout. Ayon kay Bulacan Rep. Wilfirdo Villarama, sa simulat simula pa lamang ng pagbibilang ng pinagsanib na komite ng Kongreso ay nagpakita na ng masamang gawi ang mga abogado ng oposisyon katulad nang pagbibilad sa media ng mga certificate of canvass na umanoy dinuktor at ginamit sa pandaraya ng administrasyon. (Ulat ni Malou Rongalerios)</body>
<link>http://www.philstar.com/Article.aspx?articleId=254688&amp;publicationSubCategoryId=92</link>
</article>
<article>
<title>6 pang Comelec officers lumantad, sinuhulan daw ng KNP sa 'dayaan'</title>
<author></author>
<date>
<month>June</month>
<day>20</day>
<year>2004</year>
</date>
<body>Lalo pang nalagay sa alanganin ang kampo ni KNP presidential bet Fernando Poe, Jr. matapos lumantad sa PNP-Criminal Investigation and Detection Group (CIDG) ang 6 election officers mula sa Maguindanao na nagsabing tinangka umano silang brasuhin ng oposisyon upang ideklarang nagkaroon umano ng malawakang dayaan ang katatapos na halalan. Naglakas-loob na lumantad ang naturang mga election officers pagkatapos ireklamo ni Basilan election officer Hadja Rashma Hali ang dalawang abogado ng KNP ng umanoy pandurukot at pagpuwersa sa kanya na palabasing nagkaroon ng dayaan noong May 10. Ayon sa sinumpaang pahayag ng 6 election officers, inalok sila ng pera, libreng tiket sa eroplano patungong Maynila, hotel accommodation at seguridad ng mga nagpakilalang tauhan ng KNP kapalit ng paglagda sa isang affidavit na nagsasabing nagkadayaan sa kanilang bayan. Ayon kay Raufden Mangelen, election officer ng D.O. Sinsuat, isang lalaki ang lumapit sa kanya noong huling linggo ng Mayo at hinikayat siyang bawiin ang pahayag na naging payapa ang halalan. &amp;quot;He tried to convince me to testify that the election in my municipality was fraudulent. In exchange for that, he offered me money, round trip ticket and hotel accommodation just to fix my signature, but I refused to do so,&amp;quot; ani Mangelen. Tinukoy naman ni Barira election officer Omar Marandang ang isang &amp;quot;Toto&amp;quot; na tumawag sa kanya at nagpumilit ding kunin ang kanyang pahayag na magulo ang halalan sa kanyang bayan. Ibinulgar naman ni Bai Haidy Mamalinta, acting election officer ng South Upi na tinawagan siya ng isang nagpakilalang tauhan ng KNP noong Mayo 23 sa pareho ring dahilan. &amp;quot;The caller offered me money and security just to say false report, but I refused,&amp;quot; dagdag na pahayag ni Mamalinta. Ilan pa sa mga nagreklamong election officers ay mula sa bayan ng Parang, Shariff Aguak at isa pang bayan sa Maguindanao. Anila, kahit itinuring na hotly-contested ang ibang bayan sa lalawigan, naging tahimik at maayos ang naganap na halalan. Sa kasalukuyan, nahaharap sa kasong illegal detention at grave coercion sina Atty. Rufus Rodriguez at Atty. Harriet Demetriou dahil sa reklamo ni Hali.</body>
<link>http://www.philstar.com/Article.aspx?articleId=254696&amp;publicationSubCategoryId=92</link>
</article>
<article>
<title>Inagurasyon ng bagong Presidente sa Hunyo 30, tiniyak</title>
<author>Lilia Tolentino</author>
<date>
<month>June</month>
<day>20</day>
<year>2004</year>
</date>
<body>Tiniyak ng Malaca&amp;ntilde;ang na matutuloy ang seremonya ng panunumpa sa tungkulin ng halal na pangulo at pangalawang pangulo ng bansa sa Hunyo 30 kahit nag-walkout sa bilangan ng boto sa Kongreso ang mga abogado ng oposisyon. Ayon kay Presidential Spokesman Ignacio Bunye, tulad ng kasiguruhan ng pagsikat ng araw sa umaga ang pagdaraos ng inagurasyon dahil ito ang gusto ng sambayanan at ito ang isinasaad ng Konstitusyon. Sinabi ni Bunye na sumipot man o hindi ang mga miyembro ng oposisyon sa 22-joint canvassing committee na nagbibilang ng opisyal na boto, tuloy ang canvass hanggat mayroong sapat na bilang ng mambabatas na miyembro ng komite. Sinabi ni Bunye na ang walkout ng mga abogado ng KNP noong Biyernes ay bahagi lamang ng isang malaking plano para madiskaril ang bilangan ng boto at mapigil ang proklamasyon ng mga nanalong presidente at bise presidente sa halalan noong Mayo 10. &amp;quot;Noong una, ang kanilang plano ay walkout, pero ito ay nabisto kaya hindi natuloy. Kaya ginawa naman nila itong bagong strategy pero hindi binili ng mga tao. Ang layunin pa rin nito ay ma-delay ang canvass. Anuman ang kanilang gawin para antalahin pa ang canvass ay magba-back fire lamang sa kanila,&amp;quot; ani Bunye. Sinabi ni Bunye na anumang pakana ang gawin ng oposisyon, ang mga tao ay hindi susuporta sa ganitong uri ng pagdidiskaril sa proseso ng Konstitusyon. (Ulat ni Lilia Tolentino)</body>
<link>http://www.philstar.com/Article.aspx?articleId=254702&amp;publicationSubCategoryId=92</link>
</article>
<article>
<title>'Di pa tapos ang laban-Barbers</title>
<author>Rudy Andal</author>
<date>
<month>June</month>
<day>20</day>
<year>2004</year>
</date>
<body>Iginiit kahapon ni Senator Robert Barbers na hindi pa tapos ang laban para agad siyang sumuko sa kapartidong si Sen. Rodolfo Biazon sa pakikipaglaban para sa ika-12 slot sa nakaraang senatorial race. Sinabi ni Sen. Barbers, may mga special elections pang dapat ganapin, may mga uncanvassed pang mga certificate of canvass at may mga natapos namang special elections na ang mga CoCs ay hindi pa naipapadala sa Comelec. &amp;quot;Kung sakaling matapos bilangin ang mga CoC na ito at lumitaw na talagang si Biazon ang nanalo ay maluwag ko itong tatanggapin,&amp;quot; wika ni Barbers. Aniya, habang hindi pa naman nabibilang lahat kung saan ay inaasahan na may 20,000 boto pa ang pinagtatalunan ay dapat bawiin muna ng Comelec ang naging proklamasyon ni Biazon kung saan ay 10,000 ang kanyang naging lamang. Nakatakdang iharap ni Barbers sa Lunes ang nakalap niyang mga resulta ng ginanap na special elections kamakailan kung saan ay naungusan niya si Biazon partikular sa Ligao, Albay. Umaasa pa rin ang dating DILG secretary na pagkatapos mabilang ang lahat ng mga uncanvassed CoCs at special elections ay siya ang mangingibabaw na ika-12 senador at hindi si Biazon. (Ulat ni Rudy Andal)</body>
<link>http://www.philstar.com/Article.aspx?articleId=254706&amp;publicationSubCategoryId=92</link>
</article>
<article>
<title>Delay sa canvass 'di naka-Kristiyano' - Pope</title>
<author></author>
<date>
<month>June</month>
<day>21</day>
<year>2004</year>
</date>
<body>Binatikos kahapon ni Pope John Paul II at tinawag na &amp;quot;hindi maka-Kristiyano&amp;quot; ang ginagawang pagbitin ng ilang mambabatas ng oposisyon sa canvassing ng joint committee ng Senado at Mababang Kapulungan sa mga boto para sa presidente at bise presidente. Ayon kay Lipa City Archbishop Ramon Arguelles, nababahala ang Vatican sa pagkabalam ng bilangan at nagdarasal araw-araw si Pope John Paul II para mahadlangan ang ano mang krisis na posibleng idulot ng isang &amp;quot;no proclamation scenario.&amp;quot; Itoy kasunod ng naganap na pag-walkout ng mga abogado ni KNP standard bearer Fernando Poe, Jr. sa ginaganap na canvassing ng mga balota ng joint committee sa Kongreso na ayon sa ilang political observer ay posibleng bahagi ng malaking plano para walang madeklarang presidente sa katapusan ng buwang ito. Ayon kay Arguelles, tumanggap ng kalatas ang Iglesia Katoliko Romano sa Pilipinas mula sa Vatican na pumupuna sa canvassing ng Senado at Mababang Kapulungan na maituturing na &amp;quot;pinakamabagal sa buong mundo.&amp;quot; Masyadong concern diumano ang Santo Papa dahil nakataya ang kapakanan ng halos 70 milyong Katoliko sa Pilipinas. Hindi raw normal na abutin ng tatlong linggo ang bilangan na nabibitin dahil sa mga delaying tactics ng mga mambabatas na nasa panig ni FPJ. Tinawag diumano ng Santo Papa ang mga naturang solons na &amp;quot;hindi maka-Kristiyano&amp;quot; dahil sa kanilang pagbitin sa bilangan. Kinatigan ng Papa ang deklarasyon ng Simbahang Katoliko kamakailan na &amp;quot;walang talamak na dayaan&amp;quot; sa katatapos na eleksiyon. Malapit umano sa puso ng Santo Papa ang Pilipinas dahil ang ating bansa ang ikatlo sa may pinakamalaking populasyon ng mga Kristiyano sa buong mundo.</body>
<link>http://www.philstar.com/Article.aspx?articleId=254799&amp;publicationSubCategoryId=92</link>
</article>
<article>
<title>2004 elections sa RP ipapasok sa Guinness bilang 'slowest polls'</title>
<author>Danilo Garcia</author>
<date>
<month>June</month>
<day>21</day>
<year>2004</year>
</date>
<body>Dahil sa patuloy na pagkaantala ng bilangan at proklamasyon ng bagong Pangulo, hiniling ng tinaguriang &amp;quot;running priest&amp;quot; ng bansa na maitala sa Guinness Book of World Records ang nakaraang 2004 elections bilang &amp;quot;the slowest polls&amp;quot; na naganap sa buong mundo. Sinabi ni Fr. Robert Reyes na nag-ugat ang kanyang ideya nang sabihin ng isang bumibisitang Austrian professor na si Dr. Hans Kochier sa University of the Philippines (UP) na pinakamabagal na eleksiyon at pagbibilang ang nagaganap sa Pilipinas. Nitong nakaraang Sabado, nagpadala ng e-mail si Fr. Reyes sa Guinness sa United Kingdom at hiniling na masusing pag-aralan ang obserbasyon ni Dr. Kochler. Hiniling rin nito na ibigay sa bansa ang nakakahiya man ngunit maituturing pa rin na karangalan na maitala sa Guinness bilang isa sa mga &amp;quot;extreme&amp;quot; na pangyayari sa mundo. &amp;quot;May I humbly submit to your office the entry-application of the Philippines as the country with the &amp;quot;Slowest Elections in the World&amp;quot;, nakasaad sa liham ni Fr. Reyes na ipinadala nito sa info@guinessrecords.com. Sinabi nito na umabot na sa 39 araw noong nakaraang Sabado ang bilangan ng Kongreso para sa pangulo at pangalawang pangulo ng bansa matapos ang eleksiyon noong Mayo 10. Idinagdag nito na sa halip na kahihiyan ang maranasan, mas nararapat na magpursige ang pamahalaan para sa mas maayos na eleksiyon at masigurado na 'di na muling magaganap ang umanoy trahedya sa eleksiyon sa bansa. Kung sakaling pagbigyan ang kahilingan, magiging pangalawa na itong naitatala ng Pilipinas kasunod ng record ni dating First Lady Imelda Marcos sa koleksiyon niya ng 3,000 pares ng sapatos. (Ulat ni Danilo Garcia)</body>
<link>http://www.philstar.com/Article.aspx?articleId=254809&amp;publicationSubCategoryId=92</link>
</article>
<article>
<title>Oposisyon sa joint committee nilekturan ni Sen. Joker Arroyo</title>
<author>Rudy Andal</author>
<date>
<month>June</month>
<day>21</day>
<year>2004</year>
</date>
<body>Nagmistulang mga estudyante na tinuruan ni Senator Joker Arroyo ang mga oposisyon na miyembro ng 22-man joint congressional committee nang gumamit ito ng kanyang improvised presentation na nakasulat sa kartolina. Ipinaliwanag ni Sen. Arroyo sa oposisyon ang naging proseso ng eleksiyon mula sa election returns patungo sa statement of votes per precinct hanggang sa dalhin ito bawat munisipyo kung saan isasalin ang mga boto sa statement of votes at certificate of canvass sa bawat lalawigan. Sinabi ni Arroyo na maliwanag ang naging prosesong ito at mula sa precinct level kung saan ay binilang ang bawat balota ay minamatyagan ito ng mga party watchers ng bawat kandidato. Ipinaliwanag ng senador sa miyembro ng 22-man canvassing committee ng Kongreso na ang mga CoCs na mula sa lalawigan ay ibibigay ang kopya nito sa tatlong partido (KNP,K4 at Aksyon Demokratiko), Kongreso, Comelec, Namfrel at ang isang kopya naman ay naiiwan sa provincial board of canvassers. Iginiit ni Arroyo, may 170 CoCs na ang nabilang ng komite subalit kahit isang CoC na kopya ng KNP ay hindi naipakikita para sabihin na may pagkakaiba ang bilang mula sa kopya ng Kongreso mula sa kanilang hawak na CoC. Aniya, kung pagbibigyan ang kahilingan ng oposisyon na magbalik sa election returns dahil lamang sa sinasabi nilang bura o alteration sa CoC ay magtatagal ito dahil kaysa sa 176 CoCs ang bilangin ay kailangang silipin ang may 216,000 na election returns. Kung may alteration o bura sa mga CoCs na kinukuwestiyon ng oposisyon ay dapat dalhin nila ang kopya at ikumpara kung magkaiba ba ang figures o bilang na nakasaad dito kaysa mula sa kanilang ika-6 na kopya. Gayunman, iginiit ni Sen. Edgardo Angara na hindi naman ang lahat ng election returns ang nais nilang pabuksan upang makita ang naging alteration sa CoC kundi sa ilang lalawigan lamang ang gusto nilang silipin ang election returns. (Ulat ni Rudy Andal)</body>
<link>http://www.philstar.com/Article.aspx?articleId=254818&amp;publicationSubCategoryId=92</link>
</article>
<article>
<title>3 ballot boxes pinabubuksan ni Bro. Eddie</title>
<author>Malou Rongalerios</author>
<date>
<month>June</month>
<day>21</day>
<year>2004</year>
</date>
<body>Huwag niyong itago ang katotohanan! Ito ang sinabi kahapon ni Bro. Eddie Villanueva, standard bearer ng Bangon Pilipinas kasabay ng pag-apela nito sa joint canvassing committee na ipakita sa mga mamamayan ang katotohanan sa pamamagitan nang pagbubukas ng kahit na tatlong ballot boxes na naglalaman ng election returns. Sa pamamagitan ng isang statement na binasa ni Senator Aquilino Pimentel, ipinarating ni Villanueva sa canvassing committee na mawawala lamang ang agam-agam kaugnay sa kredibilidad nang isinasagawang canvassing kung ipakikita sa taumbayan ang katotohanan na nakatago aniya sa mga ballot boxes. &amp;quot;I ask the joint committee to open at least three ballot boxes. This is a small price to pay in respecting the peoples right to know the secret, if any hidden in the deep recessess of the ballot boxes,&amp;quot; ani Villanueva. Kung wala naman aniyang makikitang bahid nang pandaraya sa mga bubuksang balota ay mismong si Bro. Eddie ang mangunguna upang manawagan sa taumbayan na suportahan ang lehitimong mananalo sa canvassing. Sinabi pa ni Villanueva na kung hindi pakikinggan ang kanyang kahilingan ay mapipilitan siyang sundin ang naging payo ni Cebu Archbishop Ricardo Cardinal Vidal sa statement nito noong l986 snap elections na ang gobyernong naluklok sa kapangyarihan ng dahil sa pandaraya ay walang basehang moral. &amp;quot;For such access to power is tantamount to a forcible seizure of power and cannot command the allegiance of the citizenry,&amp;quot; ani Vidal. Kaugnay nito, sinabi ni Sen. Rodolfo Biazon na kung pagbibigyan ang kahilingan ni Bro. Eddie ay dapat na pagbigyan na lahat dahil magpapakita ito ng favoritism. Iginiit ni Biazon na wala nang katapusan ang gagawing paghiling sa komite kung bubuksan ang tatlong ballot boxes base sa kahilingan ni Bro. Eddie. (Ulat ni Malou Rongalerios)</body>
<link>http://www.philstar.com/Article.aspx?articleId=254822&amp;publicationSubCategoryId=92</link>
</article>
<article>
<title>Pagbubukas ng klase uulanin ng protesta</title>
<author>Edwin Balasa</author>
<date>
<month>June</month>
<day>21</day>
<year>2004</year>
</date>
<body>Inaasahang sasalubungin ng mga kilos-protesta mula sa militanteng grupo ang pagbubukas ng pasukan sa high school sa pampublikong paaralan dahil sa implementasyon ng Department of Education (DepEd) ng kontrobersyal na High School Readiness Test (HSRT). Ayon kay League of Filipino Students-High School (LFS-HS) chairperson China de Vera, magsasagawa ang kanyang grupo ng kilos-protesta upang harangin ang pagpapatupad ng &amp;quot;Bridge Program&amp;quot; na ngayon ay ginawang optional na lang at manawagan sa pamunuan ng DepEd para sa ikakaayos ng kalidad na edukasyon ng bansa. Sinabi ni de Vera, isa sa magiging tampok ng isasagawa nilang protesta ay ang pagwa-walk out ng ilang libong estudyante sa Quirino High School sa Project 3, Quezon City upang ipakita ng mga ito na laban sila sa nasabing programa ng DepEd. Bukod sa Bridge Program ay tatalakayin din sa pagkilos ang kakulangan ng classroom ng mga public schools sa bansa na lumobo na sa 51,319 mula sa 42,699 noong nakaraang taon. Base sa rekord ng DepEd, tinatayang aabot sa 5.5 milyong high school student ang dadagsa sa ibat ibang pampublikong paaralan sa pagsisimula ng klase ngayong araw. (Ulat ni Edwin Balasa)</body>
<link>http://www.philstar.com/Article.aspx?articleId=254827&amp;publicationSubCategoryId=92</link>
</article>
<article>
<title>GMA, nangunguna pa rin</title>
<author>Malou Rongalerios</author>
<date>
<month>June</month>
<day>21</day>
<year>2004</year>
</date>
<body>Nanguna pa rin sa presidential race sa Kongreso si Pangulong Arroyo kung ang pagbabatayan ay ang pinakuhuling bilangan kagabi. Sa pinakahuling tala kung saan nasa 170 certificate of canvass (CoCs) na ang nabibilang, ipinalalagay na malabo nang mahabol ang boto ng Pangulo. Sa pinakahuling bilang dakong alas-6 kagabi, si Arroyo ay nakakuha ng 12,446,450 boto kumpara sa mahigpit nitong kalaban na si KNP standard bearer Fernando Poe Jr., 11,432,373 boto. Pumangatlo si Sen. Panfilo Lacson sa botong 3,379,613; Raul Roco, 2,050,048 at panghuli si Bro. Eddie Villanueva, 1,949,904 boto. Napanatili rin ni Sen. Noli de Castro sa vice presidential race na manguna laban kay Sen. Loren Legarda. Sa latest tally, matapos na bilangan ang CoCs mula sa Sultan Kudarat, nakapagtala si de Castro ng botong 14,772,991 samantalang si Legarda ay 13,745,617. Bagaman at inaasahan na matatapos kagabi ang pagbibilang ng natitirang pitong CoCs, mabibitin naman ang pagbibilang ng mga boto mula sa Kalinga Apayao at Basilan dahil kailangan pang ipatawag ang election officers mula sa nasabing lugar upang ipaliwanag kung bakit hindi magkatugma ang total number of votes sa mga aktuwal na bumoto sa dalawang lugar. (Ulat ni Malou Rongalerios)</body>
<link>http://www.philstar.com/Article.aspx?articleId=254832&amp;publicationSubCategoryId=92</link>
</article>
<article>
<title>Bomba,spikes ikakalat pa !</title>
<author>PSN Reportorial Team</author>
<date>
<month>June</month>
<day>22</day>
<year>2004</year>
</date>
<body>Nanatili sa heightened alert ang Philippine National Police (PNP) sa Metro Manila matapos maagapang i-diffuse ng mga awtoridad ang tatlong bomba ilang oras lamang matapos manguna si Pangulong Arroyo sa pagtatapos ng preliminary canvassing ng joint committee ng Kongreso. Sinundan pa ang insidente ng pagpapakalat sa ibat ibang lugar sa Metro Manila ng mga metal spikes, dahilan upang ma-flat ang gulong ng may 200 sasakyan na nagresulta sa pagkakabuhul-buhol ng daloy ng trapiko. Sa report na nakarating sa tanggapan ng Metro Manila Development Authority (MMDA), nakasakay sa isang taxi, isang pulang kotse at mga naka-motorsiklo ang hindi pa kilalang mga suspek na nakitang nagtapon ng mga nasabing pako. Partikular na naperhuwisyo ang kahabaan ng Edsa, Roxas Blvd., Libertad sa Makati at Pasay City; Vito Cruz, Mabini, Binondo, Taft Avenue, Kalaw, Quiapo at Recto sa Maynila, Aurora Blvd., Cubao at E. Rodriguez sa Quezon City; C-5 Road at Ortigas Ave. sa Pasig City; C-3 Road, Rizal Avenue at Monumento sa Caloocan city. Dakong alas-10 kamakalawa ng gabi nagsimulang ikalat ng mga suspek sa nabanggit na mga lugar ang naturang mga metal spike na umabot hanggang ala-una ng madaling araw. Mahigit sa 800 binaluktot na mga pako ang narekober ng MMDA. Una rito, isang pitong kilong bomba ang nakita sa ground floor ng Department of Interior and Local Government (DILG) kamakalawa ng umaga. Ang bomba ay kumpleto sa wires, battery at timer. Dakong alas-2 naman kamakalawa ng hapon ng matagpuan ang isang 5-7 kilo ng improvised bomb na nakalagay sa inabandonang package at itinanim sa canteen ng Department of National Defense (DND). Alas-2 ng hapon kahapon ay isa pang bomba ang natagpuan sa harap mismo ng simbahan ng Sanctuario de San Antonio sa Forbes Park, Makati. Isang tawag ang natanggap ng security guard na nagsasabing may bomb threat kaya agad naghanap ang mga sekyu at nakita ang isang karton na nakasilid sa basurahan. Kumpleto rin sa sangkap ang bomba, may 7 kilong ammonium nitrate, C4, alarm clock ang triggering device at detonating cord. Kung hindi naagapan ay puwedeng masira ang simbahan. Ang tatlong bomba ay maagap na na-detonate ng mga awtoridad. Ayon sa PNP, posible umanong bahagi ng destabilisasyon laban sa pamahalaan ang sunud-sunod na pagkakatagpo ng tatlong bomba dahil na rin sa napipintong proklamasyon ni Pangulong Arroyo bago magtapos ang buwang ito. Samantala, inamin kahapon ni Atty. Eli Pamatong, nadisqualify na presidential candidate, na sila ang nagpakalat ng mga pako. Ginawa nila ito dahil hindi anya sila mabigyan ng permit para makapag-rally at maihayag ang kanilang reklamo laban sa gobyerno. (Ulat ng PSN Reportorial Team)</body>
<link>http://www.philstar.com/Article.aspx?articleId=254915&amp;publicationSubCategoryId=92</link>
</article>
<article>
<title>3 Kuwaiti police,guilty sa panggagahasa sa Pinay</title>
<author>Ellen Fernando</author>
<date>
<month>June</month>
<day>22</day>
<year>2004</year>
</date>
<body>Matapos ang ilang buwang pagdinig, napatunayan ng korte sa bansang Kuwait na halinhinang ginahasa ng tatlong Kuwaiti police ang isang 18-anyos na Filipina domestic helper na biktima ng pagmamaltrato ng kanyang employer sa nasabing bansa noong nakalipas na taon. Base sa hatol, nagkasala sa pangmomolestiya sa biktima na itinago sa pangalang Mena, tubong Cotabato ang mga akusadong sina Mohammed Abdullah, Mohammad Falah at Abdul Latif Jobar, pawang miyembro ng Kuwait Police sa loob mismo ng police station. Ginawaran ng Kuwait court ng 15-taong pagkabilanggo si Abdullah habang sina Falah at Johar ay 10-taong pagkabilanggo. Sa mga ginawang pagdinig, pinabulaanan ng tatlong Kuwaiti police ang isinampang kasong rape ng Pinay subalit mas pinaniwalaan ng korte ang mga iniharap na ebidensiya ng legal counsel ng biktima kabilang na ang resulta ng forensic test nito na nagpapatotoo ng panghahalay. Sinabi ni John Monterona, vice chairman ng Migrante International na base sa kanilang rekord, naganap ang panghahalay kay Mena noong Oktubre, 2003. Siyam na buwan bago lumabas ang hatol ay nagtungo si Mena sa Embahada ng Pilipinas sa Kuwait makaraang tumakas sa kanyang employer dahil sa di matiis na pagmamaltrato dito. Nagsampa ng kasong physical maltreatment si Mena laban sa kanyang employer subalit gumanti ang employer at sinampahan din ang Pinay DH ng kasong breach of contract. Dahil dito, ibinalik ng mga opisyal ng Embahada ng Pilipinas si Mena sa police station bunga ng isinampang kaso ng employer nito subalit habang nasa istasyon ng pulisya at nakulong ay pinagpasa-pasahan itong gahasain ng tatlong bantay na pulis-Kuwaiti. Sinisi ng Migrante sina Phil. Ambassador to Kuwait Bayani Mangibin, labor attache Angelo Jimenez at Welfare officer Luz Talento dahil imbes kupkupin ito ay lalong nasadlak sa masamang karanasan. Nakatakdang kasuhan ng kriminal ng Migrante at kaanak ng biktima ang mga nabanggit na opisyal dahil sa kapabayaan. Kaugnay nito, natuklasan ng Migrante na sodomy lang ang naisampang kaso laban sa tatlong pulis kaya ganun kababa ang hatol sa mga ito. Dahil dito, umapela ang Migrante at hiniling sa Department of Foreign Affairs na maghain ng diplomatic protest upang maisampa ang kasong rape. (Ulat ni Ellen Fernando)</body>
<link>http://www.philstar.com/Article.aspx?articleId=254927&amp;publicationSubCategoryId=92</link>
</article>
<article>
<title>Lacson nag-concede na</title>
<author>Rudy Andal/Malou Rongalerios</author>
<date>
<month>June</month>
<day>22</day>
<year>2004</year>
</date>
<body>Tinanggap na ni Senator Panfilo Lacson na si Pangulong Arroyo ang nanalong presidente pagkatapos na ito ang lumitaw sa isinagawang joint canvassing ng Kongreso. Iginiit ni Sen. Lacson sa oposisyon na kalimutan na ang pulitika bagkus ay bigyan ng pagkakataon ang nanalong Presidente na muling maibangon ang bansa. Natapos na aniya ng joint canvassing committee ang kanilang trabaho matapos ihayag ang mahigit isang milyong kalamangan ni Pangulong Arroyo kay Fernando Poe, Jr. Sinabi ni Lacson na maliwanag na si Arroyo ang nanalo sa nakaraang eleksiyon at sinumang nais kumuwestiyon sa nakaraang bilangan ay puwede namang maghabol at dumulog sa &amp;quot;proper body&amp;quot; at ito ay sa Presidential Electoral Tribunal (PET). &amp;quot;While I am willing to do my part in the rebuilding effort, at the same time I am renewing my pledge to fight graft and corruption in government and I will remain as watchdog and fiscalizer in the Senate, even in my personal capacity as a citizen and taxpayer in this country,&amp;quot; paliwanag pa ng dating PNP chief. (Ulat nina Rudy Andal/Malou Rongalerios)</body>
<link>http://www.philstar.com/Article.aspx?articleId=254932&amp;publicationSubCategoryId=92</link>
</article>
<article>
<title>Proklamasyon ni GMA dadaanin pa sa debate</title>
<author>Lilia Tolentino/Rudy Andal</author>
<date>
<month>June</month>
<day>22</day>
<year>2004</year>
</date>
<body>Inamin ng Malaca&amp;ntilde;ang na hindi pa rin magiging madali para sa Kongreso ang proklamasyon ni Pangulong Arroyo at ng kanyang katambal na Bise Presidente na si Noli de Castro dahil magpapatuloy pa rin ang mainitang pagtatalo sa pagitan ng oposisyon at administrasyon sa pagsumite ng joint committee report sa natapos na bilangan. Bagaman natapos na ang bilangan ng CoCs, ang 22-miyembro ng komite na nagsilbing board of canvassers ay magsasagawa pa ng committee report na pagtitibayin ng magkasanib na kapulungan ng Kongreso. Dalawang report ang maaaring iharap ng 22-kataong komite dahil ang oposisyon ay magkakaroon ng hiwalay na report tungkol sa umanoy dayaan sa eleksiyon. Ayon kay Senate President Franklin Drilon, inaasahan nila ito pero naniniwala siyang sa Biyernes ay magkakaroon na ng proklamasyon sa dalawang mataas na posisyon ng bansa. Sinabi ni Drilon, nakahanda sila sa panig ng administrasyon sa ano mang balakin ng oposisyon. Tikom naman ang bibig ni opposition Sen. Aquilino Pimentel sa kanilang mga balakin, pero tiniyak nito na magkakaroon ng mainitang debate kaugnay na rin sa pagtanggi ng administrasyon na buksan ang election returns mula sa ilang kuwestiyunableng certificate of canvass (CoCs). Ayon kay Pimentel, kung napagbigyan sila na buksan ang mga kinukuwestiyong CoCs, malalaman ng taumbayan kung sino talaga ang nanalo nitong nakaraang halalan. Samantala, naniniwala naman si Drilon na ngayong tapos na ang bilangan ay ibabasura na ng Korte Suprema ang petisyon ni Pimentel na balewalain ang canvassing ng joint committee. (Ulat ni Lilia Tolentino/Rudy Andal)</body>
<link>http://www.philstar.com/Article.aspx?articleId=254939&amp;publicationSubCategoryId=92</link>
</article>
<article>
<title>Biazon,Barbers magtutuos ngayon sa Comelec</title>
<author>Rudy Andal</author>
<date>
<month>June</month>
<day>22</day>
<year>2004</year>
</date>
<body>Maghaharap ngayong umaga sa Commission on Elections (Comelec) sina Sen. Rodolfo Biazon at Sen. Robert Barbers kaugnay sa naging petisyon ng huli na balewalain ang proklamasyon nito dahil sa mayroon pang special elections at ilang uncavassed certificate of canvass mula sa ilang munisipyo. Siniguro ni Sen. Barbers na dadalo siya sa nakatakdang hearing ngayong umaga sa Comelec 1st Division para isumite ng kanyang abogado ang komento sa naging sagot ng kampo ni Biazon kaugnay sa isinampa niyang nullification ng proklamasyon nito. Sinabi ni Barbers, sakaling mabilang ang nalalabing mga CoC at lalabas na si Biazon ang nanalo bilang ika-12 senador ay malaya niyang tatanggapin ang kanyang pagkatalo. Naniniwala si Barbers na mauungusan niya si Biazon sa mga bibilanging CoCs, pero kinontra ito ni Biazon dahil batay daw sa kanyang pinanghahawakang dokumento mula sa isinagawang special elections ay lamang pa rin siya kay Barbers ng mahigit 10,000. (Ulat ni Rudy Andal)</body>
<link>http://www.philstar.com/Article.aspx?articleId=254944&amp;publicationSubCategoryId=92</link>
</article>
<article>
<title>'Opposition spy' hinamon sa ebidensiya vs dayaan</title>
<author>Doris Franche</author>
<date>
<month>June</month>
<day>22</day>
<year>2004</year>
</date>
<body>Hinamon kahapon ni Presidential Adviser on Ecclesiastical Affair Dodi Limcauco ang umanoy naging &amp;quot;spy&amp;quot; ng oposisyon na si Rudy Galang na dalhin sa korte ang mga ibinabatong akusasyon laban sa kanya at hindi sa pamamagitan ng media. Sa isang press conference na ginanap sa Quezon City, sinabi ni Limcauco na isang malaking kasinungalingan at walang basehan ang bintang ni Galang na siya ang may utos dito na mandaya sa naganap na eleksiyon sa Mindanao. Aniya, kung may sapat na ebidensiya si Galang sa bintang nito, nararapat lamang na dalhin niya ito sa korte o kayay sa Comelec na lehitimong nag-iimbestiga sa anumang reklamo o protesta. Ibinulgar ni Galang ang tinatawag na &amp;quot;Oplan Mercury&amp;quot; sa administrasyon na isinagawa sa Mindanao na ang layunin ay papanalunin si Pangulong Arroyo sa May 10 elections. Ang may pakana raw nito ay si Limcauco. Subalit sinabi ni Limcauco, ang pagbubulgar ni Galang ay nagpapatunay lamang na desperado na ang oposisyon makaraang manalo ng mahigit isang milyon ang Pangulo at ito ang hindi nila matanggap. (Ulat ni Doris Franche)</body>
<link>http://www.philstar.com/Article.aspx?articleId=254951&amp;publicationSubCategoryId=92</link>
</article>
<article>
<title>Pamatong kakasuhan</title>
<author>PSN Reportorial Team</author>
<date>
<month>June</month>
<day>23</day>
<year>2004</year>
</date>
<body>Mahaharap sa mahigit isang libong taong kulong ang na-disqualify na nuisance presidential aspirant na si Atty. Elly Pamatong matapos nitong aminin na siya ang utak sa serye ng paghahagis ng mga metal spikes na ikinaperhuwisyo ng 169 motorista sa buong Metro Manila at ilang bahagi ng lalawigan kamakalawa. Sa isang press briefing sa Camp Crame, sinabi ni Atty. Virgilio Pablico, legal counsel ng PNP-Criminal Investigation and Detection Group (CIDG), sakaling mapatunayang guilty bawat kaso si Pamatong ay may katumbas ito na 6-buwan at 1 araw hanggang 2-taon at apat na buwang pagkakabilanggo. Kung magkagayon, kulang pa ang buhay ni Pamatong na ipambayad sa kanyang kasalanan. Nagtatago na ngayon si Pamatong makaraang madiskubre na abandonado na ang kanyang opisina. Si Pamatong ay nahaharap sa kasong 169 counts ng maliscious mischief, damage to property at disobedience to public order dahil sa pinsalang ginawa nito laban sa mga motorista. Maliban dito, maaari ring matanggalan ng lisensiya bilang abogado si Pamatong. Bantay-sarado na rin ng mga tauhan ng Western Police District (WPD) ang opisina nito dahil sa hinalang may iba pa itong gimik maliban sa pagpapakalat ng metal spikes at agad na maiwasan ang anumang kaguluhang posibleng ihasik nito bilang paghihiganti sa pagkaka-disqualify sa kanya ng Comelec. Sinabi naman ni PNP-CIDG Director P/Chief Supt. Arturo Lomibao na tinatapos na lamang nila ang imbestigasyon upang pormal na masampahan ng kaso si Pamatong. Irerekomenda rin ng CIDG sa Bureau of Immigration and Deportation (BID) na magpalabas ng hold departure order laban kay Pamatong. Nilinaw ni Lomibao na isang matibay na batayan para sampahan ng kaso si Pamatong ay ang mismong pag-amin nito sa ilang television interview na siya ang may pakana o utak ng pagtatapon ng metal spikes o mga binaluktot na pako sa kalakhang Maynila na nagpa-flat sa mga gulong ng may 169 sasakyan na nagresulta ng pagkakabuhul-buhol ng daloy ng trapiko. Ipinaliwanag naman ni Lomibao na kailangan pa ring dumaan sa tamang proseso bago arestuhin si Pamatong. Nanawagan si Lomibao sa mga biktima na magtungo sa kanilang tanggapan o sa iba pang himpilan ng pulisya upang tumulong para mapagtibay ang kaso sa korte laban dito. Iniharap ni Lomibao ang dalawang pulis na nakatalaga sa CIDG-NCR na kinilalang sina PO3 Nicanor Faustino at PO3 Eduardo Macasu na kabilang sa naperwisyo ng metal spikes. Matatandaan na si Pamatong ang unang binabaan ng disqualification ng Comelec dahil itinuring itong nuisance presidential candidate o panggulo. Dala ng depression at galit sa gobyerno dahil hindi siya makapag-rally kaya anya niya nagawa ang bagay na ito. Ngunit may hinala ang pulisya na nagpapapansin lamang si Pamatong at nais nitong mang-agaw ng eksena dahil dinaig siya sa kontrobersiya ni Eddie Gil, ang kapwa niya nuisance presidential candidate na na-disqualify din. (Ulat ng PSN Reportorial Team)</body>
<link>http://www.philstar.com/Article.aspx?articleId=255027&amp;publicationSubCategoryId=92</link>
</article>
<article>
<title>Bush binati na si GMA</title>
<author>Ellen Fernando</author>
<date>
<month>June</month>
<day>23</day>
<year>2004</year>
</date>
<body>Nagpakita na ng suporta si US President George Bush kay Pangulong Arroyo matapos na magpahayag ang una na magpapadala siya ng mataas na opisyal ng Amerika upang dumalo sa nakatakdang inauguration nito. Sa ginanap na digital video conference sa US Embassy sa Maynila kahapon, sinabi ni dating US Ambassador to Manila Francis Ricciardone na personal na ibinilin ni Bush na magkaroon ng high level delegation ang US sa pormal na inauguration ng Pangulo sa pagkapanalo nito sa nagdaang halalan. Posibleng dalhin na ng mga US delegates ang congratulatory statement ni Bush sa pagdating ng mga ito na inaasahan sa Hunyo 25 kung saan posibleng iproklama ang Pangulo. Ayon kay Ricciardone, iginagalang ng pamahalaang Amerika ang proseso ng demokrasya sa Pilipinas. (Ulat ni Ellen Fernando)</body>
<link>http://www.philstar.com/Article.aspx?articleId=255037&amp;publicationSubCategoryId=92</link>
</article>
<article>
<title>Petisyon ni Pimentel ibinasura na ng SC</title>
<author>Gemma Amargo/Rudy Andal</author>
<date>
<month>June</month>
<day>23</day>
<year>2004</year>
</date>
<body>Ibinasura na kahapon ng Korte Suprema ang petisyon ni Senator Aquilino Pimentel Jr. na nagpapabuwag sa Joint Congressional Committee ng Kongreso dahil sa kawalan ng constitutional basis. Sa botong 11-0 ng mga mahistrado, wala silang makitang basehan sa naturang petition sa ilalim ng batas upang hikayatin sila na ipahinto ang canvassing ng presidente at bise presidente. Nakasaad pa sa resolution na ang 12th Congress ay hindi nagtatapos sa adjournment ng regular session ng dalawang kapulungan ng Kongreso dahil hanggang Hunyo 30 pa ang buhay nito kasabay ng pagtatapos ng termino ng mga mambabatas. Kasama rin anya sa legislative functions ng 12th Congress ang pagbibilang ng boto para sa pinakamataas na posisyon sa pamahalaan. Bunga nito, hindi na mapipigil ang proklamasyon ni Pangulong Arroyo at runningmate na si Sen. Noli de Castro. Ayon kay Senate President Franklin Drilon, bagamat inaasahan niyang magkakaroon pa ng mainitang debate sa pagitan ng pro at anti-administration na mga mambabatas ay tuluy-tuloy na ang proklamasyon sa dalawa. Inaasahan niyang ipoproklama ngayong Huwebes o Biyernes sina Pangulong Arroyo at de Castro. (Ulat nina Gemma Amargo/Rudy Andal)</body>
<link>http://www.philstar.com/Article.aspx?articleId=255047&amp;publicationSubCategoryId=92</link>
</article>
<article>
<title>Galang imbestigahan- Limcaoco</title>
<author></author>
<date>
<month>June</month>
<day>23</day>
<year>2004</year>
</date>
<body>Binigyang-diin ni Presidential Adviser on Media and Ecclesiastic Affairs Dodi Limcaoco na imbestigahan ang umanoy tinagurian niyang &amp;quot;opposition spy&amp;quot; na si Rudy Galang dahil sa pahayag ng huli na kinuha umano siya ng K-4 coalition upang magtrabaho sa Mindanao at masiguro ang 2 milyong boto para kay Pangulong Arroyo noong May 10 elections. &amp;quot;Si Rudy Galang ay hindi empleyado o operator ng K-4 at hindi ko kailanman binasbasan na gawin ang kanyang sinasabing kanyang ginawa noong nakaraang eleksiyon,&amp;quot; ani Limcaoco. Sinabi ni Limcaoco na masyado ng desperado ang oposisyon at pati ang kuwentong kutsero ni Galang na anyay isang perennial loser sa congressional election sa unang distrito ng Laguna ay kanilang ginagamit. &amp;quot;Bakit ipapaubaya ng K-4 ang pangangampanya sa Mindanao gayong hindi niya maipanalo ang kanyang sarili, pagtitiwalaan pa namin siya?&amp;quot; wika ni Undersecretary Nolan Sison, assistant ni Limcaoco. &amp;quot;Si Galang ay nag-volunteer lamang na tutulong sa kampanya pero ito ay hindi empleyado o operator ng K-4 at anuman ang kanyang ginawa, lalo na ang illegal na operation, ay walang blessing ng K-4,&amp;quot; dugtong niya. Kung mayroon anya siyang complaint, kailangang iharap niya ito sa tamang ahensiya.</body>
<link>http://www.philstar.com/Article.aspx?articleId=255055&amp;publicationSubCategoryId=92</link>
</article>
<article>
<title>'Jose Pidal' ipinaubaya na ni Lacson sa blue ribbon committee</title>
<author>Rudy Andal/Lilia Tolentino</author>
<date>
<month>June</month>
<day>23</day>
<year>2004</year>
</date>
<body>Matapos tanggapin ang pagkatalo, isinuko na rin ni Senator Panfilo Lacson ang usapin ng Jose Pidal at ipinaubaya na lamang sa Senate blue ribbon committee ang pagdedesisyon dito. Ayon kay Sen. Lacson, tapos na ang kanyang papel na ihayag ang relasyon ni Pidal kay First Gentleman Mike Arroyo. Ganunpaman, sinabi ni Lito Banayo, spokesman ni Lacson na mananatili itong oposisyon sa Senado at tututukan nito ang paglaban sa graft and corruption na siyang naging &amp;quot;battlecry&amp;quot; ng kanilang grupo nitong nakaraang halalan. Aminado si Banayo na malayo na ang kanyang manok sa panguluhan kaya walang magandang gawin kung hindi tanggapin ang pagkatalo at ayusin na lang ang mga gusot o problema ng bansa. Ikinatuwa naman ng Malaca&amp;ntilde;ang ang kahandaan ni Lacson na tumulong sa administrasyon. Nakatutuwa anya na ang isa sa mahigpit na nakatunggali ng Pangulo ay nagsasabi na ngayon na magsama-sama na para isulong ang kaunlaran ng bansa. (Ulat nina Rudy Andal/Lilia Tolentino)</body>
<link>http://www.philstar.com/Article.aspx?articleId=255059&amp;publicationSubCategoryId=92</link>
</article>
<article>
<title>P550 airport terminal fee sa OFWs binira</title>
<author>Ellen Fernando</author>
<date>
<month>June</month>
<day>23</day>
<year>2004</year>
</date>
<body>Binatikos ng Migrante International ang plano ng pamunuan ng Ninoy Aquino International Airport (NAIA) na ipasa ang problemang pinansiyal nito sa pamamagitan ng paniningil ng P550 airport terminal fee sa libu-libong overseas Filipino workers (OFWs). Ayon kay Maita Santiago, secretary-general ng Migrante, isang alyansa ng mga manggagawang Pinoy na hindi makatarungan na ipataw sa mga OFW ang mga pinansiyal na problema ng NAIA. Sinabi ni Santiago na labag sa isinasaad ng section 35 ng Migrant Workers Act ang planong paniningil ng NAIA sa mga manggagawang Pilipino. Nakapaloob sa batas na exempted ang mga OFW sa pangongolekta ng airport terminal fee dahil na rin sa laki ng naiaambag ng mga ito sa kaban ng bayan. Imbes aniya sa mga OFW ipataw ang pangangailangang pinansiyal ng NAIA ay dapat na tutukan ni Gen. Edgardo Manda ang paniningil sa P3 bilyong collectibles sa mga airlines at airport consessionaires para sa kanilang overdue rent. Base sa rekord mula nitong Enero hanggang Hunyo, umaabot sa mahigit 3,000 OFWs ang araw-araw na umaalis sa bansa at dumadaan sa NAIA na kung susumahin ay aabot sa mahigit P1.65 milyon kada araw ang malilikom ng NAIA sa mga manggagawa. Magugunita na inihayag umano ni Manda na upang resolbahan ang problemang pinansiyal para sa rehabilitasyon ng NAIA Terminal 1 habang hindi pa nag-ooperate ang NAIA Terminal 3 ay kailangang maningil ng P550 sa mga OFW. (Ulat ni Ellen Fernando)</body>
<link>http://www.philstar.com/Article.aspx?articleId=255063&amp;publicationSubCategoryId=92</link>
</article>
<article>
<title>Hunyo 24,walang pasok sa Maynila</title>
<author>Gemma Amargo</author>
<date>
<month>June</month>
<day>23</day>
<year>2004</year>
</date>
<body>Non-working holiday sa lahat ng sangay ng gobyerno at wala ring pasok sa mga paaralan sa lungsod ng Maynila bukas, Hunyo 24, bilang pagdiriwang ng ika-433 Araw ng Maynila alinsunod sa Presidential Proclamation No.641. Tampok sa selebrasyon ang big sale and food festival sa Avenida pedestrian walkway at shopping strip sa Hunyo 23 at 24 habang magkakaroon din ng libreng sakay sa shuttle mula sa Park and Ride building sa Arroceros st. patungo sa Avenida Rizal pedestrian walk way and shopping strip. Libre din ang entrance sa Manila Zoo para sa mga residente ng Maynila. (Ulat ni Gemma Amargo)</body>
<link>http://www.philstar.com/Article.aspx?articleId=255065&amp;publicationSubCategoryId=92</link>
</article>
<article>
<title>Spike victims magbibigay ng reward vs Pamatong</title>
<author>Joy Cantos,Gemma Amargo at Lordeth Bonilla</author>
<date>
<month>June</month>
<day>24</day>
<year>2004</year>
</date>
<body>Hinihintay na lamang ng PNP-Criminal Investigation and Detection Group (CIDG) ang pagpapalabas ng warrant of arrest ng korte bago ipatupad ang pagdakip sa nuisance presidential aspirant na si Atty. Elly Pamatong, ang self-confessed metal spikes thrower. Ayon kay CIDG director P/Chief Supt. Arturo Lomibao, anumang oras ay darakpin na nila si Pamatong matapos na maisampa na kahapon ang mga kaso laban dito sa Department of Justice (DOJ). Kasabay nito, inihayag ni Lomibao na patuloy ang pagdagsa ng mga sibilyang naging biktima ng mga pako at nag-aalok ng reward para sa ikahuhuli ni Pamatong. Sa kasalukuyan ay ikinokonsidera na ng PNP-CIDG ang pagkakaloob ng reward habang nakahanda na ring maglaan ng P100,000 ang National Capital Region Police Office (NCRPO) para sa mabilisang pagdakip kay Pamatong sa sandaling maipalabas na ang nasabing warrant of arrest. Posible ring sampahan ng kasong sedition si Pamatong dahil sa panggagatong sa publiko na magsagawa ng isang rebolusyon laban sa pamahalaan base sa kanyang mga pahayag matapos aminin ang pagiging utak sa pagpapakalat ng mga pako sa Metro Manila. Kahapon ay inilagay na rin sa watchlist ng Bureau of Immigration (BI) si Pamatong. Ayon kay BI Commissioner Alipio Fernandez, Jr., ang paglalagay kay Pamatong sa watchlist ay bunsod sa kahilingan ng PNP na siyang nag-iimbestiga at naghain ng kasong multiple counts of maliscious mischief, damage to property at disobedience to public order. Nilinaw ni Fernandez na kinausap siya ni Lomibao at sinabing si Pamatong ay may hawak na green Philippine passport at anumang oras ay maaaring makapuslit ito palabas ng bansa upang matakasan ang mga kinakaharap na kaso. Si Pamatong ay nagtatago simula noon pang Lunes matapos nitong aminin sa mga radyo at TV na siya ang nasa likod ng &amp;quot;spike attack&amp;quot; na bumiktima sa mahigit 170 motorista sa kahabaan ng Edsa, North at South expressways at sa iba pang pangunahing lansangan sa Manila, Quezon City, San Juan, Navotas, Caloocan at C-5 Road. Mayroon na ring katulad na mga spikes na nakuha sa mga probinsiya sa Norte tulad ng Naguillian at Kennon Road patungo sa Baguio City at sa mga lalawigan ng Cagayan, Davao at Mindanao. Sa tala ng PNP-CIDG ay umakyat na sa 200 ang bilang ng mga sasakyang napinsala sa nasabing insidente. (Ulat nina Joy Cantos,Gemma Amargo at Lordeth Bonilla)</body>
<link>http://www.philstar.com/Article.aspx?articleId=255141&amp;publicationSubCategoryId=92</link>
</article>
<article>
<title>Kung maghahain ng protesta: 38-M balota,ipapabilang ni FPJ</title>
<author>Malou Rongalerios</author>
<date>
<month>June</month>
<day>24</day>
<year>2004</year>
</date>
<body>Kalbaryo ang naghihintay kay Fernando Poe, Jr. kung maghahain ito ng election protest sa Presidential Electoral Tribunal dahil kailangan nitong ipabilang ang nasa 38 milyong balota. Sinabi kahapon ni Atty. Romeo Macalintal, abogado ng K-4 na siguradong magdadalawang-isip ang kampo ni FPJ na maghain pa ng protesta dahil sa dami ng balota na kailangan nilang ipabilang. Ipinaliwanag ni Macalintal na hindi na certificate of canvass o election returns ang binibilang ng tribunal kung may protesta kundi ang mismong mga balota. &amp;quot;Madugo&amp;quot; rin aniya ang gagawing pagbibilang sa mga balota dahil kailangan itong magpalipat-lipat sa mga lugar kung saan may maghahain ng protesta. Idinagdag nito na hindi na rin makakaapekto sa boto ni Pangulong Arroyo ang bilang ng boto na nasa mga election returns (ERs) na nais pabuksan ng kampo nito. Kabilang sa ERs na nais pabuksan ng kampo ni FPJ ay mula sa mga lalawigan ng Basilan, Sulu, Sultan Kudarat, Tawi-tawi, Lanao del Sur, Leyte at Kalinga. (Ulat ni Malou Rongalerios)</body>
<link>http://www.philstar.com/Article.aspx?articleId=255152&amp;publicationSubCategoryId=92</link>
</article>
<article>
<title>450,000 spikes pa ikakalat sa proklamasyon ni GMA</title>
<author></author>
<date>
<month>June</month>
<day>24</day>
<year>2004</year>
</date>
<body>Nakaalarma na ang buong puwersa ng Metropolitan Manila Development Authority (MMDA) hinggil sa banta ni Atty. Elly Pamatong na muli siyang magpapakalat ng 450,000 pirasong metal spike sa buong Metro Manila at iba pang sulok ng bansa bago iproklama at sa araw ng proklamasyon ni Pangulong Arroyo. Nanggagalaiti si Pamatong matapos magpalabas ng kautusan ang PNP na magbibigay sila ng reward sa taong makakapagturo o makapagbibigay ng impormasyon para sa agarang pagkakadakip sa panggulong kandidato. Lalo pang ikinagalit ni Pamatong ang pagsasampa sa kanya ng disbarment case ng pulisya upang mawalan ito ng lisensiya sa pagiging abogado. Dahil dito, hinimok ni Pamatong ang publiko partikular ang mga motorista na huwag muna silang lalabas at papasada sa mga kalye sa nakatakdang proklamasyon ni Pangulong Arroyo at Senator Noli de Castro upang hindi mabiktima ang kanilang mga sasakyan ng mga ipapakalat na pako.</body>
<link>http://www.philstar.com/Article.aspx?articleId=255158&amp;publicationSubCategoryId=92</link>
</article>
<article>
<title>Sen.-elect Lito Lapid 'di mag-i-ingles sa Senado</title>
<author>Rudy Andal</author>
<date>
<month>June</month>
<day>24</day>
<year>2004</year>
</date>
<body>Wikang Filipino ang gagamitin ni Senator-elect Lito Lapid sa kanyang pakikipag-debate sa kapwa mambabatas kapag tumayo siya at nagdepensa ng kanyang panukala sa Senado. Sinabi ni Lapid, hindi niya ikinakahiya na high school lamang ang kanyang natapos kaya hindi niya kayang makipagsabayan sa debatehan ng mga kapwa senador sa pamamagitan ng Ingles. Ayon kay Lapid, &amp;quot;mayorya naman ang mga taong hindi din naiintindihan ang debate ng mga mambabatas kapag Ingles kaya mas makabubuti upang lalong maunawaan ng kapwa natin Filipino ang mga pinag-uusapan sa Senado kung ang gagamitin ko ay salitang Filipino. Aniya, wala naman sigurong masama kung gagamitin nito sa pagtayo sa floor deliberations at debates ang ating sariling wika. Suportado naman ni Senate President Franklin Drilon ang paggamit ng sariling wika ng sinumang mambabatas kapag ang mga ito ay nagdedepensa ng kanilang panukalang batas o pakikipagdebate. (Ulat ni Rudy Andal)</body>
<link>http://www.philstar.com/Article.aspx?articleId=255164&amp;publicationSubCategoryId=92</link>
</article>
<article>
<title>Mga huwes humihingi na ng bodyguard</title>
<author>Gemma Amargo</author>
<date>
<month>June</month>
<day>24</day>
<year>2004</year>
</date>
<body>Hiniling kahapon ng samahan ng mga hukom sa Korte Suprema na bigyan sila ng mga bodyguard na magbabantay sa kanilang mga seguridad. Ayon kay SC deputy court administrator Zenaida Elepano, lumiham na umano sa kanila ang mga hukom upang humiling na bigyan sila ng bodyguard lalo na ang mga may hawak ng sensitibong kaso at heinous crimes tulad ng rape, drugs at murder. Gayundin ang mga hukom na mayroong hawak na kaso kung saan sangkot ang mga kilala at makapangyarihang personalidad sa bansa. Ang naturang kahilingan na bodyguard ng mga hukom ay bunsod sa pagkakapatay kay Judge Voltaire Rosales ng Tanauan, Batangas Regional Trial Court noong Hunyo 10, 2004. Dahil umano sa mga sensitibong kaso na hinahawakan ng mga ito kaya pinagbabantaan ang kanilang buhay hanggang tuluyang patayin. Sa kasalukuyan ay pitong kaso na ng pagpaslang sa mga hukom sa bansa ang naitatala ng SC at wala pa ring nalulutas hanggang ngayon. (Ulat ni Gemma Amargo)</body>
<link>http://www.philstar.com/Article.aspx?articleId=255170&amp;publicationSubCategoryId=92</link>
</article>
<article>
<title>FPJ wag kang umastang lider ng oposisyon - Lacson</title>
<author>Rudy Andal</author>
<date>
<month>June</month>
<day>24</day>
<year>2004</year>
</date>
<body>Iginiit kahapon ni Sen. Panfilo Lacson kay Fernando Poe, Jr. na huwag itong umasta bilang lider ng oposisyon dahil wala siyang karapatan. Sinabi ni Sen. Lacson, dapat itigil ni FPJ ang pagsasalarawan sa kanyang sarili bilang lider ng oposisyon dahil wala siyang karanasan at karapatan para umakto ng tulad nito. Ayon kay Lacson, tapos na ang canvassing ng Kongreso at maliwanag na natalo si FPJ ni Pangulong Arroyo sa nakaraang May 10 elections kung saan ay mahigit isang milyon ang naging lamang ni GMA dito. Aniya, dapat ay tanggapin na ni Da King ang katotohanan na natalo sila. &amp;quot;He has not experienced a bit of what I have gone through. We have never been on the same page in our lifetime and I see no reason why we should be,&amp;quot; wika pa ni Lacson. Magugunita na pinaratangan ni FPJ si Lacson na &amp;quot;lumabas daw ang tunay na kulay&amp;quot; makaraang magpalabas ito ng pahayag na tinatanggap na ang pagkatalo sa nakaraang eleksiyon kay GMA. Umapela rin si FPJ sa mga mambabatas partikular mula sa kakampi ni GMA na payagang mabuksan ang mga election returns sa isasagawang joint session ng Senado at Kamara upang malaman ng taumbayan kung sino ang tunay na nanalo sa nakaraang halalan. Naniniwala si Da King na siya ang tunay na nanalong presidente at nandaya lamang si GMA sa pamamagitan ng mga galamay nito na nagbago ng mga bilang sa mga certificate of canvass. (Ulat ni Rudy Andal)</body>
<link>http://www.philstar.com/Article.aspx?articleId=255176&amp;publicationSubCategoryId=92</link>
</article>
<article>
<title>Jinggoy ;di tatawaging Presidente si GMA</title>
<author>Rudy Andal/Malou Rongalerios</author>
<date>
<month>June</month>
<day>24</day>
<year>2004</year>
</date>
<body>Ipapakita ni Senator-elect Jinggoy Estrada na hindi siya naniniwala na nanalong pangulo sa nakaraang May 10 elections si Pangulong Arroyo sa pamamagitan ng hindi niya pagkilala dito bilang presidente. Sinabi ni Estrada na hindi niya tatawaging Pangulong Arroyo kundi Mrs. Arroyo o Madam lamang dahil hindi siya naniniwala na ito ang nagwagi. Maging sa mga official communications niya ay hindi umano niya ia-address na presidente si Arroyo. Wika pa nito, nakahanda niyang tanggapin ang inaalok na reconciliation ng administrasyong Arroyo kapag pinalaya na ang kanyang ama. &amp;quot;Release him (Erap) from prison first, then we will talk about reconciliation,&amp;quot; pahayag ni Jinggoy. Ayon naman kay Special State Prosecutor Dennis Villa-ignacio, fatally flawed ang hinihingi ni Jinggoy sa Malaca&amp;ntilde;ang dahil ang Korte lamang ang puwedeng magpasya kung dapat makalaya si Erap sa pamamagitan ng paglagak ng piyansa. &amp;quot;His (Jinggoys ) plea should be addressed to the court and not the executive branch,&amp;quot; pahayag ni Villa-ignacio. Inihayag ni Jinggoy kamakalawa ng gabi nang dumating siya sa bansa mula sa Amerika na hindi siya naniniwala sa reconciliation na isinusulong ng gobyerno dahil hanggang ngayon ay nakakulong pa rin ang kanyang ama. Umaasa naman si Jinggoy na papayagan ng Sandiganbayan ang kanyang ama na makadalo sa kanyang inagurasyon na gaganapin sa tanghaling tapat ng Hunyo 27 sa Club Filipino sa Greenhills, San Juan. (Ulat nina Rudy Andal/Malou Rongalerios)</body>
<link>http://www.philstar.com/Article.aspx?articleId=255178&amp;publicationSubCategoryId=92</link>
</article>
<article>
<title>Media honeymoon hirit ni GMA</title>
<author>Lilia Tolentino</author>
<date>
<month>June</month>
<day>25</day>
<year>2004</year>
</date>
<body>Humingi kahapon si Pangulong Arroyo ng &amp;quot;honeymoon&amp;quot; sa media para mabigyan ng sapat na panahon ang bago niyang administrasyon na maisulong ang hinahangad nitong pambansang pagkakaisa at kaunlaran. Inihayag ito ni Presidential Spokesman Ignacio Bunye kasunod ng deklarasyon ng kampo ng oposisyon na magpapatuloy ang kanilang pagbanat sa gobyerno. Matapos maiproklamang nanalo sa natapos na halalan nitong Mayo 10, sinabi ng Presidente na kailangang mapairal na ang kapayapaan at kalimutan na ang mga samaan ng loob na nalikha ng eleksiyon. &amp;quot;Ito ay isang panahon ng pagpapatawad at paglimot sa nakalipas at nagpapasalamat ako sa Kongreso sa tiwala nito at pagtalima sa prosesong demokratiko,&amp;quot; anang Presidente. &amp;quot;The national interest demands solidarity, and I am prepared to lead the nation as a servant of a people united behind the Constitution,&amp;quot; anang Pangulo sa kanyang pahayag pagkaraan ng kanyang proklamasyon kahapon ng madaling araw. Hiningi rin ng Pangulo sa kanyang mga kritiko ang kanilang pakikipagtulungan at patuloy na suporta mula sa kanyang mga kapanalig. Hindi inihayag ni Bunye kung gaano kahabang panahon ang hinihingi ng Pangulong honeymoon sa media. Sa loob ng panahon ng honeymoon sinabi ni Bunye na tradisyunal lamang na ang bawat bagong administrasyon ay mabigyan muna ng kaluwagan sa mga batikos para maluwag nitong maisulong ang anim na puntong programa ng pamahalaan na ipinangako ng Pangulo na isasakatuparan sa loob ng susunod na anim na taon. Kabilang sa mga hakbanging ito ay ang pagtataas sa pautang para sa maliliit at katamtamang laking negosyo, paglikha ng isang milyong trabaho bawat taon, paghahatid ng malinis na tubig sa mamamayan, kuryente sa 1,500 barangay bawat taon, pagtatayo ng mga bagong paaralan at pagbabawas ng malaki sa presyo ng mga gamot. (Ulat ni Lilia Tolentino)</body>
<link>http://www.philstar.com/Article.aspx?articleId=255254&amp;publicationSubCategoryId=92</link>
</article>
<article>
<title>GMA,Noli proklamado na</title>
<author>Rudy Andal/Malou Rongalerios</author>
<date>
<month>June</month>
<day>25</day>
<year>2004</year>
</date>
<body>Natapos na rin ang pinakamabigat na trabaho ng 12th Congress matapos ang proklamasyon kahapon ng madaling araw nina Pangulong Arroyo at Vice President Noli de Castro. Eksaktong alas-3:40 ng umaga iprinoklama nina Senate President Franklin Drilon at Speaker Jose de Venecia sina Arroyo at de Castro na kapwa nagtungo ng personal sa Kongreso para sa kanilang proklamasyon. Si Arroyo ang ika-14 uupong presidente ng Pilipinas. Inabot ng 10 oras ang ginawang pagtalakay sa joint session ng Kongreso ng committee report na nagpapatunay na sina Arroyo at de Castro ang nanalo nitong May 10 elections. Ang Pangulo ay sinamahan sa Kongreso ni First Gentleman Mike Arroyo at ng kanilang tatlong anak. Matapos ang proklamasyon ay nagpasalamat ang Pangulo sa lahat ng sumuporta sa kanya at nanawagan ito sa oposisyon na bigyan ng pagkakataon ang reconciliation. Ayon kay Drilon, pagkatapos na maiproklama ng Kongreso sina GMA at de Castro ay dapat magsimula na ang &amp;quot;healing process.&amp;quot; Tapos na ang pulitika kaya panahon na upang umusad ang bansa para magkaisa ang lahat upang makamit natin ang inaasam na pag-unlad. Sinabi rin ni Drilon, nakita natin kung paano nahati ang bayan dahil sa nakalipas na political exercise kaya dapat isulong ng gobyerno ang makatotohanang programa para sa pagkakaisa para hindi na pagdudahan ang sinseridad sa inaalok na pagkakaisa. Idinagdag ni Drilon na ang fresh mandate ni Pangulong Arroyo ay dapat maging tuntungan para sa political will upang isulong ang reporma sa ekonomiya at pulitika ng bansa at isantabi ang partisan politics bagkus ay gawing prayoridad ang sinserong paglilingkod. Aniya, dapat nang tutukan ng Pangulo ang suliranin ng budget deficit, political stability, peace and order at higit sa lahat ang pagpapanumbalik sa tiwala ng publiko sa ating gobyerno. Pinasalamatan din ni Drilon ang mga kongresista, kasamahan sa Senado, empleyado ng Kamara at Senado, media at taumbayan sa matiyagang paghihintay hanggang sa matapos ng Kongreso ang tungkulin sa pagbibilang ng boto para sa presidente at bise presidente. (Ulat nina Rudy Andal/Malou Rongalerios)</body>
<link>http://www.philstar.com/Article.aspx?articleId=255264&amp;publicationSubCategoryId=92</link>
</article>
<article>
<title>'Di n'yo kayang bilhin ang prinsipyo ka !&amp;quot; - Ping</title>
<author>Rudy Andal</author>
<date>
<month>June</month>
<day>25</day>
<year>2004</year>
</date>
<body>&amp;quot;Walang sinuman ang may kakayahang bilhin ang aking prinsipyo at pagkatao.&amp;quot; Ito ang mariing naging tugon ni Sen. Panfilo Lacson sa akusasyon ng Association of Generals for Poe (AGPOE) sa pangunguna nina Gen. Roberto Calinisan at Gen. Pedro Balbanero na tumanggap siya ng P500 milyong campaign kitty mula sa Malaca&amp;ntilde;ang. Sinabi ni Sen. Lacson, ilang ulit na niyang pinatunayan na hindi nabibili ang kanyang prinsipyo at pagkatao kahit noong siya ay nanunungkulan bilang PNP chief. Ayon kay Lacson, bukas na libro sa sinuman ang katotohanan na tinalikuran niya ang alok na P5 milyon kada buwan na jueteng payola bilang pinuno ng Philippine National Police (PNP). Bukod dito, hindi rin niya tinanggap ang pork barrel (P200 milyon) bilang isang mambabatas at sa mga nalalabi niyang termino hanggang 2007 ay ganito pa rin ang kanyang paninindigan na hindi tatanggap ng pork barrel. Aniya, maging ang kampo ni Fernando Poe, Jr. na tinangkang suhulan siya para umatras sa kanyang presidential bid ay nabigo din. Nalulungkot lamang si Lacson na ang tulad nina Calinisan at Balbanero na kasamahan niya sa serbisyo noong araw ay magpapagamit sa dirty politics. Kasabay nito ay inutos ni Lacson sa kanyang abogado na pag-aralan ang pagsasampa ng kasong libelo sa mga ito dahil sa paggawa ng fabricated stories. (Ulat ni Rudy Andal)</body>
<link>http://www.philstar.com/Article.aspx?articleId=255274&amp;publicationSubCategoryId=92</link>
</article>
<article>
<title>Self-proc ni FPJ tututukan ng PNP</title>
<author>Joy Cantos</author>
<date>
<month>June</month>
<day>25</day>
<year>2004</year>
</date>
<body>Mahigpit na tututukan ngayong araw ng PNP ang nakatakdang self-proclamation activity ng mga kapartido ng natalong si KNP presidential candidate Fernando Poe, Jr. sa Makati City. Ayopn kay PNP spokesman P/Chief Supt. Joel Goltiao, kasama sa babantayan ng kapulisan ang bibitiwang talumpati ni Da King upang masusing mamonitor kung nanawagan ng isang pag-aaklas o paglulunsad ng malawakang kilos protesta laban sa pamahalaang Arroyo. Babantayan ang magiging kaganapan ng nasabing proklamasyon ni FPJ na gagawin ng limang araw na mas maaga sa nakatakdang traditional ceremony sa Quirino Grandstand sa Maynila at sa formal inaugural proclamation sa Cebu City. Nagbabala ang PNP na maaaring makasuhan ng sedisyon at dakpin si FPJ kapag nanghikayat ito ng mga tao para mag-alsa laban sa pamahalaan. (Ulat ni Joy Cantos)</body>
<link>http://www.philstar.com/Article.aspx?articleId=255281&amp;publicationSubCategoryId=92</link>
</article>
<article>
<title>Libong sundalo,pulis handa sa inagurasyon ni GMA</title>
<author>Joy Cantos</author>
<date>
<month>June</month>
<day>25</day>
<year>2004</year>
</date>
<body>Libu-libong puwersa ng pulisya at mga sundalo ang nakatakdang mangalaga sa seguridad kaugnay ng inagurasyon at victory party ni Pangulong Arroyo sa Maynila at Cebu City sa darating na Hunyo 30. Ayon kay PNP spokesman P/Chief Supt. Joel Goltiao, bilang bahagi ng overall security blanket ay handa na ang mga tauhan ng pulisya laban sa mga grupong posibleng manabotahe sa inagurasyon ng Pangulo. Kabilang dito ang mga terorista at mga rebeldeng grupo na maaaring magtangka sa buhay ng nagwaging lider ng bansa. Nabatid kay Goltiao na sa Metro Manila pa lamang ay preparado na sila sa malawakang kilos protesta na maaaring sumalubong kina Pangulong Arroyo at Vice President Noli de Castro kung saan ay nakatakda ang mga itong magtungo sa Quirino Grandstand sa Maynila para magtalumpati. Matapos magtalumpati ay tutungo ang Pangulo sa Cebu City para sa pormal na inagurasyon dakong alas-12 ng tanghali. (Ulat ni Joy Cantos)</body>
<link>http://www.philstar.com/Article.aspx?articleId=255285&amp;publicationSubCategoryId=92</link>
</article>
<article>
<title>29 bansa magpapadala ng delegation sa inaguration ni GMA</title>
<author></author>
<date>
<month>June</month>
<day>25</day>
<year>2004</year>
</date>
<body>May 29 bansa na ang nagpahayag ng kanilang kagustuhang magpadala ng kanilang kinatawan sa Pilipinas upang sumaksi sa gaganaping inauguration ni Pangulong Arroyo. Sa ginanap na pulong balitaan sa DFA, sinabi ni acting DFA Secretary Jose Brillantes na ang gaganaping pagpapasinaya ay isa sa mga pinananabikang okasyon dahil sa pagdagsa ng mga high-ranking officials mula sa mga foreign governments. Bukod sa Estados Unidos, magpapadala rin ng mga delegado ang France, Finland, Japan, Czech Republic, Spain, Morroco, Saudi Arabia, Brunei, Angola, Bahrain, Belgium, Cambodia, Canada, Chile, China, Cuba, Egypt, Finland, Hungary, Iran, Ireland, Israel, Korea, Mali, Myanmar, Singapore, Switzerland at United Kingdom. (Ellen Fernando)</body>
<link>http://www.philstar.com/Article.aspx?articleId=255290&amp;publicationSubCategoryId=92</link>
</article>
<article>
<title>Pamatong naaresto na</title>
<author>Joy Cantos,Edwin Balasa at Ed Amoroso</author>
<date>
<month>June</month>
<day>26</day>
<year>2004</year>
</date>
<body>Matapos na magbantang pababagsakin ang gobyerno sa loob ng 15 araw, nadakip ng pinagsanib na puwersa ng Phil. Army at Phil. National Police (PNP) ang kontrobersiyal na nuisance presidential candidate Atty. Elly Pamatong at pitong tauhan nito sa isang checkpoint kahapon ng madaling araw sa Laguna. Si Pamatong, 60, lider ng International Militia of People Against Corruption and Terrorism (IMPACT), ang umaming utak sa pagpapakalat ng mga metal spike sa Metro Manila at karatig lalawigan. Iprinisinta ito sa media kahapon ng umaga sa Camp Capinpin, Tanay, Rizal kasama ang pito pa nitong kasamahan na kinabibilangan ng isang babae, at mga armas na nakumpiska sa kanilang sasakyan. Nahuli ang grupo ni Pamatong dakong alas-2:45 ng madaling araw sa isinagawang checkpoint na pinamumunuan ni Major Gen. Pedro Cabuay ng 2nd Division ng Phil. Army sa Brgy. Mabitac, Laguna. Nadakip sina Pamatong sakay ng Honda Civic na may plakang UKC-510 at Toyota Corolla (DBM-169). Nakuha din sa sinasakyan ng mga ito ang ilang matataas na kalibre ng baril na kinabibilangan ng M-16 rifle, Infratech machine pistol, baby armalite na naka-assemble sa isang M203 grenade launcher, dalawang kalibre .45, kalibre .38, 9mm, 11 piraso ng M-16 magazine na kargado ng bala, 15 piraso ng M16 short magazine na may mga bala, 5 piraso ng rifle grenade, apat piraso ng M203 grenade ammunition, military uniform, sniper telescope, fake passport, bandila ng Amerika atbp. Mapayapang sumuko si Pamatong at mga supporter nito matapos magkaroon ng kaunting habulan hanggang sa makorner ng mga awtoridad. Sa panayam, inihayag ni Pamatong ang mariin niyang pagkondena sa patuloy na mapangahas na pagpasok sa bansa ng mga dayuhan na ibig agawin ang Spratly island at iba pang mga isla ng Pilipinas. Sinabi ni Pamatong na ang ginawa niyang paghahagis ng metal spikes sa Metro Manila at iba pang lugar ay naglalayong gisingin ang sambayanang Pilipino sa pagiging alipin. Ayon pa rito, wala umano siyang pinatay bagaman may napinsala siyang mga sasakyan. Bigla namang kumambiyo si Pamatong sa panawagan nito kay Pangulong Arroyo na tulungan siya. I call up the President to help me. Alam nyo si Pangulong Arroyo, kaibigan ko yan eh,&amp;quot; ani Pamatong sa kabila ng mga nauna nitong pagbabantang ibabagsak ang administrasyon. Naging wanted si Pamatong makaraang aminin nito na siya ang nagpakalat ng metal spike sa kahabaan ng EDSA, Maynila at Baguio noong Lunes ng madaling araw kung saan umabot sa halos 200 sasakyan ang nabutasan ng gulong. Dahil dito, nagkasundo ang mga biktima na magbigay ng halagang P75,000 reward para sa ikakaaresto ni Pamatong habang sinampahan ng kasong malicious mischief, damage to property at disobedience to public order sa Department of Justice. Sa pagkakaaresto kay Pamatong ay hindi na natuloy ang banta nitong panununog ng mga eskuwelahan dahil ito umano ang nagtuturo sa mga kabataan ng maling edukasyon. Ayon naman kay Cabuay, kung mapapatunayang walang lisensiya ang mga nakumpiskang baril sa grupo ni Pamatong ay kakasuhan ito ng illegal possession of firearms and ammunitions. (Ulat nina Joy Cantos,Edwin Balasa at Ed Amoroso)</body>
<link>http://www.philstar.com/Article.aspx?articleId=255380&amp;publicationSubCategoryId=92</link>
</article>
<article>
<title>Inagurasyon ni GMA,simple at matipid</title>
<author>Lilia Tolentino</author>
<date>
<month>June</month>
<day>26</day>
<year>2004</year>
</date>
<body>Gagawing simple at matipid ang inagurasyon ni Pangulong Arroyo at ng kanyang Bise Presidente Noli de Castro sa Hunyo 30. Inihayag ng Pangulo na hindi napapanahon ang magarbong seremonya dahil sa kasalukuyang kalagayang pangkabuhayan. Bagaman ang okasyon ay isang araw na tuluy-tuloy na idaraos sa Maynila at Cebu, inutos niyang simple lang ang selebrasyon at tiyaking hindi magastos ang inihandang mga aktibidad sa araw ng kanyang panunumpa sa tungkulin. Sa alas-8 ng umaga, magkakaroon ng parada sa Luneta at maghahayag ang Pangulo ng kanyang mensahe para sa okasyon. Dakong alas-10 ng umaga ay tutungo na ito ng Cebu. Alas-12 ng tanghali, manunumpa ang Pangulo at Pangalawang Pangulo sa Cebu Sports Complex. Hiniling din ng Pangulo sa mga naghahanda ng selebrasyon sa Cebu na ilaan na lang sa mga proyekto para sa mahihirap ang gagastusin sa marangal na selebrasyon. (Ulat ni Lilia Tolentino)</body>
<link>http://www.philstar.com/Article.aspx?articleId=255392&amp;publicationSubCategoryId=92</link>
</article>
<article>
<title>Estafa pa vs Pamatong</title>
<author>Danilo Garcia</author>
<date>
<month>June</month>
<day>26</day>
<year>2004</year>
</date>
<body>Dagdag na kasong estafa ang nakatakdang harapin pa ngayon ng tinaguriang &amp;quot;Spikeboy&amp;quot; na si Atty. Elly Pamatong matapos na hindi magbayad ng kabuuang P500,000 renta sa kanyang law office sa Ermita, Maynila. Nakatakdang magsampa ng estafa sa Western Police District (WPD) at sa Manila Prosecutors Office si Engr. Andy Malijan, administrator ng VIP bldg., sa may #402 Roxas blvd., Ermita. Ayon kay Malijan, nag-umpisa umano ang utang ni Pamatong noong nakaraang taon matapos na mamatay ang business partner nito na kasama nitong umuupa sa opisina sa naturang gusali. Nabatid na inupahan ni Pamatong ang opisina noong Abril 15, 2002 sa ilalim ng 2-taong lease contract. Maayos naman umanong nakakapagbayad si Pamatong hanggang sa masawi nga ang kapartner nito. Mula noon, nahirapan na itong magbayad ng P70,000 buwanang renta at P40,000 lamang ang naibabayad nito. Nang magtapos ang kontrata nitong nakaraang Abril 15, humiling si Pamatong ng extension at inalok pa nito na ipambayad ang kanyang Mercedes Benz 1981 model na tinanggihan ni Malijan. Sinabi pa umano ni Pamatong na hinihintay pa nito ang US$10,000 na ipapadala sa kanya ng pamahalaan ng Estados Unidos dahil sa pagsuporta niya dito. Tuluyang hindi nakapagbayad si Pamatong ng magtago na ito dahil sa pagpapakalat ng mga pako sa mga lansangan sa Metro Manila at karatig lalawigan. Matapos madakip kahapon, sinabi ni Malijan na lalo nilang ididiin si Pamatong dahil sa kanyang utang. (Ulat ni Danilo Garcia)</body>
<link>http://www.philstar.com/Article.aspx?articleId=255397&amp;publicationSubCategoryId=92</link>
</article>
<article>
<title>Erap pinayagan sa oath-taking ni Jinggoy</title>
<author>Malou Rongalerios</author>
<date>
<month>June</month>
<day>26</day>
<year>2004</year>
</date>
<body>Pinayagan kahapon ng Sandiganbayan Special Division si dating Pangulong Joseph Estrada na makadalo sa oath-taking ng kanyang anak na si Senator-elect Jinggoy Estrada sa kanilang rest house sa Tanay, Rizal sa Linggo, Hunyo 27. Sa limang pahinang resolusyon, pinagbigyan ng korte si Estrada na makapunta sa kanyang rest house na ilang metro lamang ang layo sa Camp Capinpin sa loob ng 12 oras. Inutusan ng korte si PNP chief, Gen. Hermogenes Ebdane na dalhin ang dating pangulo sa kanilang rest house sa ganap na alas-8 ng umaga sa Linggo at muling ibalik sa alas-8 ng gabi. Hindi pinayagan si Estrada na gumamit ng anumang komunikasyon at maging ang magpa-interview sa media. Nauna nang hiniling ni Estrada sa korte na payagan siyang makadalo sa oath-taking ni Jinggoy na gagawin sana sa Club Filipino sa Greenhills, San Juan pero tinutulan ito ng prosekusyon dahil masyado aniyang magastos sa panig ng gobyerno. Maging ang PNP ay tutol na dalhin si Estrada sa Club Filipino dahil delikado ito sa kanyang seguridad. (Ulat ni Malou Rongalerios)</body>
<link>http://www.philstar.com/Article.aspx?articleId=255404&amp;publicationSubCategoryId=92</link>
</article>
<article>
<title>Hirit na 'honeymoon' tablado sa manggagawa</title>
<author>Malou Rongalerios</author>
<date>
<month>June</month>
<day>26</day>
<year>2004</year>
</date>
<body>Dahil hindi sapat ang karagdagang P20 sa sahod ng mga manggagawa, ibinasura kahapon ng isang party-list group ang hinihinging honeymoon ni Pangulong Arroyo at ang panawagan nitong unity of reconciliation. Sa halip na pakinggan ang panawagan ng Pangulo matapos ang proklamasyon ng Kongreso, nagbanta ang Partido ng Manggagawa (PM) ng sunud-sunod na kilos-protesta sa panahon ng muling panunungkulan ni Arroyo. Napakaliit aniya ng P20 ECOLA na ibinigay sa mga manggagawa at hindi ito sapat para ipantakip sa napakataas na presyo ng mga bilihin, krudo at pamasahe. Ikinatuwiran ni PM Partylist Rep. Renato Magtubo na ang tradisyunal na honeymoon ay ipinagkakaloob lamang sa isang lehitimo at bagong halal na presidente kaya hindi karapat-dapat dito si Arroyo na nakapanungkulan na ng unang tatlong taon. Naniniwala rin si Magtubo na para lamang sa mga pulitikong nakatunggali ni Arroyo ang panawagan nitong rekonsilasyon at pagkakaisa at hindi para sa mamamayan na siyang totoong naisahan umano nito sa nakalipas na halalan. (Ulat ni Malou Rongalerios)</body>
<link>http://www.philstar.com/Article.aspx?articleId=255409&amp;publicationSubCategoryId=92</link>
</article>
<article>
<title>Pimentel asa pa ring si FPJ ang nanalo</title>
<author>Rudy Andal</author>
<date>
<month>June</month>
<day>26</day>
<year>2004</year>
</date>
<body>Malaki ang paniniwala ni Sen. Aquilno Pimentel, Jr. na si Fernando Poe, Jr. ang nanalo nitong nakaraang eleksiyon kung pinayagan lang na buksan ang mga election returns (ERs) at statement of votes habang isinasagawa ang pagbilang ng joint committee ng Kongreso. Ayon sa senador, may kalamangang 510,000 boto si FPJ laban kay Pangulong Arroyo habang 702,000 naman ang abante ni Sen. Loren Legarda laban kay Sen. Noli de Castro. Sinabi pa ni Pimentel na pilit na hinarang ng mayorya ang mga suhestiyon ng minorya at abogado ng dalawang kandidato ng oposisyon dahil mayroon itong itinatago. Winika pa ng senador na tiniyak ni Pangulong Arroyo ang 1.1 milyong lamang kay FPJ sa Cebu City (220,060) at sa buong lalawigan ng Cebu (965,630) o kabuuang 1,185,690 boto. Dinagdag ni Pimentel na imposibleng magkaroon ng ganito kalaking boto ang Pangulo dahil lampas ito sa tunay na bilang ng mga registered voters, bukod sa karamihan sa mga ERs ay iisa ang gumawa o nagsulat. (Ulat ni Rudy Andal)</body>
<link>http://www.philstar.com/Article.aspx?articleId=255416&amp;publicationSubCategoryId=92</link>
</article>
<article>
<title>5-beses babagsak sa Bar exams 'di na magiging abogado - SC</title>
<author>Gemma Amargo</author>
<date>
<month>June</month>
<day>27</day>
<year>2004</year>
</date>
<body>Wala ng tsansang maging abogado pa ang sinuman na bumagsak ng limang beses sa bar exam. Ito ay matapos na i-anunsiyo ni Supreme Court (SC) Chief Justice Hilario Davide ang bagong pasang resolution na naglalayon na mag-improve at mapangalagaan ang bar exams. Giniit ng Punong Mahistrado na nakasaad sa bagong resolution na ipatutupad sa susunod na dalawang taon, ang mga hindi papasa sa bar exams sa ika-5 beses ay hindi na maaari pang muling kumuha ng eksaminasyon. Nabatid na sa kasalukuyan, ang mga kumukuha ng bar exam na hindi pumasa sa ikatlong beses ay kinakailangang umulit ng refresher course upang muling makakuha ng exam ng walang limitasyon. &amp;quot;Disqualification of a candidate after failing in three examinations, provided that he may take fourth and fifth examination, if he sucessfully completes a one year refresher course for each examinations,&amp;quot; nakasaad pa sa resolution. Pero sa bagong resolusyon, ang mga bumagsak nang higit pa sa 5 beses ay may isang pagkakataon na lamang na makakuha ng exam at itoy matapos niyang makumpleto ang one-year refresher course. Kabilang din sa reporma na nakasaad sa bagong resolution ang hakbang upang maiwasan ang leakage at iba pang uri ng pandaraya sa bar exams. Magugunita na noong nakaraang taon ay umugong na mayroong leakage na naganap sa mercantile law subject at kanila itong nalaman na nagmula sa examiner na umaming nakuha ito ng ibang tao sa pamamagitan ng computer dahil sa networking. Subalit ngayon, nakasaad sa resolution ng SC na may petsang June 8 na hindi na pinapayagan ang examiner na gumamit ng computer sa paghahanda ng exams. &amp;quot;Personal preparation, by handwriting or using a typewriter of 50 main questions, excluding subdivisions, and their submission to the chairperson in a sealed envelope at least 45-days before the scheduled examination on any particular subject,&amp;quot; ayon pa sa resolution. (Ulat ni Gemma Amargo)</body>
<link>http://www.philstar.com/Article.aspx?articleId=255503&amp;publicationSubCategoryId=92</link>
</article>
<article>
<title>Pamatong magkukunwang may sayad</title>
<author>Doris Franche</author>
<date>
<month>June</month>
<day>27</day>
<year>2004</year>
</date>
<body>Malaki umano ang posibilidad na makaligtas sa patung-patong na kaso si nuisance presidential aspirant Atty. Elly Pamatong sakaling mapatunayan itong wala sa katinuan ng pag-iisip nang isagawa ang pagpapakalat ng metal spikes sa Metro Manila at ilang lalawigan kamakailan. Ayon sa isang mapagkakatiwalaang source sa Camp Crame, sasailalim sa psychiatric test si Pamatong at dito malalaman kung ito ay may diperensiya sa pag-iisip o wala. Aniya, abogado si Pamatong at alam nito ang kanyang mga gagawin upang mapawalang-sala sa hukuman. Ilan sa mga kasong kinakaharap ngayon ni &amp;quot;Spikeboy&amp;quot; ay malicious mischief, damage to property at illegal possession of firearms and ammunitions. Gayunman, namimiligro ring ma-disbar o maalisan ng lisensiya si Pamatong sakaling mapatunayan ngang matino ang pag-iisip nito at pinagplanuhan ang pagpapakalat ng spikes sa kalsada kung saan umabot sa halos 200 sasakyan ang nabutasan ng gulong. Si Pamatong, 60, ay naaresto kamakalawa ng madaling araw sa isang checkpoint sa Laguna. Matapos aminin na siya ang utak sa paghahagis ng mga pako ay nagtago na ito at nagbanta na pababagsakin ang gobyerno sa loob ng 15-araw. (Ulat ni Doris Franche)</body>
<link>http://www.philstar.com/Article.aspx?articleId=255516&amp;publicationSubCategoryId=92</link>
</article>
<article>
<title>Mga pulis na undergrad balik-eskuwela</title>
<author>Doris Franche</author>
<date>
<month>June</month>
<day>27</day>
<year>2004</year>
</date>
<body>Kinakailangan na magbalik sa paaralan ang mga pulis na hindi nakapagtapos sa kolehiyo. Ito ang inihayag ni PNP Region 2 director C/Supt. Jefferson Soriano, makaraang madiskubre na may 1,000 pulis na pawang mga nasa active service sa Cagayan Valley ang hindi nakatapos ng kanilang pag-aaral sa kolehiyo. Sinabi ni Soriano na nagpalabas siya ng direktiba sa kanyang mga tauhan na tapusin ang kanilang pag-aaral upang ma-professionalize ang hanay ng pulisya sa kanyang hurisdiksiyon. Idinagdag pa ni Soriano na nakipag-ugnayan na siya sa ibat ibang unibersidad sa nasabing rehiyon upang maayos na magkapagbalik-eskuwela ang mga undergraduate na pulis. Sa gitna nito, inamin ni Soriano na may mga pulis na nais na lamang magretiro sa halip na mag-aral dahil na rin sa katandaan. (Ulat ni Doris Franche)&amp;lt;</body>
<link>http://www.philstar.com/Article.aspx?articleId=255520&amp;publicationSubCategoryId=92</link>
</article>
<article>
<title>P600 dagdag sahod sa private inapruba</title>
<author></author>
<date>
<month>June</month>
<day>27</day>
<year>2004</year>
</date>
<body>Magandang balita! Tiyak na magkakaroon na ng konting ginhawa ang lahat ng pribadong manggagawa sa bansa, ito ay matapos ihayag kahapon ng Department of Labor and Employment (DOLE) ang pagkakaroon ng dagdag na P600 na suweldo kada buwan mula sa Emergency Cost of Living Allowance. Sa pulong balitaan na ipinatawag ni Labor Acting Secretary Manuel Imson, sinabi nito na inaprubahan na ng Regional Tripartite Wages and Productivity Board (RTWPB) ang order No. NCR-10 na nagkakaloob ng P20 na dagdag sa suweldo araw-araw sa lahat ng pribadong manggagawa sa National Capital Region. Sa July 10 na ang effectivity ng wage increase sa Metro Manila habang sa mga lalawigan at probinsiya ay sa mga darating na araw base na rin sa magiging desisyon ng RTWPB. Magiging P300 na ang minimum ng suweldo ng isang manggagawa kada araw mula sa dating P280. Samantala, sa panig naman ng Partido ng Manggagawa (PM), ampaw lamang ang ibinigay na dagdag na suweldo. Muli nilang igigiit ang P65 wage increase.</body>
<link>http://www.philstar.com/Article.aspx?articleId=255529&amp;publicationSubCategoryId=92</link>
</article>
<article>
<title>'Pallium' iginawad ng Papa kay Archbishop Rosales</title>
<author></author>
<date>
<month>June</month>
<day>27</day>
<year>2004</year>
</date>
<body>Nagtungo kahapon si Manila Archbishop Gaudencio Rosales sa Vatican sa Roma upang tanggapin ang pallium na ipinagkaloob sa kanya ni Pope John Paul II sa isang seremonya na isasagawa sa Hunyo 29, kaugnay ng &amp;quot;Solemnity of St. Peter and Paul&amp;quot;. Ang pallium o balabal ay gawa sa wool o balahibo ng tupa na inilalagay sa leeg bilang tanda ng awtoridad ng Arsobispo at deanship sa mga bishops sa isang ecclesiastical province. Ang isang arsobispo ay tumatanggap ng pallium para sa bawat archdiocese kung saan siya itinalaga upang mamuno. Nabatid na ang wool na ginagamit upang gawing pallium ay mula sa mga tupang binasbasan ng Papa sa isang espesyal na seremonya na idinaraos sa tuwing kapistahan ni Sta. Cecilia. Matapos na maani ang mga wool mula sa mga tupa, gagawin itong pallium at itatahi sa isang receptacle na ilalagay sa ibabaw ng altar ni St. Peter sa Roma. Nagsimula ang nasabing tradisyon mula pa noong panahon ni St. Peter, ang unang Papa ng Roman Catholic Church.</body>
<link>http://www.philstar.com/Article.aspx?articleId=255532&amp;publicationSubCategoryId=92</link>
</article>
<article>
<title>3-M Yen multa: Mga Pinoy TNT sa Japan pinag-iingat</title>
<author>Ellen Fernando</author>
<date>
<month>June</month>
<day>27</day>
<year>2004</year>
</date>
<body>Nagbabala ang Department of Foreign Affairs (DFA) sa mga manggagawang Pilipino sa Japan kabilang ang libu-libong entertainers na mag-ingat hinggil sa bagong ipatutupad na Immigration laws doon. Ayon kay Foreign Secretary Delia Albert, pinabigat ang multa sa mga mahuhuling illegal foreigners kabilang na ang mga Pilipinong illegal na nagtatrabaho sa Japan. Kabilang sa mga bagong batas ay ang pagpapataw ng multang 3 milyong Yen sa maaaresto at mapapatunayang illegal foreigners. Sinabi ni Albert na ipapadeport ang bawat illegal alien sa Japan at hindi na pinapayagang makabalik sa nasabing bansa o ban sa loob ng 10 taon. Gayunman, ang mga Filipino alien na boluntaryong tutungo sa immigration department sa Japan ay hindi makukulong at agad na ipapadeport. Ayon kay Consul Geenral Antonio Villamayor ng Philippine Consulate sa Osaka sa report nito sa DFA na ang bagong Immigration Law sa Japan ay mag-eepektibo sa Nob. 27, 2004. Sinabi ni Villamayor na nailathala na rin ang nasabing bagong batas sa dalawang pangunahing pahayagan sa Japan gaya ng The Japan Times at The Daily Yomiuri. (Ulat ni Ellen Fernando)</body>
<link>http://www.philstar.com/Article.aspx?articleId=255537&amp;publicationSubCategoryId=92</link>
</article>
<article>
<title>Ultra left at rightist magsasanib</title>
<author>Joy Cantos</author>
<date>
<month>June</month>
<day>27</day>
<year>2004</year>
</date>
<body>Nakatakda umanong magsanib ang mga tinaguriang ultra left at rightist groups kaugnay ng plano ng mga itong maglunsad ng madugong post election violence na naglalayong pabagsakin ang administrasyon ni Pangulong Arroyo. Ayon kay AFP-Civil Relations Service Chief, Brig. Gen. Victor Corpus, patuloy ang banta ng mga destabilizers upang pabagsakin ang administrasyon na iniumang umpisa sa nakatakdang tradisyunal na &amp;quot;inaugural ceremony&amp;quot; na susundan ng malawakan at marahas na mga pagkilos kasabay sa kilos-protesta ng mga talunang kandidato. Isiniwalat ni Corpus na pangungunahan umano ang nasabing marahas na mga pagkilos ng Communist Party of the Philippines (CPP) at ng armadong galamay nito sa New Peoples Army (NPA). Base sa kanilang kumpirmadong ulat, inilantad nito ang umanoy pakikipag-alyansa ng makakaliwang hanay sa mga makakanan upang makabuo ng isang solidong puwersa laban sa gobyerno. Nabatid na ang National United Front Commission (NUFC) ng CPP sa pangunguna ng pinuno nito na si Vicente Ladlad ay bumuo ng pakikipag-alyansa sa rightist group tulad ng Rebolusyonaryong Alyansang Makabansa (RAM), Philippine Guardian Brotherhood Inc. (PGBI), KAWAL at Magdalo na nagpaplanong makapaglunsad ng isang kampanyang magpapatalsik kay Pangulong Arroyo. Sinabi pa sa report na pagkatapos ng 2004 elections, ang CPP-NPA-NDF ay sasanib sa mga cause-oriented at sectoral groups na sumama naman sa hanay ng oposisyon upang kuwestiyunin at wasakin ang kredibilidad ng nakalipas na botohan. (Ulat ni Joy Cantos)</body>
<link>http://www.philstar.com/Article.aspx?articleId=255538&amp;publicationSubCategoryId=92</link>
</article>
<article>
<title>Mayor itinumba sa piyestahan</title>
<author>Joy Cantos</author>
<date>
<month>June</month>
<day>28</day>
<year>2004</year>
</date>
<body>Isang outgoing Mayor at bagong halal na board member sa Bohol ang pinagbabaril hanggang sa mapatay ng dalawang di kilalang armadong lalaki habang dumadalo sa isang piyesta sa bayan ng Talibon noong Sabado ng hapon. Ang biktima ay nakilalang si Bien Unido Mayor Atty. Felix &amp;quot;Lingging&amp;quot; Garcia, 47, ikalawang lokal na opisyal na naging target ng mga pag-atake sa Bohol simula nitong election period matapos ang bigong pananambang noong Pebrero 13 kay Bohol Gov. Erico Aumentado. Sa ulat, ang insidente ay naganap matapos na dumalo sa piyestahan ang biktima sa harapan ng CPG complex sa Barangay Poblacion, Talibon ng nasabing lalawigan. Ang biktima ay ini-airlift pa patungo sa Cebu City, subalit binawian ng buhay sa Mactan Doctors Hospital habang nilalapatan ng lunas. Sa isinagawang pagsisiyasat ng pulisya, matapos na makipagsayahan sa piyesta si Mayor Garcia ay nagpagupit pa ito kasama ang kanyang asawang si Marianita. Matapos ito ay sumakay na sa kanyang motorsiklo ang alkalde papauwi nang bigla na lamang sumulpot ang dalawang armadong lalaki at mabilis na pinaulanan ito ng bala. Matapos ang pamamaril ay mabilis na tumakas ang mga suspek lulan ng kulay itim na motorsiklong Yamaha na walang plaka patungo sa hindi malamang direksyon. Nabatid na ang biktima ay pinalad na makapuwesto sa Bohol Provincial Board at nakatakdang palitan ng asawa nitong si Marianita bilang alkalde ng Bien Unido at itinakdang manumpa sana bukas habang ang kanyang maybahay na papalit sa pagiging alkalde ng Bien Unido ay manunumpa ngayong araw. Ang biktima ay may siyam na taong nanilbihan bilang alkalde ng nasabing bayan at naniniwala ang pamilya nito na pulitika ang motibo ng insidente. Kasalukuyan pang isinasailalim sa masusing imbestigasyon ng mga awtoridad ang kaso upang mabatid ang tunay na motibo sa krimen. (Ulat ni Joy Cantos)</body>
<link>http://www.philstar.com/Article.aspx?articleId=255638&amp;publicationSubCategoryId=92</link>
</article>
<article>
<title>Pinakamabagsik na dengue mananalasa ngayong tag-ulan</title>
<author>Danilo Garcia</author>
<date>
<month>June</month>
<day>28</day>
<year>2004</year>
</date>
<body>Nagbabala sa publiko ang Department of Health (DOH) hinggil sa posibleng pananalasa ng pinakamabagsik at nakamamatay na dengue sa panahon ng tag-ulan. Nagpahayag ng pangamba ang isang opisyal ng DOH sa pagsulpot ng pinakamapanganib na dengue o tinawag na 4th strain ngayong pagpasok ng buwan ng Hulyo o simula ng tag-ulan kung saan pumuputakti ang mga lamok. Sinabi ni Dr. Eric Tayag, Asst. Director ng DOH-Central Luzon na magiging masamang taon ang 2004 dahil sa inaasahang paglaganap na naman ng dengue. Ipinaliwanag nito na nakapagtala sila ng mas mataas na rekord ng dengue noong nakaraang taon matapos ang pinakamataas na naitala noong taong 2000. Base sa kanilang pag-aaral, kada apat na taon nagkakaroon ng kasagsagan ang pananalasa ng dengue na inaasahang magaganap ngayong taon. Nakapagtala lamang ang DOH ng strain 1, 2 at 3 noong taong 2003. Aniya posible umano na sumulpot ngayong taon ang strain 4 na pinakamabagsik sa lahat dahil sa mas madali itong makuha ng tao maging ang mga nakaligtas sa unang tatlong strain ng dengue. Dahil dito, nanawagan si Tayag sa publiko na panatilihin ang kalinisan sa kanilang kapaligaran partikular ngayong tag-ulan na gustong-gusto ng mga lamok. Maiiwasan ang pagkalat ng dengue sa pamamamagitan aniya ng paglilinis ng mga baradong kanal, pagtatakip ng mga imbakan ng tubig at paglilinis ng bahay. Sinabi rin nito na karaniwang nangangagat ang mga lamok na nagtataglay ng virus ng dengue tuwing umaga at bago magtakip-silim hindi tulad ng pangkaraniwang lamok na nangangagat sa gabi. (Ulat ni Danilo Garcia)</body>
<link>http://www.philstar.com/Article.aspx?articleId=255652&amp;publicationSubCategoryId=92</link>
</article>
<article>
<title>Pamatong itinakwil ng MNLF</title>
<author>Joy Cantos</author>
<date>
<month>June</month>
<day>28</day>
<year>2004</year>
</date>
<body>Wala nang kalalagyan si presidential nuisance candidate Atty. Elly Velez Pamatong matapos na itakwil ng kanyang ipinagmamalaking kinaanibang grupo na Moro National Liberation Front (MNLF)-Normin Group. Sinabi ni MNLF Sec. Gen. Rev. Samie Tagalog, tuluyan nang ibinasura kahapon ng MNLF Northern Mindanao ang anumang ugnayan nila sa nadiskuwalipika at self confessed &amp;quot;metal spikes&amp;quot; thrower na si Pamatong. Sinabi ni Tagalog, ginamit ni Pamatong ang kanyang koneksiyon sa kanilang grupo para magprotesta laban sa kasalukuyang gobyerno. Aniya, dahil sa di magandang inasal ni Pamatong matapos na daanin sa karahasan ang kaniyang protesta nang maghagis ng 50,000 metal spikes sa Metro Manila at iba pang karatig lalawigan noong Hunyo 21, marapat lamang na putulin na ng kanilang grupo ang anumang ugnayan sa isang taong tulad nito. Inilarawan ni Tagalog si Pamatong bilang isang desperadong &amp;quot;renegade&amp;quot; dahil sa pagkakasangkot nito sa serye ng kasong kriminal na maliban sa paghahagis ng metal spikes na ikinapinsala ng may 200 motorista ay nasamsaman pa ito ng armas at bala makaraang maaresto kasama ang pitong tauhan nito sa Mabitac, Laguna noong Biyernes ng madaling-araw. Nagbanta rin si Pamatong na manununog ng mga eskuwelahan kaugnay ng planong pabagsakin ang pamahalaan sa loob ng 15-araw bago ito nadakip. Si Pamatong ay dating kasapi ng nasabing grupo matapos na magboluntaryo ito bilang abogado ni MNLF founder Nur Misuari na nakapiit dahil sa kinakaharap ding kasong rebelyon laban sa pamahalaan. (Ulat ni Joy Cantos)</body>
<link>http://www.philstar.com/Article.aspx?articleId=255654&amp;publicationSubCategoryId=92</link>
</article>
<article>
<title>Mga tangke ng AFP kumikilos patungong Metro Manila</title>
<author>Joy Cantos</author>
<date>
<month>June</month>
<day>28</day>
<year>2004</year>
</date>
<body>Naghahanda na ang Armed Forces of the Philippines (AFP) sa pormal na inagurasyon ni Pangulong Arroyo na naglalayong palakasin pa ang kapabilidad nito pagdating sa pagdepensa sa loob ng himpilan nito sa Defense Department at sa planong destablization laban sa gobyerno. Nabatid na ilang tangkeng pandigma na ang kumikilos patungong Metro Manila. Ayon kay AFP-Public Information Office chief Lt. Col. Daniel Lucero, ang pagpapalakas ng seguridad sa AFP Headquarters at nagaganap na troop movements mula sa Central Luzon patungong Metro Manila ay awtorisado. &amp;quot;This is regular troop movement, there is no cause for alarm,&amp;quot; pahayag ni Lucero. Aniya, walang dapat ikatakot ang publiko sakaling maispatan sa mga pangunahing lansangan ang mga Armored Personnel Carrier (APC) at iba pang military vehicle ng AFP habang naglalakbay patungong Kalakhang Maynila. Ang hakbang ay sa gitna na rin ng bantang destabilisasyon laban sa administrasyon ng mga grupong nais agawin ang kapangyarihan sa gobyerno. Sinabi pa ni Lucero na ang unit ay magmumula sa himpilan ng Armys Light Armor Brigade Headquarters mula sa Capas-Tarlac na binubuo ng 80 opisyal, walong Simba, isang Humvee jeep at isang M35 truck. (Ulat ni Joy Cantos)</body>
<link>http://www.philstar.com/Article.aspx?articleId=255664&amp;publicationSubCategoryId=92</link>
</article>
<article>
<title>Di pa tapos ang boksing - Erap</title>
<author>Rudy Andal</author>
<date>
<month>June</month>
<day>28</day>
<year>2004</year>
</date>
<body>Hindi naniniwala si dating Pangulong Joseph Estrada na tapos na ang boksing sa presidential elections kahit naiproklama ng Kongreso si Pangulong Gloria Macapagal Arroyo bilang nanalong presidente sa nagdaang halalan. Sinabi ni dating Pangulong Estrada sa isang panayam nang dumalo sa oath taking ng kanyang anak na si Jinggoy bilang isang halal na senador na naniniwala silang hindi pa tapos ang laban sa pagitan nina Fernando Poe Jr. at Arroyo. Ayon kay Erap, kilala niya ang kanyang matalik na kaibigan at hindi agad na sumusuko sa isang laban lalo na at mayroong pagdududa kung sino ang talagang nanalo sa nakaraang May 10 national elections. Aniya, maghain man ito ng kanyang petisyon sa Presidential Electoral Tribunal (PET) ay sigurado niyang hindi ito titigil hanggang hindi lumalabas ang katotohanan sa nakaraang eleksyon. Hindi naman nakadalo sa nasabing seremonya ang tinaguriang hari ng pelikulang Pilipino na si FPJ dahil sa ito umanoy may sakit. Nagpahiwatig naman si FPJ na nakahanda na itong magsampa ng kanyang reklamo sa PET upang kuwestiyunin ang resulta ng eleksyon sa may 20 lalawigan partikular sa Cebu, Sultan Kudarat, Maguindanao, Iloilo at iba pang probinsya kung saan nanguna si GMA subalit sinasabing si FPJ ang totoong nanalo sa mga lalawigang nabanggit. (Ulat ni Rudy Andal)</body>
<link>http://www.philstar.com/Article.aspx?articleId=255666&amp;publicationSubCategoryId=92</link>
</article>
<article>
<title>'Utak' sa Metro bomb sumuko</title>
<author>Joy Cantos</author>
<date>
<month>June</month>
<day>29</day>
<year>2004</year>
</date>
<body>Sumuko na sa Anti-Terrorism Task Force (ATTF) ang sinibak na police colonel at umaming siya ang pasimuno sa serye ng pagtatanim ng bomba sa Metro Manila habang nadakip naman ang isa nitong tauhan sa isang safehouse sa Quezon City. Iniharap sa media ni ATTF chief at Defense Secretary Eduardo Ermita ang itiniwalag sa serbisyong si P/Supt. Roberto Camarista at ang Tsinoy na si Ben Sim, na siyang nagpondo sa paggawa ng mga bomba. Sinabi ni Ermita na nasupil ang posibleng pananabotahe ng grupo ni Camarista tulad ng pambobomba sa nakatakdang inaugural address ni Pangulong Arroyo sa Luneta Grandstand bukas bago ang pormal na oath-taking nito na gaganapin naman sa Cebu City. Ibinulgar ni Ermita na bahagi ng plano ng grupo ay isabotahe ang proklamasyon ng Pangulo at ang nakatakdang inagurasyon nito hanggang sa pabagsakin ang pamahalaan. Ayon pa kay Ermita, si Camarista ay sumuko nitong Biyernes ng gabi kay Asst. Defense Secretary at ATTF spokesman Atty. Ricardo Blancaflor sa isang safehouse sa Malolos, Bulacan. Samantalang ang tauhan nitong si Sim ay nadakip sa isang Max restaurant sa Quezon City Circle sa Quezon City. Sa tactical interrogation ay inamin ni Camarista na siya ang nagplano ng pagtatanim ng bomba sa tanggapan ng DILG at DND noong Hunyo 20 at sa Sanctuario de San Antonio sa Makati City nitong nakaraang Hunyo 21. Ang dalawa ay nasa custody ng National Bureau of Investigation (NBI) habang inihahanda na ang pagsasampa ng kasong rebelyon laban dito. Una nang nasakote nitong nakalipas na Hunyo 22 ang tatlong tauhan ni Camarista.(Ulat ni Joy Cantos)</body>
<link>http://www.philstar.com/Article.aspx?articleId=255747&amp;publicationSubCategoryId=92</link>
</article>
<article>
<title>Pa-blow-out ni Jamby sa Senate employees 'panis'</title>
<author>Rudy Andal</author>
<date>
<month>June</month>
<day>29</day>
<year>2004</year>
</date>
<body>Matapos isnabin ang imbitasyon ng mga empleyado ng Senado sa flag-raising ceremony at nangakong magpapakain na lamang ng tanghalian, inireklamo naman ng may 1,500 kawani na panis ang ibinigay na pagkain sa kanila ni Senator-elect Jamby Madrigal. Bumubula na ang &amp;quot;apritadang manok&amp;quot; sa pack lunch kaya aso na lamang ang nakinabang sa naturang mga pagkain. Ang pack lunch ay nakalagay sa styropor kung saan ang laman ay kanin, pancit canton at apritadang manok na nakabalot sa plastic. Pa-blow-out ito sa kanila ni Madrigal matapos mabigong makarating ito sa flag-raising ceremony kahapon ng umaga bilang panauhing pandangal. Ayon sa isang empleyado, &amp;quot;Una ay nadismaya kami dahil hindi siya dumalo sa flag-raising ceremony kung saan guest siya at ang dumating ay ang kanyang chief of staff na si Atty. Christine Agcaoli na ipinabatid naman sa mga empleyado na magpapakain na lamang daw ng lunch si Madrigal sa lahat ng empleyado. Pero lalo kaming nadismaya dahil ang nakalagay na ulam sa ipinamigay nila ay panis na apritadang manok.&amp;quot; May palagay ang mga empleyado na nakulob sa plastic ang apritada dahil mainit pa ito ng ilagay o di kayay dahil sa pineapple juice na sarsa nito. (Ulat ni Rudy Andal)</body>
<link>http://www.philstar.com/Article.aspx?articleId=255759&amp;publicationSubCategoryId=92</link>
</article>
<article>
<title>'Spike attack' binawi ni Pamatong</title>
<author>Joy Cantos</author>
<date>
<month>June</month>
<day>29</day>
<year>2004</year>
</date>
<body>Binawi kahapon ng detenidong nuisance presidential aspirant Atty. Elly Pamatong ang nauna nitong pahayag na siya ang utak ng &amp;quot;metal spike attack&amp;quot; sa Metro Manila at iba pang lugar sa bansa na ikinapinsala ng may 200 sasakyan kamakailan. &amp;quot;Honesty, I didnt put those spikes in the street, di ako ang mastermind, sinakyan ko lang ang isyu para mapakinggan at mailahad ang graft and corruption sa gobyerno,&amp;quot; pahayag ni Pamatong sa panayam ng media na dumalaw sa detention cell nito sa Bureau of Jail Management and Penology (BJMP) sa Laguna. Ikinatwiran ni Pamatong na sinamantala lang niya ang pagkakataon ng mangyari ang spike attacks kaya inako ang kasalanang di naman niya talaga ginawa. Nitong Sabado ay inihayag ng abogado ni Pamatong na si Atty. Salvador Panelo na &amp;quot;not guilty&amp;quot; sa kaso ang kliyente niya at ginamit lamang anya ang isyu ng spike attack upang makakuha ng atensiyon, mapansin ng media at mapag-usapan. Iginiit pa nito na malulusutan ng kanyang kliyente ang nasabang usapin. (Ulat ni Joy Cantos)</body>
<link>http://www.philstar.com/Article.aspx?articleId=255764&amp;publicationSubCategoryId=92</link>
</article>
<article>
<title>Mga hukom, mag-aarmas</title>
<author>Gemma Amargo</author>
<date>
<month>June</month>
<day>29</day>
<year>2004</year>
</date>
<body>Matapos ang paghingi ng mga bodyguard, muling humirit sa Korte Suprema kahapon ang grupo ng mga hukom sa bansa upang payagan silang magdala ng baril bilang depensa sa kanilang mga sarili. Ayon kay Lipa City, Batangas Regional Trial Court Judge Jane Lantion, senior vice president ng Philippine Judges Association (PJA), panahon na para armasan silang mga huwes partikular iyong may mga hawak ng heinous crimes cases, bilang depensa. Ginawa ni Lantion ang pahayag bilang suporta sa panawagan ni Atty. Filomena Rosales, biyuda ng napatay na si Tanauan, Batangas RTC Judge Voltaire Rosales na bigyan sila ng bodyguard. Gayunman, nilinaw pa ni Lantion na sa kasalukuyan silang mga hukom ay hindi makakuha ng sariling baril katulad ng ibang sibilyan dahil hindi naman kataasan ang kanilang suweldo, kaya iginiit nila na isyuhan na lamang sila ng gobyerno dahil lubha naman anyang mahirap gamitin ang kanilang sariling pera para dito. Bukod sa kahilingan na bigyan sila ng armas, hiniling din nito ang pagbuo ng karagdagang posisyon sa ibat ibang korte na magsisilbing security officer para sa bawat isang hukom. Nilinaw pa ni Judge Lantion na hindi maitatatwang delikado ang kanilang posisyon dahilan sa marami silang nahahatulan na hindi kuntento sa kanilang desisyon. &amp;quot;Ang mahirap kasi, kapag natalo ang isang case sa isang judge pagbibintangan na either nabayaran or naimpluwensiyahan kaya kahit saan kami magtungo hindi mo puwedeng i-please ang both parties even if the case is meritorious. For sure there will be an angry party,&amp;quot; sinabi pa ni Lantion. (Ulat ni Gemma Amargo)</body>
<link>http://www.philstar.com/Article.aspx?articleId=255772&amp;publicationSubCategoryId=92</link>
</article>
<article>
<title>Biyahe sa MRT nabulabog sa pagsabog</title>
<author>Joy Cantos</author>
<date>
<month>June</month>
<day>29</day>
<year>2004</year>
</date>
<body>Nabulabog ang lungsod ng Makati kahapon matapos marinig ang sunud-sunod na putok sa tren ng Metro Rail Transit (MRT) dahialan para magpanic ang daan-daang pasahero sa takot na may kinalaman ito sa bantang pagpapakalat ng bomba sa Metro Manila. Gayunman sa panayam, sinabi ni National Capital Region Police Office (NCRPO) chief P/Director Gen. Ricardo de Leon na nagkaroon lamang ng short circuit sa may Guadalupe station malapit sa Estrella st., Makati kaya nagkaroon ng pagsiklab kasabay ng bahagyang pagsabog. Naganap ang insidente bandang alas-5 ng hapon sa kasagsagan ng &amp;quot;rush hour&amp;quot; kung saan ay punung-puno ng pasahero ang naturang tren. Tumatakbo ang isang MRT train patungong North Avenue station galing Taft Avenue station at pagsapit sa Guadalupe ay nakarinig ng mga putok. Ayon sa MRT management, nagkaroon ng problema sa overhead cantinary system ng MRT kaya nagkaroon ng bahagyang pagsabog sa linya nito kaya sa halip na normal ay bumaba ang boltahe ng kuryente na siyang naging sanhi ng short circuit. Dahil sa insidente ay nagbalyahan, nagsigawan at hindi magkamayaw sa pag-uunahan na makalabas ng mga coaches ng tren ang mga pasahero sa pag-aakalang may sumabog na bomba. Isa katao ang naiulat na nasugatan dahil sa pagtalon. Sa kabila nito ay pinawi ni de Leon ang mga espekulasyon na kagagawan ng mga terorista at maging ng hanay ng oposisyon na nagbabanta ng pananabotahe ang nangyaring insidente. Sa pinakahuling ulat ng MRT ay nag-overload umano sa kuryente ang nasilip na sanhi ng short circuit. (Ulat ni Joy Cantos)</body>
<link>http://www.philstar.com/Article.aspx?articleId=255773&amp;publicationSubCategoryId=92</link>
</article>
<article>
<title>Alerto sa inagurasyon ni GMA</title>
<author>Lilia Tolentino</author>
<date>
<month>June</month>
<day>29</day>
<year>2004</year>
</date>
<body>Mahigpit na seguridad ang ipagkakaloob kay Pangulong Arroyo sa kanyang inagurasyon sa Luneta at Cebu City sa seremonya ng panunumpa niya sa tungkulin. Ayon kay Deputy Presidential Spokesman Ricardo Saludo, mahigpit na seguridad hindi lang sa Pangulo kundi sa lahat ng dadalong mga bisita pero hindi naman nangangahulugan na mayroong mga banta o ligalig na inaasahan na sisira sa okasyon. Alas-8 ng umaga bukas ay magkakaroon ng ecumenical prayer sa Luneta at tampok sa okasyon ang talumpati ng Pangulo sa sambayanan. Sampung mahahalagang programa ng pamahalaan ang detalyadong ihahayag nito. Alas-12 ng tanghali nasa Cebu City ang Pangulo at kanyang Bise Presidente para sa kanilang panunumpa sa tungkulin. (Ulat ni Lilia Tolentino)</body>
<link>http://www.philstar.com/Article.aspx?articleId=255781&amp;publicationSubCategoryId=92</link>
</article>
<article>
<title>Palasyo 'aagawin' ng pro-FPJ habang nasa Cebu si GMA</title>
<author>Lilia Tolentino/Joy Cantos</author>
<date>
<month>June</month>
<day>30</day>
<year>2004</year>
</date>
<body>Hinigpitan ngayon ng puwersa ng militar at pulisya ang seguridad sa kapaligiran ng Malaca&amp;ntilde;ang matapos mabunyag ang plano ng mga taga-suporta ng natalong presidential candidate ng KNP na si Fernando Poe, Jr. na agawin ang Palasyo habang nasa Cebu si Pangulong Arroyo sa kanyang inagurasyon. Inamin diumano ng isang malapit na kaalyado ni Da King na determinado ang oposisyon na iluklok ang aktor sa Malaca&amp;ntilde;ang sa pamamagitan ng &amp;quot;Oplan Agaw-Palasyo.&amp;quot; Ayon sa impormante, nag-umpisa kahapon sa pamamagitan ng pagdaraos ng protesta ng mga militanteng grupo at kampo ni FPJ sa Quezon Memorial Circle at Welcome Rotonda sa pangunguna mismo ni FPJ at Rez Cortez, ang tumatayong lider ng mga taga-suporta ng talunang aktor. Ibinunyag ng source na magtitipon-tipon ngayon sa Club Filipino sa San Juan ang oposisyon at mga kaalyado ni FPJ bago magtungo sa Sto. Domingo Church upang iproklama ang aktor bilang pangulo ng Pilipinas kasabay ng gagawing panunumpa ni Pangulong Arroyo sa Cebu. Sasalakayin diumano ng naturang grupo ang Malaca&amp;ntilde;ang upang agawin para kay FPJ. Itataon ng pro-FPJ camp ang pagsalakay sa Palasyo habang nasa Cebu pa ang Pangulo at matataas na lider ng bansa. Personal na nanawagan ang kaalyado ni FPJ na tanggapin na ang pagkatalo sa nakaraang halalan at huwag ng magpagamit sa mga pulitiko at indibidwal na kaliwat kanang nagsusulsol sa aktor para manggulo. &amp;quot;Nagsalita na ang taumbayan. Sana naman maliwanagan ang isip ni FPJ at di magpadala sa mga sulsol sa kanya. Ang bayan ang kawawa pag patuloy na ganito ang sitwasyon,&amp;quot; ayon sa kaalyado ng aktor na isang mataas na opisyal ng FPJPM. Kaugnay nito, nakatanggap ng intelligence report ang mga awtoridad na sasamantalahin ng CPP-NPA ang naturang okasyon upang maghasik ng lagim sa Metro Manila sa pamamagitan ng serye ng pambobomba at walang sasantuhin maging ang grupo mismo ni FPJ. Ito din ang dahilan kung bakit bantay-sarado ang mga awtoridad sa seguridad sa Metro Manila kaya kinailangan pang lumuwas ang mga APC at reinforcement na mga sundalo mula sa Tarlac. Binabantayan na rin ng militar ang exodus&amp;quot; ng mga rebeldeng NPA sa Metro Manila para samantalahin ang Oplan Agaw-Palasyo ng oposisyon. Ayon sa ulat, gagayahin ng mga rebelde ang madugong &amp;quot;Plaza Miranda bombing&amp;quot; noong panahon ng Martial Law kung saan marami ang namatay sa oposisyon na tumutuligsa sa administrasyong Marcos. Napag-alaman din na ang gagawing pambobomba ng mga rebeldeng NPA ay isisisi ng grupo ni FPJ sa Malaca&amp;ntilde;ang upang lalo pang makakuha ng simpatiya sa taumbayan. Kaugnay nito, nagbabala naman ang pamunuan ng PNP na kakasuhan ng sedisyon at rebelyon ang sinuman na magtatangkang mang-agaw ng kapangyarihan. Umapela naman ang ang mga awtoridad sa CPP-NPA na huwag sumakay sa isyu upang maiwasan ang pagdanak ng dugo at kaguluhan batay sa kanilang plano. (Ulat nina Lilia Tolentino/Joy Cantos)</body>
<link>http://www.philstar.com/Article.aspx?articleId=255866&amp;publicationSubCategoryId=92</link>
</article>
<article>
<title>Inagurasyon, go na !</title>
<author>Lilia Tolentino/Joy Cantos</author>
<date>
<month>June</month>
<day>30</day>
<year>2004</year>
</date>
<body>Tuloy na tuloy na ang nakatakdang inagurasyon ngayong araw nina Pangulong Arroyo at Bise Presidente Noli de Castro sa kabila ng mga bantang protesta mula sa oposisyon. &amp;quot;We are all systems go for the inaugural,&amp;quot; ani Presidential Spokesman Ignacio Bunye, sa gitna ng bantang magpoprotesta sa Presidential Electoral Tribunal si Fernando Poe, Jr. ng KNP. Sampung puntong programa ang inaasahang ilalahad ngayong umaga ng Pangulo sa kanyang talumpati sa Luneta. Itoy ang paglikha ng 10 milyong trabaho, pagpapatayo ng mga paaralan at kumpletong mga libro at pasilidad sa estudyante, pagbabawas sa budget deficit, pagkakaloob ng murang tubig at kuryente sa mamamayan, pagpapaunlad ng sistema ng transportasyon, pagpapaluwag sa masikip na Metro Manila; pagpapaunlad sa Clark at Subic, pagpapatupad ng automated election, pagkumpleto sa prosesong pangkapayapaan sa mga rebelde at pagkakaisa ng sambayanan sa nahating puwersa ng EDSA 1, 2 at 3. Umaabot sa kabuuang 12,000 sundalo at pulis ang nakatakdang ipakalat upang tiyakin na walang magaganap na pananabotahe. Mag-uumpisa ang seremonya sa Quirino Grandstand dakong 7:45 ng umaga. Kakantahin ng popstar na si Sarah Geronimo ang Pambansang Awit. Matapos ang inaugural speech ay tutungo na ang Pangulo sa Cebu City para sa kanyang panunumpa. (Ulat nina Lilia Tolentino/Joy Cantos)</body>
<link>http://www.philstar.com/Article.aspx?articleId=255874&amp;publicationSubCategoryId=92</link>
</article>
<article>
<title>FPJ tinirgas,rali sa Welcome binuwag</title>
<author>Doris Franche</author>
<date>
<month>June</month>
<day>30</day>
<year>2004</year>
</date>
<body>Sinalubong ng teargas si Fernando Poe, Jr. ng buwagin ng pinagsanib na puwersa ng militar at pulisya ang rally na isinagawa ng mga tagasuporta nito sa Welcome Rotonda, Quezon City kahapon. Nagtungo si FPJ sa Welcome kasama ang ilang mga artista at kaalyado sa oposisyon para magbigay suporta sa may 2,000 pro-FPJ. Pero alas-4 na ng hapon ay hindi pa umaalis ang mga ralista kaya nagdesisyon ang puwersa ng National Capital Regional Police (NCRPO), Central Police District (CPD), Phil. Army (PA) na itaboy ang mga ito dahil dumarami na ang nagtitipon-tipon at nakakasikip na sa daloy ng trapiko. Inumpisahang bombahin ng water cannon ng mga pulis ang itinayong entablado pero nagmatigas ang mga pro-FPJ na umalis kaya naghagis na ng teargas ang mga pulis. Hindi nakaligtas sa teargas si Da King na agad namang prinotektahan ng kanyang mga tagasuporta at ipinasok sa loob ng Burger King. Nahulog rin sa entablado ang aktres na si Armida Siguion Reyna, pero bagamat may mga galos at sugat sa katawan ay hindi ininda ito ng aktres at sa halip ay nagpatuloy sa isinasagawang kilos protesta. Ayon kay NCRPO director Ricardo de Leon, ang kanilang isinagawang dispersal ay bilang pagpapatupad ng &amp;quot;no permit, no rally&amp;quot; dahil walang permiso ang naturang rali. Kabilang sa mga dumalo sa kilos protesta sina Senator-elect Jinggoy Estrada, Rez Cortez, Efren Reyes, Jr., dating senador Francisco &amp;quot;Kit&amp;quot; Tatad, dating senador Santanina Rasul at talunang senatoriable na si Atty. Frank Chavez. (Ulat ni Doris Franche)</body>
<link>http://www.philstar.com/Article.aspx?articleId=255880&amp;publicationSubCategoryId=92</link>
</article>
<article>
<title>Pamatong nagpiyansa</title>
<author>Joy Cantos/Doris Franche/Gemma Amargo/Ed Amoroso</author>
<date>
<month>June</month>
<day>30</day>
<year>2004</year>
</date>
<body>Pansamantalang nakalaya kahapon ang umaming utak sa &amp;quot;spike attack&amp;quot; na si nuisance presidential candidate Atty. Elly Pamatong matapos maglagak ng piyansa sa Laguna Regional Trial Court (RTC). Ayon kay Atty. Salvador Panelo, nakalaya ang kanyang kliyente dakong 12:30 ng tanghali matapos ihatid ng pamangkin ni Pamatong ang halagang P180,000 para sa kasong illegal possession of firearms &amp;amp; explosives. Gayunman, kahapon ay kinasuhan naman si Pamatong ng Criminal Investigation and Detection Group (CIDG) sa Quezon City Regional Trial Court (QCRTC) ng inciting to sedition matapos itong magbanta na susunugin niya ang lahat ng paaralan sa bansa. Batay sa reklamong isinampa ng CIDG sa pangunguna ni NCR-CIDU chief Insp. Danilo Morzo at CIDG-PIO chief Felix Vargas, ang pagbabanta ni Pamatong ay isang uri ng panggugulo sa bansa na lumabas sa isang interview sa telebisyon. Lumilitaw din sa affidavits na direktang sinabi ni Pamatong ang kanyang planong pagsusunog kung saan isasagawa niya ito sa madaling araw upang walang masaktan para pilitin si Pangulong Arroyo na bumaba sa puwesto. Kahapon ay naghain na rin ng petition for disbarment ang Volunteers Against Crime and Corruption sa Supreme Court para hilinging tanggalin ang pangalan ni Pamatong sa Roll of Attorneys. Iginiit ng VACC na hindi nararapat na maging miyembro ng Integrated Bar of the Philippines (IBP) si Pamatong at kinokonsidera din na kahihiyan ito sa IBP dahil maituturing na hindi normal ang naging aksiyon nito. Hinikayat din ng VACC ang IBP na agad simulan ang paglilitis alinsunod sa itinatadhana ng batas upang matanggal si Pamatong sa pagiging abogado. (Ulat nina Joy Cantos/Doris Franche/Gemma Amargo/Ed Amoroso)</body>
<link>http://www.philstar.com/Article.aspx?articleId=255887&amp;publicationSubCategoryId=92</link>
</article>
<article>
<title>DPWH Usec bagsak sa lifestyle check,sibak</title>
<author>Doris Franche</author>
<date>
<month>June</month>
<day>30</day>
<year>2004</year>
</date>
<body>Sinibak sa puwesto ni Tanodbayan Simeon Marcelo ng Office of the Ombudsman si Department of Public Works and Highways (DPWH) Undersecretary Salvador Pleyto matapos itong bumagsak sa lifestyle check. Tinatanggalan din ng eligibility, hindi na makakatanggap ng retirement benefits at hindi na maaaring tanggapin sa anumang government service si Pleyto makaraang mapatunayan itong nagkasala ng grave misconduct at dishonesty sa hindi nito pagdedeklara ng kanyang tunay na yaman. Lumilitaw na idineklara lamang ni Pleyto sa kanyang Statement of Assets, Liabilities and Networth (SALN) na ang kanyang pag-aari noong taong 2001 ay umaabot sa P4,584,553,00 at P5,956,219.25. Pero nakalagay sa isinumiteng dokumento ni Pleyto at ng asawa nito na ang kanilang pinagsamang kita ay P692,780.62 para sa 2002. Sa pagsisiyasat ng Ombudsman, nakabili si Pleyto ng ilang mga ari-arian tulad ng lupa sa Sta. Maria, Bulacan na nagkakahalaga ng P16,686,643.20 taliwas sa idineklara nitong SALN para sa dalawang taon. Hindi rin maipaliwanag ni Pleyto ang ilan pang real property na nakapangalan sa kanyang tatlong anak na kinabibilangan pa ng commercial building, lupa at mga residential lots. Nabatid din sa record ng Bureau of Immigration na 17 ulit lumabas ng bansa si Pleyto, siyam dito ang hindi opisyal. Sa trip naman nito sa Kuala Lumpur at USA, kasama nito ang kanyang anak na si Salvador Juan, Jr. Maging ang kanyang asawa ay 17 beses na umalis ng bansa habang anim na ulit namang nag-abroad ang anak nitong si Russel at isa pa nitong anak. (Ulat ni Doris Franche)</body>
<link>http://www.philstar.com/Article.aspx?articleId=255892&amp;publicationSubCategoryId=92</link>
</article>
<article>
<title>'Igme' super typhoon na</title>
<author>Doris Franche</author>
<date>
<month>June</month>
<day>30</day>
<year>2004</year>
</date>
<body>Patuloy na lumalakas ang bagyong Igme at itinuturing na itong isang &amp;quot;super typhoon.&amp;quot; Sa pinakahuling ulat ng PAGASA, si Igme ay may lakas na 100 kilometro bawat oras at inaasahan na bibilis pa ito ng 120 kilometro sa hilagang kanluran ng Aparri- Cagayan ngayong umaga at 110 kilometro naman ng silangan timog-silangan ng Basco, Batanes sa Huwebes at 250 kilometro naman sa silangan hilagang-silangan ng Basco, Batanes sa Biyernes. Ang signal no. 3 ay nakataas sa Apayao, Cagayan, kabilang na ang Babuyan at Batanes Group of Islands. Signal no. 2 sa Isabela, Ifugao, Mt. Province, Kalinga, Ilocos Provinces, Abra, Benguet, La Union at Pangasinan habang signal no. 1 sa Quirino, Nueva Vizcaya, Pampanga, Cavite, Aurora, Nueva Ecija, Tarlac, Zambales, Occidental Mindoro, Bataan, Lubang Island, Calamian Group of Islands at Metro Manila. (Ulat ni Doris Franche)</body>
<link>http://www.philstar.com/Article.aspx?articleId=255898&amp;publicationSubCategoryId=92</link>
</article>
</data>