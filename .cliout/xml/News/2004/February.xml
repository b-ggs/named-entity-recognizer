<?xml version="1.0" encoding="ISO-8859-1" ?>
<data>
<article>
<title>Salpukan ng 2 bus: 11 dedo</title>
<author>Jeff Tombado,Joy Cantos at Erickson Lovino</author>
<date>
<month>February</month>
<day>01</day>
<year>2004</year>
</date>
<body>Labing-isa katao ang kumpirmadong nasawi habang 14 pa ang malubhang nasugatan matapos na aksidenteng magsalpukan ang dalawang pampasaherong bus ng Victory Liner sa highway ng Brgy. Tambo, Botolan, Zambales nitong Sabado ng madaling araw. Sa ulat na tinanggap kahapon ni Philippine National Police (PNP) Chief P/Director General Hermogenes Ebdane Jr., nabatid na karamihan sa mga biktima ay pawang dead-on-the-spot sa insidente habang ang dalawa ay binawian ng buhay habang nilalapatan ng lunas sa Ramon Magsaysay Memorial Hospital sa Zambales. Kinilala ang mga nasawi na sina Romeo Nacar; Dennis, 35 at Dina Bueno, 33 at anak nilang si Justine Bueno, 10 anyos; Jeanette Batalon, 41; Shiela del Rosario, Nomeriano Dizon, Arman Isla, konduktor ng ordinaryong bus, Raul Montes, Federico Castro at isang di pa nakilala. Kasalukuyan namang nilalapatan ng lunas sa pagamutan ang mga nasugatang sina Arman dela Isla, 28; Alfonso Velasquez; Mylene Frias; Ethel Aquino; Nathaniel Edlan Jr.; Mely dela Cruz; Mary Mercedez; Jocelyn Realino; Charmaine Mauricio; Enrico Victor; Jenny Daguyos; Teresita Calma; Elmer Bumagat at isang di pa nakilalang biktima. Batay sa imbestigasyon, dakong alas 4: 30 ng madaling araw nang magbanggaan ang airconditioned Victory Liner bus na may plakang CVP-440 na patungong Olongapo City at ang kasalubong nitong ordinary Victory Liner bus na may plakang CVU-629 na minamaneho naman ni Nomeriano Dizon at patungo naman sa Sta. Cruz, Zambales. Nabatid na tinangkang iwasan ni Manabat ang kasalubong nitong mini-farm tractor (kuliglig) na papatawid sa kahabaan ng highway ng Brgy. Tampo, Botolan pero sa kamalasan ay sa kapwa bus nito ito sumalpok. Sa lakas ng pagkakabangga ay marami sa mga pasahero ang dead-on-the-spot sa insidente habang mabilis namang isinugod sa pagamutan ang iba pang mga sugatang biktima matapos na magkayupi-yupi ang dalawang bus. Nagdagsaan naman sa lugar ang pamilya ng mga biktima upang kilalanin at hanapin ang mga nasawi at nasugatan nilang kaanak. Dinala na ang bangkay ng mga nasawi sa Bartolome Funeral Homes sa Iba, Zambales. Patuloy na isinasailalim sa masusing imbestigasyon ng mga awtoridad ang kaso. (Ulat nina Jeff Tombado,Joy Cantos at Erickson Lovino)</body>
<link>http://www.philstar.com/Article.aspx?articleId=237254&amp;publicationSubCategoryId=92</link>
</article>
<article>
<title>Citizenship ni FPJ pinitisyon uli sa SC</title>
<author>Grace dela Cruz</author>
<date>
<month>February</month>
<day>01</day>
<year>2004</year>
</date>
<body>Nadadagdagan ang mga kumukuwestiyon sa Korte Suprema kaugnay sa tunay na pagkamamamayan ni Fernando Poe Jr. makaraang isang opisyal ng Integrated Bar of the Philippines (IBP) ang umakyat na rin sa Supreme Court para kuwestiyunin ang citizenship ni Da King. Naghain ng 10-pahinang petisyon si Atty. Zoilo Antonio Velez, president ng IBP Misamis Oriental-Cagayan chapter para hilingin sa Mataas na Hukuman na hawakan na nito ng tuluyan ang kaso patungkol sa pagkamamamayan ni FPJ. Nilinaw nito na si FPJ ay hindi isang lehitimong anak kaya ang citizenship nito ay susunod sa kanyang ina. Ang ina ni FPJ na si Bessie Kelley ay isang Amerikano kaya susundin nito ang citizenhip ng ina alinsunod sa itinatadhana ng batas. Ipinanganak si FPJ noong Agosto 20, 1939 kung saan ay hindi pa kasal sina Allan Fernando at Kelley kaya malinaw anya na illegitimate child si FPJ at nangangahulugan lamang na hindi siya natural-born Filipino. Iginiit pa nito na hindi rin umano sinunod ang mga prosesong legal para ituring na isang natural-born Filipino si FPJ dahil nakasaad sa Article 131, 135 at 136 na kailangang kilalanin si FPJ ng kanyang magulang bilang isang natural child. Wala umanong patunay na dumaan si FPJ sa ganitong proseso. Una nang naghain ng petisyon sa SC sina Attorneys Maria Jeanette Tecson at Felix Desiderio Jr. na humihiling na baligtarin na ang resolusyon ng Comelec na ipinalabas noong Enero 17, 2004 na nagbibigay daan para payagang kumandidato si FPJ sa pagka-pangulo. (Ulat ni Grace dela Cruz)</body>
<link>http://www.philstar.com/Article.aspx?articleId=237263&amp;publicationSubCategoryId=92</link>
</article>
<article>
<title>'Human to human' na pagkahawa ng bird flu pinag-aaralan na ng WHO</title>
<author>Danilo Garcia</author>
<date>
<month>February</month>
<day>01</day>
<year>2004</year>
</date>
<body>Nagsasagawa na ng ekstensibong pag-aaral ang mga siyentista ng World Health Organization (WHO) sa posibilidad na &amp;quot;human to human&amp;quot; na pagkahawa ng sakit na dulot ng bird flu. Sa isang pulong-balitaan, sinabi ng mga opisyal ng WHO na inilunsad ang pag-aaral matapos na tamaan ng epidemya ng bird flu at naging malaki ang epekto sa industriya ng bansang Canada at mga bansa sa Asya. Sa kasalukuyan, pinaniniwalaan na nakukuha ang naturang sakit sa pagkain ng manok at ibon na apektado ng naturang bird flu habang may paniwala rin na dala ng mga ligaw na ibon ang naturang sakit. Nagkakahawahan naman ang mga manok sa pamamagitan ng kanilang mga dumi. Upang ipakita naman na ligtas pa rin ang mga manok dito sa Pilipinas, nagpiyesta kamakalawa ang mga opisyal ng DOH sa pangunguna ni Sec. Manuel Dayrit at WHO sa pagkain ng mga piniritong manok na binili sa mga fastfood sa Metro Manila. Pinaalalahanan lamang ni Dayrit ang publiko na lutuing mabuti ang mga ulam nilang manok para makatiyak na mapapatay ang mikrobyong dala nito at maging ligtas sa kinatatakutang bird flu. (Ulat ni Danilo Garcia)</body>
<link>http://www.philstar.com/Article.aspx?articleId=237271&amp;publicationSubCategoryId=92</link>
</article>
<article>
<title>Umatras o hindi si Roco, GMA mananalo-solons</title>
<author>Malou Rongalerios</author>
<date>
<month>February</month>
<day>01</day>
<year>2004</year>
</date>
<body>Naniniwala ang mga kongresista na si Pangulong Arroyo ang siyang magwawagi sa darating na halalan sa Mayo, umatras man o hindi si dating Education secretary Raul Roco. Ayon kina Surigao Rep. Prospero Pichay at Davao City Rep. Prospero Nograles, ang magandang record ni Pangulong Arroyo sa larangan ng pamamahala at ang ginawang pagkamulat ng taumbayan sa kawalan ng kuwalipikasyon ng kandidato ng oposisyon na mamuno sa bayan ang mga dahilan kung bakit ang Pangulo ang tatanghaling kampeon sa 2004 presidential election. Ang pahayag nina Reps. Pichay at Nograles ay matapos sabihin ng mga nag-aaral ng pulitika sa bansa na si Roco ang susi sa panalo ni Ginang Arroyo sa darating na halalan. Ibinase ito sa pinakahuling survey ng SWS na bagaman nangunguna pa rin si Fernando Poe Jr. sa poll survey nalamangan na ni Presidente Arroyo si Roco sa pangalawang puwesto at siyam na puntos na lang ang lamang sa kanya ni FPJ para makuha ang pangunguna sa survey. Ipinakita ng huling survey ng SWS na bagamat si Pangulong Arroyo ang sinisisi sa mga ilang kaganapan sa bansa, patuloy naman ang pag-usad nito sa survey kung saan ikalawa na ito kay FPJ. Sa halip, hinikayat ni Rep. Nograles si Roco na ipakita ang pagiging matalino nito sa pamamagitan ng pag-urong sa halalan at tulungan na lamang si Pangulong Arroyo sa kampanya nito ng mabawasan ang mga alinlangan sa pulitika upang mahikayat ang mga negosyante na maglagak ng puhunan sa bansa at maisagawa ang isang malinis at mapayapang halalan. (Ulat ni Malou Rongalerios)</body>
<link>http://www.philstar.com/Article.aspx?articleId=237276&amp;publicationSubCategoryId=92</link>
</article>
<article>
<title>Alyansa kay Roco okey kay Ate Glo</title>
<author>Lilia Tolentino</author>
<date>
<month>February</month>
<day>01</day>
<year>2004</year>
</date>
<body>Bukas si Pangulong Arroyo sa opsiyon na makialyansa sa kanya si dating Education secretary Raul Roco at suportahan ang kanyang kandidatura sa panguluhan sa Mayo 10. Ayon kay Presidential Spokesman Ignacio Bunye, sa pulitika ay walang imposible kung ang isasaalang-alang ay ang kapakanan ng bayan at sambayanan. Ayon kay Bunye, kung titingnan ang SWS survey, masyadong dikit ang puntos ng Pangulo kay Roco at hindi naman masyadong malayo ang agwat. &amp;quot;At the same time kung titingnan mo iyong Makati Business Club, pangitang-pangita ang talagang preference ng business group para sa ating pangulo. At itong business group na ito ay very influential. They can reallly influence people under them,&amp;quot; sabi ni Bunye. Gayunman, sinabi ni Bunye na ang pagtakbo at pananaw ng Pangulo na siya ay mananalo sa halalan ay hindi ibinabase sa posibleng alyansa niya kay Roco o sa alinmang grupong pulitikal. (Ulat ni Lilia Tolentino)</body>
<link>http://www.philstar.com/Article.aspx?articleId=237281&amp;publicationSubCategoryId=92</link>
</article>
<article>
<title>Estudyante patutulungin sa eleksiyon</title>
<author>Ellen Fernando</author>
<date>
<month>February</month>
<day>01</day>
<year>2004</year>
</date>
<body>Ipinanukala ng ilang mga guro na gawing boluntaryo ang kanilang pagiging miyembro ng Board of Election Inspectors at isama na lang mga estudyante sa kolehiyo na tutulong sa kanila upang maibsan ang kakulangan ng mga magtatrabaho sa araw ng halalan. Ito ay matapos na umangal at madismaya ang mga guro nang P100 lamang ang maidagdag sa kanilang kahilingang gawing P2,000 ang kanilang bayad kada araw sa pagseserbisyo sa eleksiyon. Anila, mas maigi na boluntaryo na lamang ang gawin ng Comelec sa bawat guro na nais magtrabaho sa election at siyang tatanggap ng P900 kada araw. Dati ay P800 lamang ang bayad sa mga guro na election inspectors sa mga nagdaang eleksiyon kaya hiniling nila na taasan ito sa P2,000 subalit P900 lamang daw ang kayang ibigay ng Department of Budget and Management. Samantala, hanggang Marso 25 na lamang ang itinakda ng Comelec sa mga national at local candidates na magsumite ng kani-kailang drug test results. Ayon kay Comelec director Ferdinand Rafanan, hanggang sa kasalukuyan ay wala pa ni isang kandidato sa national ang nagsumite ng kanilang drug test results. Sinabi ni Rafanan na iaanunsiyo sa mga pahayagan ang resulta ng drug test sa mga kandidato at idi-disqualify ang sinumang positibo sa ipinagbabawal na gamot. (Ulat ni Ellen Fernando)</body>
<link>http://www.philstar.com/Article.aspx?articleId=237285&amp;publicationSubCategoryId=92</link>
</article>
<article>
<title>PGMA payag magpa-drug test</title>
<author>Ely Saludar at Ellen Fernando</author>
<date>
<month>February</month>
<day>02</day>
<year>2004</year>
</date>
<body>Tiniyak ng Malaca&amp;ntilde;ang na handa ang Pangulong Arroyo na pangunahan ang pagsasailalim sa drug test sa lahat ng mga kandidato ngayong eleksyon. Sinabi ni Presidential spokesman Ignacio Bunye na kung ang drug test ang siyang kailangan ay hindi tutol dito ang Pangulo. Ito ay kaugnay ng pagpapatupad ng mandatory drug testing sa lahat ng mga kandidato na ipatutupad ng pamahalaan bagamat tinututulan ng ilang pulitiko dahil sa sinasabing paglabag ito sa kaparatang pantao at nakatakdang kuwestiyonin sa Korte Suprema. Sa panig ng Malaca&amp;ntilde;ang, nilinaw ni Bunye na kung ito ay ayon sa batas ay agad na susunod ang Pangulo. Ayon sa Commission on Elections (Comelec) hanggang sa kasalukuyan ay wala pang nagsusumiteng kandidato sa pang-nasyunal ng kanilang drug test results. Nagbigay ng taning ang Comelec ng hanggang Marso 25 upang magsumite ang lahat ng mga kandidato sa pangnasyunal at lokal na isumete ang kanilang drug test results. Ibinase ng Comelec ang kautusan sa isinasaad ng probisyon ng Republic Act 9165 o Comprehensive Dangerous Drugs Act of 2002 na mandatory drug test sa mga kandidato at kailangang i-publish ang pangalan ng kandidato na nabigong sumunod. Sinabi ni Comelec Director Ferdinand Rafanan na iaanunsyo sa mga pahayagan ang resulta ng drug test sa mga kandidatong tumatakbo sa pagka-presidente, bise presidente, senador at kongresista. Ang sinumang positibo sa ipinagbabawal na gamot ay madi-disqualify sa kandidatura. Kinontra naman ni Atty. Romulo Makalintal, election lawyer ang kautusan ng Comelec na mandatory drug testing sa lahat ng kandidato. Iginiit ni Makalintal na labag ito sa Konstitusyon at ang dapat lamang na sumailalim sa drug test ay ang mga magwawagi sa halalan sa Mayo 10. &amp;quot;While Section 36 (G) of RA 9165 provides for a mandatory drug test for &amp;quot;all candidates for public office whether appointed or elected&amp;quot;, it should be noted that word &amp;quot;candidates&amp;quot; was used in its generic sense and does not specifically refer to those running for an elective office,&amp;quot; paliwanag ni Makalintal. (Ulat nina Ely Saludar at Ellen Fernando)</body>
<link>http://www.philstar.com/Article.aspx?articleId=237376&amp;publicationSubCategoryId=92</link>
</article>
<article>
<title>PGMA 'most experienced' sa SWS survey</title>
<author>Lilia Tolentino</author>
<date>
<month>February</month>
<day>02</day>
<year>2004</year>
</date>
<body>Kung pagbabatayan ang karanasan upang maiangat ang ekonomiya ng bansa, walang ibang kandidato sa pagka-pangulo sa halalan sa Mayo ang karapat-dapat maliban kay Pangulong Gloria Macapagal-Arroyo. Sa isinagawang survey ng Social Weather Station o SWS na kinomisyon ng AMA Group of Companies, 30% ng mga botanteng Pilipino ang nagsabing may higit na karanasan ang Pangulong Arroyo na iangat ang ekonomiya ng bansa kumpara sa ibang mga kandidato sa halalan sa Mayo 10. Base sa SWS results na isinagawa noong Enero 16-22, napakalayo ng naging agwat ng Pangulo sa ibang presidentiables. Umaabot sa 23% lamang ang nakuha ni Education Secretary Raul Roco, 22% si action king Fernando Poe Jr., 15% naman si Sen. Panfilo Lacson, 1.1 % si Bro. Eddie Villanueva, 1 % si Eddie Gil habang 5.5% ng mga respondents ang undecided. Sinagot ng may 1,200 na mga respondents ang katanungan kung sino sa mga kandidato sa pagka-pangulo ang may higit na karanasan upang iangat ang ekonomiya ng bansa. Matatandaan na kamakailan lamang ay nanguna rin ang Pangulo sa isinagawang survey ng mga miyembro ng Makati Business Club (MBC). Sa naturang survey ng MBC, halos kalahati ng kanilang miyembro (47.6%) ang nagsabi na ang Pangulo ang &amp;quot;best fit and most capable&amp;quot; sa lahat ng presidential candidates. Napakalayo ng naging agwat ng Pangulo na nakakuha ng 33%, pangalawa si Roco (29.3%); pangatlo si Lacson(4.9 %) habang si FPJ ay walang nakuhang boto mula sa mga negosyante. (Ulat ni Lilia Tolentino)</body>
<link>http://www.philstar.com/Article.aspx?articleId=237387&amp;publicationSubCategoryId=92</link>
</article>
<article>
<title>Bagong ebidensya vs Manapat, ihaharap sa Senado</title>
<author>Rudy Andal</author>
<date>
<month>February</month>
<day>02</day>
<year>2004</year>
</date>
<body>Siniguro kahapon ni Senate Minority leader Vicente Sotto III na mayroong ihaharap ngayong bagong ebidensya sa pagpapatuloy ng senate inquiry upang tukuyin kung sinu-sino ang nasa likod ni National Archives director Ricardo Manapat sa pamemeke umano ng dokumento ng magulang ni Koalisyon ng Nagkakaisang Pilipino standard bearer Fernando Poe Jr. Ayon kay Sotto, ikagugulat ng kampo ni Manapat ang ihaharap na mga bagong ebidensya sa senate on electoral reforms na pinamumunuan ni Sen. Edgardo Engara at blue ribbon committe ni Sen. Joker Arroyo. Kabilang aniya sa dadalo sa pagpapatuloy ng imbestigasyon ng senado ay sina Manapat, ang tatlong naunang witness na sina Vecelyn Tarin, Rommel Talabis at Emman Llanera. Ipinatawag din ng Senado sina Atty. Victorino Fornier, kapatid na si Andresito at researcher na si Liezel Punongbayan na hindi dumalo sa naunang pagdinig. Sinabi ni Sotto na matibay ang mga ihaharap na ebidensya upang idiin si Manapat at tukuyin ang mga personalidad na nasa likod ng ginawang pamemeke sa dokumento ng magulang ni FPJ. Samantala, hinikayat ni Sotto ang Comelec na ilabas na nito ang sinasabing desisyon ng en banc kaugnay sa isinampang motion for reconsideration ni Fornier kaugnay sa pagkuwestiyon sa citizenship ni FPJ. Aniya, mayroon silang natanggap na report na tapos na ang desisyon ng Comelec en banc kung saan ay mayroong botong 5-2 na nagbabasura sa mosyon ni Fornier laban sa Da King. (Ulat ni Rudy Andal)</body>
<link>http://www.philstar.com/Article.aspx?articleId=237393&amp;publicationSubCategoryId=92</link>
</article>
<article>
<title>9 bibitayin sa Pebrero</title>
<author>Ludy Bermudo</author>
<date>
<month>February</month>
<day>02</day>
<year>2004</year>
</date>
<body>Matapos na pigilin ng Supreme Court ang takdang pagbitay sa dalawang convicted kidnappers na sina Roberto Lara at Roderick Licayan, siyam namang nasa death row ang magkakasunod na isasalang sa lethal injection chamber na sisimulan sa Pebrero 10. Base sa talaan ng Department of Justice, unang isasalang sa bitayan sa New Bilibid Prisons ang death convict na si Jeffrey Garcia na may kasong forcible abduction at tatlong kasong rape sa Pebrero 10. Si Garcia ay minsan nang nabigyan ng Pangulong Arroyo ng reprieve mula sa orihinal na petsa ng bitay noong Nobyembre 12, 2003. Itinakda ng Batangas court ang pagbitay kay Juan Manalo, na may kasong rape sa Pebrero 12. Unang itinakda ng korte ang pagbitay kay Manalo noong Nob. 14, 2003 subalit naipagpaliban ito dahil na rin sa kautusan ng Pangulo. Sa darating na Pebrero 15 ang itinakdang pagbitay naman sa convicted rapist na si Alejo Miasco habang ang pang-apat na nasa death row na si Camilo Soriano na may kaso ring rape ay bibitayin sa Peb. 19. Panglima na nakapila sa death chamber sa Peb. 21 si Rolando Pagdayawon na hinatulan ng Baguio RTC ng kamatayan matapos na mapatunayang guilty sa kasong panggagahasa. Samantala, ang magkakamag-anak na convicted murderers na sina Oscar Ibao, Warlito Ibao at Roche Ibao ay iniutos ng Tayug, Pangasinan RTC na magkakasabay na bitayin sa Pebero 22. Panghuli sa listahan ay si Eddie Semedilla na may kasong rape na itinakda ng korte ng San Carlos City, Pangasinan na bitayin sa Peb. 25. (Ulat ni Ludy Bermudo)</body>
<link>http://www.philstar.com/Article.aspx?articleId=237399&amp;publicationSubCategoryId=92</link>
</article>
<article>
<title>Smuggling ng droga titindi - Sen. Barbers</title>
<author>Rudy Andal</author>
<date>
<month>February</month>
<day>02</day>
<year>2004</year>
</date>
<body>Nanawagan kahapon si re-electionist Sen. Robert Bobby&amp;quot; Barbers sa mga awtoridad na pag-ibayuhin ang pagbabantay sa mga pantalan sa bansa para mahadlangan ang pagpasok ng mga illegal na kontrabando katulad ng illegal drugs. Hiniling ni Barbers kay Customs Commissioner Antonio Bernardo na magsagawa ng mahigpit na seguridad, maging sa mga lalawigan na umanoy target ng mga sindikato na siyang gawing palusutan ng ilegal na droga. Lubhang naalarma ang tagapangulo ng senate committee on public order and illegal drugs sa kontrobersyal na pagpapalabas ng 19 na container vans ng poultry products ng mga customs officials sa Port of Batangas na may halagang P5 milyon na senyales ng malawakang smuggling sa bansa. Sinabi ni Barbers na lubhang malaking halaga ng salapi ang isinusuhol ng sindikato ng ilegal na droga na umanoy malaki ang posibilidad na makalusot sa mga pantalan kung mabubulag ang mga customs officials. Naniniwala ang mambabatas na posibleng gamitin ng mga sindikato bilang port of entry ang mga lalawigan dahil sa layo sa mga kalunsuran at paniniwalang di gaanong bibigyan ng atensyon ng mga awtoridad. Pinasisiyasat na rin ni Barbers ang ibat ibang smuggling activities sa mga pantalan sa buong kapuluan na umanoy isang dagok sa ekonomiya ng bansa kung hindi ito mahahadlangan. (Ulat ni Rudy Andal)</body>
<link>http://www.philstar.com/Article.aspx?articleId=237404&amp;publicationSubCategoryId=92</link>
</article>
<article>
<title>Maniobra ni Angara: Microfilms inilabas, archives staff kasabwat</title>
<author>Malou Rongalerios</author>
<date>
<month>February</month>
<day>03</day>
<year>2004</year>
</date>
<body>Minaniobra umano ni Senator Edgardo Angara ang paglalabas ng microfilms na magbibigay liwanag sana sa kaso ng citizenship ni Fernando Poe Jr. Ito ang napag-alaman ng House committee on education and culture na siyang nag-iimbestiga sa iskandalo na kinasadlakan ng National Archives. Ayon sa impormasyon na nakalap ng komite, dalawang microfilms ang hiniram umano ng mga tauhan ni Sen. Angara mula sa Archives na may kinalaman kay FPJ. Dahil nga mula sa opisina ni Sen. Angara kung kaya na-accomodate ang request ng kanyang empleyado. Sa dalawang microfilm, isa lamang ang naisoli ng tao ni Angara, pahayag ni Rep. Benasing Macarambon. Hiniram ang mga nasabing microfilm bago pa man pumutok ang isyu sa citizenship ni FPJ. &amp;quot;Maliwanag na minaniobra ni Angara ang National Archives at pilit ngayong itinatago ang katotohanan,&amp;quot; wika naman ng isang kongresista na miyembro ng komite na humihiling ng anonymity. Si Angara ang sponsor ni FPJ sa LDP. Nag-iimbestiga din ang Senado ukol sa nasabing isyu at pinangungunahan ito ni Angara. Sabi ng solon na sanay isauli na ang hiniram na microfilm para magbigay pa ng ibayong linaw sa kaso ni FPJ. Sa mga dokumentong isinumite ng mga abugado ni Da King sa Comelec, sinasabi na si FPJ ay ipinanganak noong Agosto 20, 1939 at ang kanyang mga magulang naman ay ikinasal noong Setyembre 16, 1940 mahigit isang taon matapos siyang ipanganak. Batay sa mga dokumento ng mga abugado ni FPJ, isinilang na illegitimate ang aktor at ayon sa batas ay susunod ang nationality niya sa kanyang ina na isang Amerikana na ayon na rin sa birth certificate na isinumite niya. Dahil sa hindi retroactive ang citizenship ni Da King noong ikasal ang kanyang mga magulang, si FPJ ay ipinanganak na isang Amerikano. Mahigpit na ipinagbabawal ng Saligang Batas na tumakbo bilang pangulo ang isang hindi natural born-Filipino citizen.(Ulat ni Malou Rongalerios)</body>
<link>http://www.philstar.com/Article.aspx?articleId=237496&amp;publicationSubCategoryId=92</link>
</article>
<article>
<title>Saycon, 7 pang 'Kawal' kinasuhan na</title>
<author>Grace dela Cruz</author>
<date>
<month>February</month>
<day>03</day>
<year>2004</year>
</date>
<body>Kinasuhan na sa Department of Justice (DOJ) ng kasong kriminal si Council on Philippine Affairs (COPA) secretary general Pastor &amp;quot;Boy&amp;quot; Saycon dahil sa pambabastos sa bandila ng Pilipinas at pangunguna sa tangkang destabilisasyon sa administrasyon ni Pangulong Arroyo. Batay sa complaint affidavit na isinumite ng National Bureau of Investigation (NBI) sa DOJ, idiniin nito si Saycon sa nasabing kaso dahil sa umanoy pakikipagsabwatan nito sa mga miyembro ng Kawal Pilipino. Si Saycon ang napaulat na tumulong para iharap sa media ang naturang mga sundalo na tutol sa liderato ni Defense Secretary Eduardo Ermita. Kasong paglabag sa Republic Act 8491 o paglapastangan sa Philippine Flag ang isinampa laban kay Saycon. Kasama ding kinasuhan ng NBI sina ret. Police Gen. Pedro Navarro at Atty. Pedro Baltazar at ang limang umanoy miyembro ng Kawal na sina Army Capts. Mohammad Yusop Hasan, Marcos Serapica, Philip Esmeralda, Rembert Baylosis at Edwin Navarro. Samantala si Atty. Baltazar ay kakasuhan din ng disbarment at paglabag sa Article 179 ng Revised Penal Code o illegal use of uniform dahil sa pagpapanggap nito na siya si Capt. Gabay habang binabasa ang kanilang manipesto. (Ulat ni Grace dela Cruz)</body>
<link>http://www.philstar.com/Article.aspx?articleId=237507&amp;publicationSubCategoryId=92</link>
</article>
<article>
<title>Atake ni Corpus kay Loren binira ng Senado</title>
<author>Rudy Andal</author>
<date>
<month>February</month>
<day>03</day>
<year>2004</year>
</date>
<body>Binatikos kahapon ng mga senador si Brig. Gen. Victor Corpuz dahil sa ginawa nitong paghamak sa pagkatao ni KNP vice presidentiable candidate Sen. Loren Legarda na tinawag ng heneral na &amp;quot;political prostitute&amp;quot; upang masiguro lamang ang panalo sa vice presidential race. Wika ni Sen. Aquilino Pimentel Jr. at Sen. Juan Flavier, dapat humingi ng public apology si Gen. Corpuz kay Legarda matapos kaladkarin nito ang pangalan ng senadora sa umanoy grupong nais patalsikin ang kasalukuyang administrasyon. Ayon kay Sen. Pimentel, dapat ay hindi ginagamit ni Corpuz ang AFP sa pamumulitika at pinayuhang magretiro na lamang ito dahil hindi naman siya nakakatulong sa imahe ng Sandatahang Lakas ng bansa. Sinabi naman ni Sen. Flavier, nagkamali siya sa pag-aakala na ang isang officer is a gentleman dahil pinatunayan ito ni Corpuz ng magbigay ng malisyosong pahayag at manghamak ng isang babae na wala naman sa kanyang trabaho bilang civil relations chief ng AFP. Sinabi ng mga senador na dapat asikasuhin ni Corpuz ang kanyang trabaho at dapat huwag na siyang makialam sa usapin ng pulitika dahil nakakaladkad niya ang imahe ng AFP. Maging ang grupong Gabriela ay nagtanggol kay Legarda sa pagsasabing ang pagbatikos sa Arroyo administration ay hindi gawa ng isang political prostitute kundi isang katapangan at pagkamulat sa katotohanan. Pinili naman ni Sen. Legarda na manahimik na lamang sa ginawang pagbatikos sa kanya ni Corpuz. (Ulat ni Rudy Andal)</body>
<link>http://www.philstar.com/Article.aspx?articleId=237513&amp;publicationSubCategoryId=92</link>
</article>
<article>
<title>Pera ni Marcos di buong makukuha ng gobyerno</title>
<author>Malou Rongalerios</author>
<date>
<month>February</month>
<day>03</day>
<year>2004</year>
</date>
<body>Aabot lamang sa $620.7 milyon mula sa kabuuang $684 milyong nakaw na yaman ng mga Marcoses na iniutos na ng korte na ilabas ng Philippine National Bank (PNB) ang mapupunta sa gobyerno dahil babawasin na dito ang pambayad sa mga abogado at ilang retainerships. Mula sa nasabing salapi, kukunin ang attorneys fee ng isang abogadong kinuha ng Presidential Commission on Good Government (PCGG) na aabot sa $6.8 milyon, isa pang abogado ang tatanggap ng $190,320 samantalang matitira sa PNB ang $30 milyon bilang retainer. Sa tatlong pahinang deed of release and quitclaim na nilagdaan ni PCGG chairperson Haydee Yorac at PNB president Lorenzo Tan, napagkasunduan ng dalawang panig na ibibigay sa PNB ang tinatayang $30 milyon bilang bahagi ng &amp;quot;contingent fund&amp;quot; para sa posibleng kasong isampa laban sa bangko. Ang $6.8 milyon o 1 percent ng $684 milyon ay ibibigay kay Swiss banking lawyer Sergio Salvioni, kung saan ang kanyang law firm ang kinuha ng PCGG sa kaso ni Marcos sa Switzerland at responsable din ito sa paglilipat ng Swiss deposits sa PNB noong 1997. Tatanggap naman ng $190,320 attorneys fee si Dutch lawyer Peter Hoeats. Siya ang abogado ng PCGG na nakabase sa Netherlands at nagrekomenda sa serbisyo ni Salvioni. Magugunitang natuklasan ang nakaw na yaman ng mga Marcos sa Switzerland noong huling bahagi ng 1980s na nagkakahalaga ng $356 milyon. Umabot ito sa $540 milyon nang ilipat sa Philippine government noong 1997 at lalong lumaki at naging $684 dahil sa interes. (Ulat ni Malou Rongalerios)</body>
<link>http://www.philstar.com/Article.aspx?articleId=237520&amp;publicationSubCategoryId=92</link>
</article>
<article>
<title>Experience di popularity - Senators</title>
<author>Rudy Andal</author>
<date>
<month>February</month>
<day>03</day>
<year>2004</year>
</date>
<body>&amp;quot;Karanasan at hindi kasikatan ang mahalagang katangian ng isang pangulo ng bansa.&amp;quot; Ito ang nagkakaisang pahayag ng mga miyembro ng Senado hinggil sa pangunguna ni Pangulong Arroyo sa pinakahuling SWS survey. Ayon kay Senate Majority Leader Francis Pangilinan at Sen. Robert Barbers, unti-unti ng natatauhan ang sambayanan kung sino talaga ang nararapat na maging isang lider ng bansa. Iginiit ni Barbers, maliwanag na sa isip ng mga botante na ang kailangan ng bansa ay isang lider na katulad ng Pangulo na may angking kakayahan, karanasan at kaalaman na mai-angat ang ating ekonomiya at kabuhayan. Wika naman ni Pangilinan, mahalaga ang resulta ng isinagawang SWS survey partikular na sa usapin ng ekonomiya. Ito aniya ay nagpapatunay lamang na buo ang tiwala ng taumbayan sa kakayahan ng Pangulo. Sa SWS survey na ginawa mula Enero 16-22, pinakain ng alikabok ni Arroyo sa naturang survey ang kanyang mga kalaban. Pumangalawa lamang si Raul Roco, pangatlo si Fernando Poe Jr., sumunod si Sen. Panfilo Lacson, samantala tig-isang porsiyento sina Eddie Villanueva at Eddie Gil. Ani Barbers at Pangilinan, pinagtibay mismo ng taumbayan sa naturang survey ang paniwala ng mga negosyante na si Pangulong Arroyo lamang ang may kakayanang magpatakbo sa ating bansa. (Ulat ni Rudy Andal)</body>
<link>http://www.philstar.com/Article.aspx?articleId=237526&amp;publicationSubCategoryId=92</link>
</article>
<article>
<title>FG Arroyo dinawit sa Archives scandal</title>
<author>Rudy Andal</author>
<date>
<month>February</month>
<day>03</day>
<year>2004</year>
</date>
<body>Dalawa pang testigo ang lumutang sa Senado at dinawit pati si First Gentleman Mike Arroyo sa kontrobersiya ng pamemeke ng dokumento ni National Archives director Ricardo Manapat sa magulang ni Fernando Poe Jr. para palabasin na hindi ito Filipino. Ito ang lumutang sa isinagawang imbestigasyon ng Senate committee on electoral reforms na pinamumunuan ni Sen. Edgardo Angara matapos ibunyag ng driver ni Manapat na si Felix Loqueng na hinatid niya ang director sa opisina ni FG Arroyo sa LTA building sa Makati City. Ayon kay Loqueng, noong Disyembre habang nasa kainitan ng usapin sa citizenship ni FPJ sa Comelec ay nagpahatid sa kanya si Manapat sa tanggapan ni FG Arroyo ng dalawang beses para umano kausapin ang kanyang mga abugado. Wika ni Loqueng, hindi niya alam kung sino ang kinausap ni Manapat sa nasabing gusali. Ayon pa kay Loqueng, Enero 12 ng ihatid naman niya si Manapat sa Florofoto shop sa Quiapo kung saan ay may dala-dala itong envelop. Umamin naman ang technician ng Florofoto na sa kanila nagpagawa ng pekeng microfilm si Manapat. Ayon kay Willie Duff, technician ng Florofoto sa Quiapo, nagtungo sa kanilang shop si Manapat noong Enero 10 upang magpagawa ng microfilm para sa may 50 dokumento. Ibinilin umano ni Manapat kay Duff na highly confidential ang nilalaman ng mga dokumento kaya hindi nila ito puwedeng basahin hanggang sa magawa niya ito at tinawagan si Manapat upang kunin na ang microfilm. Subalit naging malabo ang kinalabasan nito kaya muling nagdala ng mga dokumento si Manapat noong Enero 12. Sinabi ni Duff sa Senate inquiry, nais umano ni Manapat na magkaroon ng isang kopya ng microfilm para sa bundle ng birth certificate at 2 kopya naman ng microfilm para sa bundle ng deed of sales. Enero 17 ng magbalik si Manapat sa Florofoto shop para kunin ang microfilm na ipinagawa nito hanggang sa basahin nila ang resulta sa kanilang microfilm reader at doon niya natuklasan na ang nilalaman pala ng ipinagawa ni Manapat ay birth certificate ng ama ni FPJ at ang mariage contract ni Allan Fernando Poe kay Paulita Gomez. Mariin namang itinanggi ni FG Arroyo sa pamamagitan ng kanyang abugadong si Atty. Jesus Santos na nakausap ng Unang Ginoo si Manapat. Hinamon ni Mr. Arroyo ang witness nina Senators Vicente Sotto at Angara na maglabas ng ebidensiya na nakipag-usap siya kay Manapat. (Ulat ni Rudy Andal)</body>
<link>http://www.philstar.com/Article.aspx?articleId=237533&amp;publicationSubCategoryId=92</link>
</article>
<article>
<title>FPJ umaming may anak sa labas!</title>
<author>Malou Rongalerios</author>
<date>
<month>February</month>
<day>04</day>
<year>2004</year>
</date>
<body>Ilang linggo bago sumapit ang opisyal na campaign period ay umamin si presidential front-runner Fernando Poe Jr. na siya ay may anak sa labas. Sa interview ni GMA-7 reporter Jessica Soho sa programang &amp;quot;Bio-data&amp;quot;, tinanong siya kung mayroon siyang anak sa dating starlet na si Ana Marin at sumagot si FPJ ng: &amp;quot;I have. That is true.&amp;quot; Pero iginiit ni FPJ na bahagi na lamang ng kanyang nakaraan ang naging relasyon niya kay Ana Marin. Bagaman at matagal nang natsi-tsismis ang pagkakaroon ng anak sa labas ni FPJ, una niya itong inamin kagabi sa panayam ng &amp;quot;Bio-data.&amp;quot; Sa kabila na tanggap na ng lipunan ang pagkakaroon ng anak sa labas, maituturing pa ring isang dagok sa kandidatura ni FPJ ang ginawa niyang pag-amin dahil 80 porsiyento ng mga Filipino ay mga Katoliko. Nagbigay batik din ito sa ipinapakita niyang malinis na imahe sa publiko kung saan kinikilala siya ng kanyang mga supporters bilang &amp;quot;man of unimpeachable integrity&amp;quot; na may clean-living image. Hindi naman mahagilap si FPJ upang ibigay ang kanyang panig, bagaman at inamin ng spokesman nitong si Rod Reyes na walang anak ang aktor sa kanyang asawang si actress Susan Roces. Sinabi ni Reyes na maituturing na isang revelation ang pag-amin ni FPJ at naniniwala ito na mas makakabuti sa aktor ang kanyang pag-amin na mayroon siyang anak sa labas. Isa sa mga ibinabatong isyu kay FPJ, na isang high school drop-out, ay ang kawalan nito ng karanasan sa pulitika. Ang kanyang matalik na kaibigan na si dating Pangulong Joseph Estrada ang nagtulak kay FPJ para tumakbo ngayong May 2004 elections. Si Estrada ay una nang umaming maraming anak sa labas. (Ulat ni Malou Rongalerios)</body>
<link>http://www.philstar.com/Article.aspx?articleId=237610&amp;publicationSubCategoryId=92</link>
</article>
<article>
<title>Microfilm war sumiklab</title>
<author>Malou Rongalerios</author>
<date>
<month>February</month>
<day>04</day>
<year>2004</year>
</date>
<body>Tumangging isuko ng komite ni Sen. Edgardo Angara ang kontrobersiyal na microfilm matapos hindi pagbigyan ang request ng Kamara na maeksamin ang naturang dokumento sa isinagawang pagdinig kahapon ng House committee on education and culture ukol sa bintang ng pamemeke ng mga dokumento na may kinalaman sa citizenship ni Fernando Poe Jr. Sa isinagawang imbestigasyon ng komite, nagmatigas ang grupo ni Sen. Angara na isoli ang microfilm na hiniram ng empleyado nito sa National Archives. Nauna nang napaulat na isang empleyado ni Angara ang humiram ng dalawang microfilm sa Archives na may kinalaman kay Da King bago pa man sumambulat ang iskandalo ukol sa citizenship ng nasabing aktor. Sa dalawang microfilm na hiniram ay isa lamang ang isinoli ng bata ni Angara. Sa pahayag ng komite, kung wala anyang itinatago ang grupo ni Angara ay dapat nitong ilabas ang mga microfilm para makita kung sino ang nagsasabi ng totoo. Sa isinagawa pa ring House probe, napansin na magkaiba ang naging testimonya ng dalawang empleyado ng kompanya na nagduplicate sa mga dokumento ni FPJ sa petsa ng kanilang sworn statement. Sinabi ni Rep. Prospero Pichay na ang sworn statement ni William Duff, supervisor ng Florofoto shop sa Quiapo ay ginawa noong Enero 2, 2004 samantala nagpunta sa kanilang opisina sa Palanca st.si Manapat noong Enero 10, 2004. Lumalabas aniya na nauna pa ang pagbibigay ng sworn statement kaysa sa printing ng mga dokumento. Kabilang sa mga sinasabing pina-microfilmed ni Manapat ay ang birth certificate at marriage contract ni Allan Poe sa isang Paulita Gomez. Sa isinagawang hearing, sinabi ng microfilm experts mula sa Kodak at Microdata na mahirap at masasabing &amp;quot;extreme difficulty&amp;quot; ang baguhin ang entry sa isang microfilm. Sinabi ni Francis Yanga, country sales manager ng Kodak, hindi kayang kopyahin ng isang duplicating machine ang entries mula sa microfilm at ilipat ito sa iba. (Ulat ni Malou Rongalerios)</body>
<link>http://www.philstar.com/Article.aspx?articleId=237621&amp;publicationSubCategoryId=92</link>
</article>
<article>
<title>Desisyon sa disqualification ni FPJ binitin</title>
<author>Rudy Andal/Grace dela Cruz</author>
<date>
<month>February</month>
<day>04</day>
<year>2004</year>
</date>
<body>Ipinagpaliban ng Commission on Elections (Comelec) ang pagbibigay ng desisyon ukol sa motion for reconsideration na isinampa ni Attorney Victorino Fornier na kumukuwestiyon sa citizenship ni KNP standard bearer Fernando Poe Jr. Pirma na lang ni Chairman Benjamin Abalos ang kulang sa desisyon ng Comelec en banc na nagbabasura sa mosyon ni Atty. Fornier pero inipit ito ni Abalos sa kadahilanang nais muna nitong hintayin ang desisyon ng SC kung saan ay may naghain din ng petisyon ukol sa citizenship ng aktor. Sinabi naman ni Sen. Aquilino Pimentel na hindi tama na hintayin muna ng Comelec ang magiging desisyon ng Supreme Court dahil ang argumento ay nagsimula sa Comelec First Division kung saan ay unang ibinasura ang petisyon ni Fornier. Sa resolusyon ng SC en banc, inatasan nito si FPJ na magpaliwanag sa petisyong isinampa ng mga abogadong sina Attys. Jeanette Tecson at Felix Desiderio Jr. Bukod kay FPJ, inatasan din ng SC ang Comelec na magsumite ng komento hinggil sa citizenship ng aktor. Pag-aaralan ng Korte kung may katwiran ang petisyon nina Tecson at Desiderio kung tunay ngang ang Mataas na Hukuman lamang ang may kapangyarihan para dinggin ang naturang kaso. Binigyan ng 10 araw na taning ng SC ang kampo ni FPJ upang isumite ang kanyang komento. (Ulat nina Rudy Andal/Grace dela Cruz)</body>
<link>http://www.philstar.com/Article.aspx?articleId=237630&amp;publicationSubCategoryId=92</link>
</article>
<article>
<title>Ambisyon ni FPJ bubuwagin ng Roco supporters</title>
<author></author>
<date>
<month>February</month>
<day>04</day>
<year>2004</year>
</date>
<body>Hahadlangan ng mga tagasuporta ni presidentiable Raul Roco ang ambisyon ni action king Fernando Poe Jr. na maluklok sa Malaca&amp;ntilde;ang. Ayon kay Erie Argonza, tagapagsalita ng Kaisahan ng Mamamayan para sa Bayan o KAISAMBAYAN, isa-isang kakalas kay Roco ang kanyang tagasuporta at lilipat sa kampo ni Pangulong Arroyo dahil sa pangamba ng mga ito na malugmok sa kahirapan ang bansa kapag pinatakbo ng isang lider na walang kakayahan at karanasan sa pamumuno. Ani Argonza, isang development studies at economics professor sa UP-Manila, nais ng mga tagasuporta ni Roco na magkaroon ng pagbabago sa liderato ngunit hindi pa desperado ang mga ito na pangarapin ang pamumuno ni FPJ. &amp;quot;Hindi iboboto ng mga supporters ni Roco si FPJ. Sa ngayon, ramdam na ng mga tagasuporta ni Roco na tagilid siya sa eleksiyon kaya siguradong si Pangulong Arroyo ang kanilang susuportahan,&amp;quot; ani Argonza. Nanawagan si Argonza kay Roco na umatras na sa laban. Aniya, mas makabubuting isakripisyo na lamang ni Roco ang kanyang ambisyon para sa kapakanan ng bansa. Inaasahang ang pag-atras ni Roco sa laban ay lalong magpapalakas sa kandidatura ni Pangulong Arroyo. &amp;quot;Magiging bayani pa siya (Roco) sa mata ng taumbayan kapag kinalimutan niya ang kanyang ambisyong maging pangulo,&amp;quot; dagdag pahayag ni Argonza. Matapos ang sunud-sunod na pamamayagpag ni Roco sa mga survey, ito ay napag-iiwanan na ngayon. Sa pinakahuling SWS survey, 19 porsiyento lamang ang nakuha ni Roco kumpara sa 27% ni Arroyo at 36 % ni FPJ.</body>
<link>http://www.philstar.com/Article.aspx?articleId=237636&amp;publicationSubCategoryId=92</link>
</article>
<article>
<title>Investors lalayas dahil sa sobrang pulitika</title>
<author>Malou Rongalerios</author>
<date>
<month>February</month>
<day>04</day>
<year>2004</year>
</date>
<body>Nanawagan kahapon si Surigao del Norte Rep. Robert Ace Barbers sa mga kandidato sa pagka-presidente na tigilan na muna ang siraan at sobrang pulitika dahil malaki ang posibilidad na magsilayas ang mga investors. Ayon kay Rep. Barbers, nawawalan ng tiwala sa economic stability ng bansa ang mga mamumuhunan dahil sa sobrang pulitika. Isa aniyang malinaw na indikasyon sa kawalan ng tiwala ng mga investors ang patuloy na pagbulusok ng halaga ng piso. Hindi aniya magtitiwalang mamuhunan ang mga foreign investors sa isang bansa na hindi matatag ang ekonomiya. Isa sa sinisi ni Barbers ang pagkakaroon ng multi-party system sa bansa kaya sobrang dami ng kandidato na patuloy naman ang siraan sa isat isa. Dapat aniyang magkaroon ng malinaw na plataporma de gobyerno ang lahat ng kandidato upang makapamili ng mabuti ang mga mamamayan kung sino ang karapat-dapat iboto. (Ulat ni Malou Rongalerios)</body>
<link>http://www.philstar.com/Article.aspx?articleId=237642&amp;publicationSubCategoryId=92</link>
</article>
<article>
<title>Corpuz pinasisibak kay GMA</title>
<author>Rudy Andal/Joy Cantos</author>
<date>
<month>February</month>
<day>04</day>
<year>2004</year>
</date>
<body>Iginiit kahapon ng Koalisyon ng Nagkakaisang Pilipino (KNP) kay Pangulong Arroyo na hindi dapat simpleng sermon kundi pagsibak ang dapat maging parusa kay AFP-Civil Relations Service Chief B/Gen. Victor Corpuz dahil sa malisyosong pag-aakusa na &amp;quot;political prostitute&amp;quot; si KNP vice presidentiable bet Sen. Loren Legarda. Sinabi ni KNP media bureau chief Rod Reyes, sinira ni Corpuz ang imahe at reputasyon ni Sen. Legarda matapos nitong iugnay ang senador sa umanoy planong pagpapatalsik sa Arroyo government ng walang matibay na batayan o ebidensiya. Tumanggi namang humingi ng public apology kay Legarda si Corpuz. Sa halip, sinabi ni Corpuz na bahala na si AFP Chief Gen. Narciso Abaya kung hihingi ito ng public apology o hindi. &amp;quot;Yung public apology eh bawal sa akin, I was already given an oral and written reprimand for using foul language in public,&amp;quot; sabi ni Corpuz. Inulan ng batikos si Corpuz mula sa Senado dahil sa ginawa nitong pag-akusa kay Legarda na isang political prostitute na gagawin umano ang lahat kahit ibenta ang bansa basta makasiguro ng kanyang panalo sa halalan. Ipinahiwatig ni Corpuz na may malalim na dahilan kung bakit niya nasabi ito laban kay Legarda at kung anuman ito ay ipinaalam na niya ito kay Abaya sa paghaharap nila ng chief of staff bagay na naintindihan naman ng huli. Sinabi pa ni Corpuz na bagaman may ibig siyang isiwalat sa publiko laban kay Legarda ay hindi na niya ito magagawa pa dahil binawalan na siya ni Abaya. (Ulat nina Rudy Andal/Joy Cantos)</body>
<link>http://www.philstar.com/Article.aspx?articleId=237646&amp;publicationSubCategoryId=92</link>
</article>
<article>
<title>Pidal na naman!</title>
<author>Rudy Andal</author>
<date>
<month>February</month>
<day>05</day>
<year>2004</year>
</date>
<body>Desperado na ang oposisyon dahil sa walang makitang isyu laban kay Pangulong Arroyo kaya pilit binubuhay ang kaso ng Jose Pidal. Ito ang pahayag ni Atty. Jesus Santos matapos ilutang muli ng mga opposition senators na pinangungunahan nina Sen. Serge Osme&amp;ntilde;a at Sen. Edgardo Angara ang isyu sa Pidal. &amp;quot;Dahil tumataas ang rating sa survey ni Pangulong Arroyo binubuhay nila ang isang tapos nang isyu na dininig na at idinismis na ng Senado sa pamamagitan ng blue ribbon committee,&amp;quot; wika ni Atty. Santos. Ang nagpapatawag sa Senado kina First Gentleman Mike Arroyo at businessman Ignacio &amp;quot;Iggy&amp;quot; Arroyo ay ang committee on banks, financial institutions and currencies na ang chairman ay si Osme&amp;ntilde;a at committee on constitutional amendments na ang chair naman ay si Angara. Nauna nang tumaas ang rating ng Pangulo sa pinakahuling resulta ng SWS survey. Ang paborableng resultang ito ayon sa mga political analysts ay maaaring dulot ng matagumpay na kampanya ng pamahalaan laban sa illegal na droga, kidnapping, terorismo at malawakang health care program at economic program na ang pokus at paglikha ng maraming trabaho. Ayon kay Atty. Santos, ito ang obvious na dahilan kaya gusto ng oposisyon na malipat ang atensiyon ng taumbayan mula sa sama-samang pagsulong na pag-arangkada ng kabuhayan ay mabalik sa isang matagal nang nadesisyunan at patay na isyu. Ayon naman kay Angara, walang kulay pulitika ang pagpapatuloy ng imbestigasyon ng Senado sa Jose Pidal controversy. Gusto lang anila ay malaman ang katotohanan at kung ano ang magiging remedyo natin sa mga batas ukol sa banking system partikular sa bank secrecy law. Nagbabala naman si Osme&amp;ntilde;a na kapag hindi dumalo sa pagdinig ngayon ng Senado ang magkapatid na Arroyo ay sasampahan ang mga ito ng contempt at ipakukulong sa Mataas na Kapulungan. Ipinaliwanag ni Osme&amp;ntilde;a na sa pagkakataong ito ay hindi na puwedeng gamitin ng magkapatid na Arroyo ang kanilang mga &amp;quot;right to privacy&amp;quot; matapos magdesisyon ang mga mambabatas na dapat sagutin ng mga ito ang tanong sa kanila. &amp;quot;Isang pag-aaksaya ng panahon at pera ng taumbayan ang political maneuver na ito, gayunpaman ay handa kaming humarap sa Senado,&amp;quot; paniniyak naman ni Atty. Santos. (Ulat ni Rudy Andal)</body>
<link>http://www.philstar.com/Article.aspx?articleId=237734&amp;publicationSubCategoryId=92</link>
</article>
<article>
<title>Sen. Sotto ibinuking ni Pichay sa Archive scam</title>
<author>Malou Rongalerios</author>
<date>
<month>February</month>
<day>05</day>
<year>2004</year>
</date>
<body>Ibinuking kahapon ni Surigao del Sur Rep. Prospero Pichay ang isang testigo sa Senate hearing na iprinisinta ni Sen. Vicente Sotto upang magdiin kay National Archives on-leave director Ricardo Manapat. Sinabi ni Rep. Pichay na hindi maaaring mauna pa ang affidavit bago pa ang mga alegasyon puwera na lamang kung ito ay talagang ayon sa script ng mga opposition senators. Napag-alaman na ang affidavit ni William Bautista Duff na tumayong testigo kamakailan sa Senado ay may petsang Enero 2, 2004 samantalang ang mga pangyayaring kanyang ipinupukol kay Manapat ay nangyari umano noong Enero 10, 12 at 17. Lumalalim ang hidwaan sa pagitan ng Kamara at Senado dahil sa iskandalo sa National Archives na lalo pang pinainit nang tumanggi ang mga opposition senators na ilabas ang mga microfilm para makatulong sana sa isinasagawang imbestigasyon ng Kamara. &amp;quot;Maliwanag na stage-managed o planado iyan. Ang laki ng discrepancy ng mga dates sa affidavit ni Duff, hindi puwedeng may alegasyon na eh, hindi pa nangyayari,&amp;quot; sabi ni Pichay. Si Duff ay isang service supervisor sa Florofoto shop sa Quiapo na nagsasabing siya ang gumawa ng mga microfilm. Ngunit sa kanyang affidavit sinabi niyang nagkita sila ni Manapat noong Enero 10, 2004 na sinundan naman noong Enero 12 at 17, 2004 tungkol umano sa ipinagagawang microfilm ni Manapat. Ngunit sinumpaan ni Duff ang kanyang testimonya noon pang Enero 2, 2004 sa harap ng isang notary public, nauna ng walong araw bago pa ang kanyang mga pinaparatang na insidente. &amp;quot;Kitang-kita na planado ito, wawasakin talaga nila ang kredibilidad ng isang government institution para lamang mailusot si Fernando Poe Jr.,&amp;quot; wika naman ng isang miyembro ng House committee on education and culture na siyang nag-iimbestiga sa iskandalo sa Archives. Naging kontrobersiyal ang aktor na si FPJ matapos mapag-alaman sa mga dokumento na mismong isinumite ng kanyang mga abugado sa Comelec na hindi siya natural-born Filipino. Mahigpit na ipinagbabawal ng Saligang Batas na tumakbo ang isang hindi Pilipino noong ipinanganak. (Ulat ni Malou Rongalerios)</body>
<link>http://www.philstar.com/Article.aspx?articleId=237745&amp;publicationSubCategoryId=92</link>
</article>
<article>
<title>Mga campaign materials sa puno pinaalis</title>
<author>Doris Franche</author>
<date>
<month>February</month>
<day>05</day>
<year>2004</year>
</date>
<body>Pinatatanggal ng Department of Environment and Natural Resources (DENR) sa Comelec ang mga campaign materials na nasa mga puno dahil hindi naman ito ang dapat na paglagyan ng mga naturang posters. Ayon kay DENR Sec. Elisa Gozun. ang puno ay isa lamang sa mga lugar na ipinagbabawal ang paglalagay ng mga campaign poster. Ang ilan pa sa mga ito ay kinabibilangan ng tulay, kawad ng kuryente, post shrines at mga pangunahing kalsada. Sinabi ni Gozun na hindi dapat na sinisira ng mga kandidato ang mga puno dahil isa itong likas na yaman na dapat pahalagahan. Aniya, karamihan sa mga puno ay nasisira dulot ng mga staple wire na ginagamit ng mga kandidato sa pagdidikit ng kanilang mga campaign posters. Hinihiling din nila sa mga kandidato ang pagpapatupad ng no nails, no staple wires policy upang mapangalagaan ang mga puno. (Ulat ni Doris Franche)</body>
<link>http://www.philstar.com/Article.aspx?articleId=237751&amp;publicationSubCategoryId=92</link>
</article>
<article>
<title>Reporma sa justice system pangako ni FPJ</title>
<author>Rudy Andal</author>
<date>
<month>February</month>
<day>05</day>
<year>2004</year>
</date>
<body>Ipinangako ni presidential bet Fernando Poe Jr. sa mga abogado na magpapatupad siya ng reporma sa ating justice system kasabay ang pakikipaglaban sa corruption dito sa sandaling magwagi sa darating na May 10 elections. Ito ay matapos makipagpulong sa kanya ang may 30 abogado na pinangunahan ni retired Supreme Court Justice Hugo Gutierrez at criminal lawyer Mario Ongkiko at igiit na kailangan ang reporma sa sistema ng ating hustisya upang magamot ang umiiral na corruption dito. Ipinaliwanag ng mga abugado na dumalo sa Lawyers forum na inorganisa ni Atty. Fides Cordero-Tan kamakalawa na dahil sa pagiging mabagal ng mga korte sa pagdinig sa mga kaso ay hindi na rin nakakayanan ng mga maralitang may kaso ang pantustos sa gastusin ng proseso. (Ulat ni Rudy Andal)</body>
<link>http://www.philstar.com/Article.aspx?articleId=237758&amp;publicationSubCategoryId=92</link>
</article>
<article>
<title>DPWH employees umalma, P8-M benepisyo hiniling na ibigay na</title>
<author>Gemma Amargo</author>
<date>
<month>February</month>
<day>05</day>
<year>2004</year>
</date>
<body>Mahigit sa 100 empleyado ng Department of Public Works and Highways (DPWH) ang nagreklamo dahilan sa umanoy hindi pagbibigay sa kanila ng P8 milyong benepisyo simula pa noong nakaraang taon. Sa nakalap na dokumento at sa pahayag ng ilang mga manggagawa, umabot sa P8,673,702.12 monetization of leave credits ng mahigit sa 111 bilang ng mga manggagawa buhat sa ibat ibang posisyon ang kasalukuyan pa ring hindi naipapamahagi sa kanila. Ipinagtataka rin umano ng mga empleyado kung bakit hanggang sa kasalukuyan ay hindi pa rin ibinibigay sa kanila ang nasabing benepisyo na dapat sana ay noong Disyembre 2003 pa ito ipinamahagi sa kanila matapos itong aprubahan ng Department of Budget Management (DBM) para ilabas ang halaga ng nasabing pondo. Kinuwestiyon rin ng mga empleyado nito na kung bakit hindi ito inaaksiyunan ng mga top officials ng DPWH gaya nila Asst. Sec. Rafael Yabut, secretary for financial at DPWH Sec. Florante Soriquez. Dahil dito, nangangamba ngayon ang mga DPWH employees kung patuloy umanong iipitin ng nasabing mga top officials ang kanilang leave benefit ay posibleng tuluyan nang hindi makarating sa kanila ang mga halagang kanilang makukuha at tuluyan na itong maibulsa ng mga opisyal dito. Nilinaw pa ng mga empleyado na ayon sa Civil Service Commission ay maaaring i-convert ng mga kawani ng gobyerno ang kanilang leave credit sa cash basis. Hindi naman mahagilap ang mga opisyal ng DPWH na nabanggit upang hingian ng kanilang panig. (Ulat ni Gemma Amargo)</body>
<link>http://www.philstar.com/Article.aspx?articleId=237764&amp;publicationSubCategoryId=92</link>
</article>
<article>
<title>Capt. Gabay ng 'Kawal' sumuko</title>
<author>Danilo Garcia</author>
<date>
<month>February</month>
<day>05</day>
<year>2004</year>
</date>
<body>Matapos na madiin sa kontrobersiya, personal na sumuko kahapon sa National Bureau of Investiagtion (NBI) ang nagpanggap na Capt. Gabay ng grupong &amp;quot;Kawal Pilipino&amp;quot; kung saan idiniin nito si Pastor &amp;quot;Boy&amp;quot; Saycon na siyang utak ng naturang pagbuo ng grupo laban sa pamahalaan. Kinilala ni NBI Director Reynaldo Wycoco ang suspek na si Baltazar Asadon, 33, may mga alyas na Atty. Azoden Baltazar at Capt. Gabay. Kasama nitong nagtungo sa NBI ang kanyang abogadong si Atty. Tusitala Fajarito at bitbit rin ang bandila na ginamit nila sa ginanap na press conference kung saan binasa niya ang manipesto ng Kawal. Sa imbestigasyon ng NBI-Special Task Force (STF), sinabi ni Asadon na noong Enero 26, 2004 inimbitahan siya ni Capt. Edwin Navarro sa isang pulong sa Glorietta, Makati. Nagkita-kita rin umano sila nina Army Capts. Rembert Baylosis, Marcos Serafica, Mohammad Yusop Hassan at Philip Esmeralda sa may Shell gas station sa may kanto ng Edsa at Ayala Avenue. Nakipagkita umano ang grupo kay Saycon, sec-gen ng Council on Philippine Affairs (COPA), sa Glorietta kung saan pinulong nito ang mga militar maliban kay Asadon. Dito na sila tumuloy sa isang bahay sa may Muntinlupa City na inamin ni Saycon na kanyang safehouse. Dito umano siya inutusan ni Saycon na magsuot ng damit ng Phil. Army na ibinigay sa kanya ni Capt. Navarro. Sinabihan pa umano siya ng naturang opisyal ng, &amp;quot;Isuot mo na yan Bal, theres no turning back. This is it, you will face the media and you will read the statement.&amp;quot; Nang tumanggi siya, dito umano nagalit si Saycon at binalaan siyang huwag nang magreklamo dahil may masama umanong mangyayari sa kanya. Dito na isinagawa ang kanilang pagharap sa media habang nakatakip sa kanila ang bandila ng bansa na nakasulat ang katagang &amp;quot;Kawal&amp;quot;. Matapos niyang basahin ang manipesto, isa sa mga reporter ang nagtanong ng kanyang pangalan kung saan diniktahan umano siya ng isang sundalo na magpakilalang si Capt. Gabay. Nang matapos, basta na lamang iniwan ang naturang bandila na kanya namang inuwi at ngayoy isinuko na sa NBI. Pinag-aaralan naman ngayon kung maaaring mapabilang na state witness si Asadon laban kina Saycon at iba pang utak sa kawal. (Ulat ni Danilo Garcia)</body>
<link>http://www.philstar.com/Article.aspx?articleId=237770&amp;publicationSubCategoryId=92</link>
</article>
<article>
<title>GMA nalo sa mock elections sa Miriam College</title>
<author>Ely Saludar</author>
<date>
<month>February</month>
<day>05</day>
<year>2004</year>
</date>
<body>Nanguna si Pangulong Arroyo sa isinagawang mock elections ng high school department ng Miriam College. Noong Lunes isinagawa ang eleksiyon sa mga estudyante kung saan nakasungkit ang Pangulo ng iskor na 726. Pumangalawa lamang si Raul Roco. Bagamat hindi pa maituturing na botante ang lumahok sa mock elections ay isang magandang senyales ito para sa administrasyon. Lumilitaw na may tiwala sa Pangulo ang sektor ng kabataan tulad ng nasabing mga estudyante. (Ulat ni Ely Saludar)</body>
<link>http://www.philstar.com/Article.aspx?articleId=237772&amp;publicationSubCategoryId=92</link>
</article>
<article>
<title>SSS members ipit !</title>
<author>Rudy Andal</author>
<date>
<month>February</month>
<day>06</day>
<year>2004</year>
</date>
<body>Nagbabala ang mga malalaking negosyante at mga bangko na malaki ang magiging pagkalugi ng mga miyembro ng Social Security System o SSS kung patuloy ang gagawing panggugulo sa ahensiya. Sa ginawang pagharap ng mga bangkero at negosyante sa isinasagawang imbestigasyon sa Senado, idinepensa ng mga bangkero at negosyante ang ginawang pagbenta ng SSS ng shares nito sa Equitable-PCI Bank sa Banco de Oro. Sinabi nila na mga eksperto ang mga miyembro ng komite na siyang nag-aral at nagdesisyon sa naturang bentahan ng shares. &amp;quot;Pinag-aralan ito ng husto bago ginawan ng desisyon. Ito na ang pinakamagandang deal na makukuha ng SSS sa pagbebenta ng shares, P800 million taun-taon ang kikitain ng ahensiya dito sa loob ng 6 1/2 years,&amp;quot; pagdidiin nila. Bukod kay Corazon de la Paz, presidente ng SSS, kasama rin sa naturang komite si Sergio Ortiz Luis, dating presidente ng Philippine Chamber of Commerce and Industry (PCCI) na siya ring chairman ng Import-Export Bank; Donald Dee, presidente ng Employers Confederation of the Phils. at iba pang mga negosyante at bangkero. Tumanggap na ang naturang ahensiya ng P1 bilyong paunang bayad mula sa Banco de Oro na maaari nitong magamit kasabay ng katiyakang makakakuha ito ng kabuuang P15 bilyon investment sa loob lamang ng anim na taon. Idinagdag pa nito na ang pagbebenta ay nagbigay ng seguridad sa miyembro ng SSS sapagkat nakatiyak na ang naturang ahensiya na nabawi nito ang puhunan at maaari pang kumita matapos ang sunud-sunod na pagbagsak ng &amp;quot;trade price&amp;quot; sa nakalipas na dalawang taon. Matatandaan na bumulusok ang halaga ng share at sumemplang pa sa P16 noong 2001 matapos na bilhin ng SSS sa halagang P76 ng taong 1999 sanhi ng mga isyung pulitikal at hamon sa seguridad ng bansa. Agad namang nagpakita ng &amp;quot;investors confidence&amp;quot; ang halaga ng share at umakyat ang market value nito sa P43 matapos pumasok ang Banco de Oro sa pagbili ng shares. (Ulat ni Rudy Andal)</body>
<link>http://www.philstar.com/Article.aspx?articleId=237854&amp;publicationSubCategoryId=92</link>
</article>
<article>
<title>Manapat pinakakasuhan ng Senado</title>
<author>Rudy Andal</author>
<date>
<month>February</month>
<day>06</day>
<year>2004</year>
</date>
<body>Inirekomenda ng dalawang komite ng Senado na sampahan ng kasong kriminal at administratibo si National Archives director Ricardo Manapat dahil sa umanoy pagsusumite ng pekeng dokumento sa Comelec para sa disqualification ni Fernando Poe Jr. Sa rekomendasyon ng committee on constitutional amendments, revision of codes and laws and electoral reforms at blue ribbon committee, pinasasampahan ng kasong falsification of public documents, perjury, infidelity in custody of public documents, incriminatory machination, obstruction of justice, graft at theft si Manapat. Batay sa draft committee report na pinapaikot sa mga miyembro ng dalawang komite, dapat sampahan ng kasong kriminal at administratibo si Manapat matapos lumitaw na pineke lamang ang dokumento ng magulang ni FPJ para palitawin na hindi ito Filipino citizen. Kabilang sa mga nakalagda sa report sina Senators Serge Osme&amp;ntilde;a, Edgardo Angara, Juan Flavier, Ramon Magsaysay Jr., Loren Legarda at Aquilino Pimentel. Inirekomenda din ng komite ang disbarment ni Atty. Victorino Fornier matapos umanong makipagsabwatan ito kay Manapat ng isumite bilang ebidensiya sa petisyon nito sa Comelec ang pinekeng dokumento para ma-disqualify si FPJ. Magugunita na idiniin ng tatlong empleyado ng Archives na sina Vicelyn Tarin, Emman Llanera at Remmel Talabis si Manapat na nag-utos sa kanila para doktorin ang dokumento ng magulang ni Da King. (Ulat ni Rudy Andal)</body>
<link>http://www.philstar.com/Article.aspx?articleId=237865&amp;publicationSubCategoryId=92</link>
</article>
<article>
<title>Mag-utol na Arroyo di sumipot sa 'Pidal'</title>
<author>Rudy Andal</author>
<date>
<month>February</month>
<day>06</day>
<year>2004</year>
</date>
<body>Parehong hindi dumalo ang magkapatid na First Gentleman Mike Arroyo at Iggy Arroyo sa imbestigasyon ng Senado kahapon hinggil sa Jose Pidal controversy. Ikinatwiran ng abogado ng First Gentleman na si Atty. Jesus Santos na biglang nagka-alta presyon ang kanyang kliyente habang nagka-trangkaso naman si Iggy. Dahil dito, sinabi ni Sen. Serge Osme&amp;ntilde;a na dahil sa pag-iwas ng dalawa sa imbestigasyon ng Senado ay naghihinala lamang ang taumbayan na talagang may itinatago ang magkapatid. Sa naturang hearing ay inakusahan ni Osme&amp;ntilde;a ang PNP-Crime Laboratory ng pagtatakip kay First Gentleman Arroyo sa kontrobersiyal na Jose Pidal ng magkamaling maisumite sa Senado ang dalawang kopya ng pirma ni Jose Pidal. Wika ni Osme&amp;ntilde;a, isang pahina lamang ang pinirmahan ni Iggy sa Crime Lab at walang ikalawang pahina kaya inusisa nito kung bakit kasama sa kanilang report ang dalawang kopya ng pirma ni Pidal na magkakaiba ang limbag. Ayon sa senador, ang unang dokumento ay parang pirmado mismo ni FG Arroyo samantala ang ikalawa ay pirma ni Iggy. Sinikap naman ni Mely Sorra,chief ng questioned document division ng Crime Lab na ituwid ang kanyang pagkakamali ng ikatwiran nito sa komite na pareho ang pirma sa dalawang kopyang isinumite nila. (Ulat ni Rudy Andal)</body>
<link>http://www.philstar.com/Article.aspx?articleId=237871&amp;publicationSubCategoryId=92</link>
</article>
<article>
<title>Pidal replay binira ni Barbers</title>
<author>Rudy Andal</author>
<date>
<month>February</month>
<day>06</day>
<year>2004</year>
</date>
<body>Nagpahayag ng paniniwala si re-electionist Senator Robert Barbers na ang pagbuhay sa isyu ng Jose Pidal ay desperadong pagtatangka na hilahin pababa ang performance rating ni Pangulong Arroyo. Sinabi ni Barbers, nangungunang kandidato ng Lakas-CMD senatorial slate na ang pagbuhay sa isang isyung patay na ay naglalayong ilagay sa kaisipan ng publiko ang di mapatunayang alegasyon na si Jose Pidal ay si First Gentleman Mike Arroyo. Ayon kay Barbers, ang mga nasa likod ng desperadong pagtatangka ay isang hakbang laban sa Pangulo na siraan ang integridad ng kanyang asawa. Wala na umanong lohika at batayan ang muling pagbubukas ng isyu dahil matatapos na ang 12th Congress at magsisimula na rin ang campaign period. Idinagdag pa niya na mismong si Sen. Joker Aroyo, tagapangulo ng blue ribbon committee, ay tumangging ipagpatuloy ang pagsisiyasat dahil bigo si Sen. Panfilo Lacson na maglahad ng konkretong ebidensiya para suportahan ang kanyang alegasyon. Inamin na rin umano ni Ignacio &amp;quot;Iggy&amp;quot; Arroyo, kapatid ng First Gentleman, sa Senate panel na siya ang Jose Pidal at iginiit niya ang &amp;quot;right to privacy&amp;quot; sa ginawang sunud-sunod na hearing ng komite. &amp;quot;Clearly, what some of the opposition senators want is to conduct and hammer down an issue primarily for grandstanding stunt before the media in an effort to have their names published in the newspapers and their faces seen on TV,&amp;quot; dagdag pa ng senador. (Ulat ni Rudy Andal)</body>
<link>http://www.philstar.com/Article.aspx?articleId=237877&amp;publicationSubCategoryId=92</link>
</article>
<article>
<title>Sotto napikon sa banat,tabloids tinawag na pang- 'porno' lang</title>
<author>Rudy Andal</author>
<date>
<month>February</month>
<day>06</day>
<year>2004</year>
</date>
<body>Kung nanigaw ng mga reporter ang standard bearer ng KNP na si Fernando Poe Jr., ang tagapagsalita naman nitong si Senate Minority Leader Vicente Sotto III ang nagpakita ng &amp;quot;kagaspangan&amp;quot; ng ugali matapos umano nitong laitin ang mga tabloid reporters na gustong interbyuhin siya. Hindi akalain ng mga tabloid reporter na maliit pala ang tingin ni Sen. Sotto sa mga taga-tabloid at ang gusto lamang nitong makausap ay ang mga taga-broadsheet at TV reporters. Ito ay matapos bansagan ni Sotto ang mga tabloid bilang pang-pornong pahayagan. Hihingan sana ng reaksiyon ng mga Senate reporters ang panig si Sotto bilang spokesman ng KNP hinggil sa naglabasang negatibong balita tungkol kay FPJ, partikular ang pag-amin ni Da King na may anak ito sa labas kay Ana Marin. Subalit sa halip na sagutin ang isyu ay nilait nito ang mga maliliit na diyaryo at ginamitan ng terminong &amp;quot;utak tabloid&amp;quot; daw ang mga gumawa ng paninira kay FPJ. Nang malaman naman ni Sotto ang batikos sa kanya ng mga tabloid reporters ng ibalita ito sa RMN radio ay biglang tumawag ang senador at itinangging nilait niya ang mga tabloid reporters. Ikinatwiran ng mambabatas na inaangat pa umano nito ang mga tabloid at dapat daw gayahin ang mga ginawang pagsasaliksik sa pagbabalita. Pero nanindigan ang mga reporter na nakatikim ng panlalait na talagang inalipusta ni Sotto ang tabloid. Magugunita na kamakailan ay sinigawan naman ni FPJ ang mga nag-iinterview dito dahil sa sunud-sunod na tanong ng dumalo ito sa kaarawan ng kanyang runningmate na si Sen. Loren Legarda sa Century Park Sheraton. (Ulat ni Rudy Andal)</body>
<link>http://www.philstar.com/Article.aspx?articleId=237883&amp;publicationSubCategoryId=92</link>
</article>
<article>
<title>P250-M pondo laan para sa bird flu</title>
<author>Lilia Tolentino/Gemma Amargo</author>
<date>
<month>February</month>
<day>06</day>
<year>2004</year>
</date>
<body>Naglaan si Pangulong Arroyo ng P250 milyon bilang pondong magagamit sa pagsugpo ng bird flu na ngayon ay nakakaapekto na sa mga kalapit na bansa ng Pilipinas. Sa direktibang ipinalabas ng Pangulo, inatasan niya si Health Sec. Manuel Dayrit na magtatag ng isang task force na siyang magsasagawa ng surveillance at pag-aaral sa posibleng kaso ng bird flu dito sa bansa. Ito ay sa kabila ng kasiguruhan na wala pang insidente ng avian influenza (AI), ang virus na tinataglay ng mga manok na mabilis na kumakalat at naisasalin sa taong nag-aalaga nito. Bukod sa task force, naglagay na rin ang DOH ng mga interactive information tungkol sa AI sa kanilang web site gayundin ang mga address na maaaring pagtanungan ng publiko patungkol sa avian influenza. Sa kabila nito, nilinaw ni Dayrit na hindi nakukuha ang AI sa pagkain ng manok at sa halip ay kapag nakasinghot ng droplet ng bird flu ang isang tao ay saka lamang makukuha ang virus. Ang pondo para sa bird flu ay manggagaling sa PCSO habang ang DOTC katulong ang AFP, PNP at Coast Guard ang mga ahensiyang pipigil sa pagpasok ng mga manok na may impeksiyon ng bird flu. (Ulat nina Lilia Tolentino/Gemma Amargo)</body>
<link>http://www.philstar.com/Article.aspx?articleId=237889&amp;publicationSubCategoryId=92</link>
</article>
<article>
<title>Kaliwete taksil sa bayan</title>
<author>Malou Rongalerios</author>
<date>
<month>February</month>
<day>07</day>
<year>2004</year>
</date>
<body>Dahil sa pagkabuking na may anak sa labas si Fernando Poe Jr., bumagsak ang tiwala sa kandidatura nito partikular na sa hanay ng mga kababaihan at religious groups. Sinabi ng Abanse Pinay na binubuo ng mga kababaihan, iboboykot nila ang mga kandidatong may mga anak sa labas dahil ito ay simbolo ng pang-aabuso ng mga kalalakihan sa mga babae. &amp;quot;Kung iboboto natin ang mga kandidatong may mga anak sa labas ay parang sinasabi na din natin na tama lamang na mambuntis ang mga kalalakihan sa labas ng kasagraduhan ng kasunduan ng kasal,&amp;quot; wika ni Rina Jimenez-David ng Abanse Pinay. Sinabi ni David na hindi lamang ang asawang babae ang kinakawawa ng isang taksil na lalaki kundi pati na rin ang kabit at ang anak sa labas. Inihalintulad ng grupo si FPJ sa matalik nitong kaibigang si dating Pangulong Joseph Estrada na kilalang hindi naging tapat sa asawa at hindi naging tapat sa bayan. Samantala, nagdeklara naman ng laban sa mga kandidatong may imoralidad katulad ng pag-aanak sa labas ang Parish Pastoral Council for Responsible Voting (PPCRV). Sinabi ni Henrietta de Villa, founder ng PPCRV na ikakampanya ng may 500,000 miyembro nito sa buong bansa na huwag ihalal sa puwesto ang mga taksil sa asawa, mapang-abuso at corrupt. (Ulat ni Malou Rongalerios)</body>
<link>http://www.philstar.com/Article.aspx?articleId=237981&amp;publicationSubCategoryId=92</link>
</article>
<article>
<title>Hamon ng solon: Mga lihim pa ni FPJ ilantad na!</title>
<author>Malou Rongalerios</author>
<date>
<month>February</month>
<day>07</day>
<year>2004</year>
</date>
<body>Dapat na ilabas ni presidential bet at action king Fernando Poe Jr. ang lahat ng katotohanan sa kanyang pagkatao lalung-lalo na sa lumabas na balita ukol sa umanoy masamang ugali nito. Sinabi ni Bacolod Rep. Arnulfo Fuentebella, hindi na dapat hintayin pa ni FPJ na lumabas sa media ang mga &amp;quot;lihim nito bago niya itanggi o aminin. Karapatan anya ng mga botante na malaman ang lahat ng pagkato ng mga kandidato upang makapamili ang mga ito ng kanilang ihahalal. Bagamat nalinawan na ang isyu sa pagkakaroon ng anak sa ibang babae ni FPJ, hindi pa rin nasasagot ang mas mahalagang isyu tungkol sa umanoy pananakit at pagpapaputok ng baril ng aktor kapag nalalasing. Hindi aniya dapat ituring na personal na usapin ang masamang hilig ng isang tao lalo na kung ito ay tumatakbo sa pinakamataas na posisyon ng bansa. Inihalimbawa nito ang kaso ni dating Pangulong Estrada na sa kabila na batid ng publiko ang pagiging babaero at manginginom ay ibinoto pa rin siya ng nakararami. Kasabay nito, sinabi naman ni Cavite Rep. Gilbert Remulla na kahit itanggi ni FPJ ang pagiging mainitin ng ulo nito ay lilitaw at mapapansin rin ito ng publiko. Una nang nakatikim ng halimbawa ng init ng ulo ni FPJ ang mga Senate reporter ng maiulat na binulyawan at tinitigan nito ng masakit matapos siyang tanungin hinggil sa isyu ng ekonomiya ng bansa ng dumalo ito sa birthday ni Sen. Loren Legarda sa Century Park Sheraton kamakailan. (Ulat ni Malou Rongalerios)</body>
<link>http://www.philstar.com/Article.aspx?articleId=237992&amp;publicationSubCategoryId=92</link>
</article>
<article>
<title>Disqualification vs FPJ tuluyan nang ibinasura ng Comelec</title>
<author>Ellen Fernando</author>
<date>
<month>February</month>
<day>07</day>
<year>2004</year>
</date>
<body>Tuluyang ibinasura kahapon ng Comelec en banc ang motion for reconsideration sa kasong disqualification case laban kay Fernando Poe Jr. na isinampa ng petitioner na si Atty. Victorino Fornier dahil sa kawalan ng merito. Pinagbasehan ng Comelec en banc ang desisyon nito sa unang desisyon ng Comelec First Division na nagbabasura sa disqualification complaint ni Fornier laban kay FPJ. Sa unanimous decision, sinabi na walang matibay na ebidensiyang iniharap ang panig ni Fornier upang idiskuwalipika ang kandidatura ng aktor. Sinabi naman ni Fornier na hindi pa rin tapos ang laban dahil iaakyat niya ang kaso sa SC. (Ulat ni Ellen Fernando)</body>
<link>http://www.philstar.com/Article.aspx?articleId=238001&amp;publicationSubCategoryId=92</link>
</article>
<article>
<title>Roco umeksena na rin vs citizenship ni FPJ</title>
<author>Grace dela Cruz</author>
<date>
<month>February</month>
<day>07</day>
<year>2004</year>
</date>
<body>Hindi na rin nakatiis si dating DepEd secretary Raul Roco at nakialam sa pagkuwestiyunin sa Supreme Court ng citizenship ni Fernando Poe Jr. Sa anim na pahinang petition for intervention, hiniling ni Roco sa SC na payagan siyang makialam sa naturang kaso ni FPJ dahil siya ay mayroong legal interest dito. Ayon kay Roco, isa rin siyang presidential candidate sa May 2004 kaya may karapatan siyang pumasok sa nasabing demanda. Binigyang diin pa nito na may mga kuwestiyong legal sa citizenship ni FPJ kaya marapat lamang itong busisiin ng SC. Ayon pa sa dating senador, marapat lamang na ang isang kandidato na iboboto ng taumbayan ay taglay ang mga katangian na itinatadhana ng Saligang Batas bilang susunod na Pangulo ng bansa gaya ng pagiging isang natural-born Filipino citizen. (Ulat ni Grace dela Cruz)</body>
<link>http://www.philstar.com/Article.aspx?articleId=238006&amp;publicationSubCategoryId=92</link>
</article>
<article>
<title>FPJ-Loren manok ng Saudi-based OFWs</title>
<author>Ellen Fernando</author>
<date>
<month>February</month>
<day>07</day>
<year>2004</year>
</date>
<body>Itinatag ng mga Filipino sa Riyadh, Saudi Arabia ang FPJ-Loren Movement sa pangunguna ng Philippine Guardians Brotherhood Inc. (PGBI), Bayang Riyadh Chapter, upang suportahan ang kandidatura nila para sa pagka-presidente at bise. Ayon kay Virgilio Bolor, chairman at regional coordinator ng PGBI, ang karamihan ng OFWs sa Saudi ay sumusuporta kay presidential candidate Fernando Poe Jr. at vice presl bet Sen. Loren Legarda. &amp;quot;We overseas Filipinos fervently want our country to progress so that we wont have to leave our families behind to earn a living abroad. Only FPJ and Loren can achieve this for us,&amp;quot; wika ni Bolor. Sinabi ni Bolor na nagdagsaan sa Riyadh ang maraming Pilipinong nasa Saudi ng mabalitaan nila ang pagtatatag sa FPJ-Loren Movement doon. (Ulat ni Ellen Fernando)</body>
<link>http://www.philstar.com/Article.aspx?articleId=238012&amp;publicationSubCategoryId=92</link>
</article>
<article>
<title>GMA posters binaklas na</title>
<author>Lilia Tolentino</author>
<date>
<month>February</month>
<day>07</day>
<year>2004</year>
</date>
<body>Ipinatanggal na ng mga tagasuporta ni Pangulong Arroyo ang mga inilagay nilang posters ng Pangulo sa mga hayag na lugar ng Metro Manila para maiwasan ang reklamong nilalabag ang batas laban sa maagang pangangampanya. Inihayag ito ni Presidential Campaign spokesman Mike Defensor kasunod ng babala ng Comelec na sasampahan ng kasong premature campaigning sina Pangulong Arroyo, Fernando Poe Jr. at Raul Roco. Sinabi ni Defensor na ang mga poster ng Pangulo ay hindi naman kumakampanya kundi may kinalaman lang sa mga isinusulong na programa ng pamahalaan. Nilinaw din ni Defensor na walang pondo ng gobyerno ang ginagamit para isulong ang kandidatura ng Pangulo. Ang inilunsad niyang Philhealth Insurance para sa mahihirap na may pondong P3 bilyon ay hindi kukunin sa kaban ng bayan dahil ito ay pribadong pondo. (Ulat ni Lilia Tolentino)</body>
<link>http://www.philstar.com/Article.aspx?articleId=238015&amp;publicationSubCategoryId=92</link>
</article>
<article>
<title>Corpus nag-sorry na kay Loren</title>
<author>Rudy Andal/Joy Cantos</author>
<date>
<month>February</month>
<day>07</day>
<year>2004</year>
</date>
<body>Humingi na ng paumanhin si AFP Civil Relations Chief, B/Gen. Victor Corpus kay Sen. Loren Legarda matapos niya itong bansagang &amp;quot;political prostitute&amp;quot; sa ginanap na pagdinig ng Senado kahapon. Ayon kay Corpus, kung maituturing na &amp;quot;foul&amp;quot; ang mga binitiwan niyang salita laban kay Sen. Legarda ay humihingi siya ng apology. Sinabi ni Corpus sa Senate committee on national defense and security na pinamumunuan ni Sen. Rodolfo Biazon, ang ibig niyang ipakahulugan sa political prostitute ay ang pagiging &amp;quot;political butterfly&amp;quot; ni Legarda dahil hindi lamang ito palipat-lipat ng kampo kundi nakikipaglaro din sa kampo ni CPP-NPA founding chairman Jose Maria Sison at sa grupo ng Kawal Pilipino. Iginiit pa ni Corpus, kung ang pagiging political butterfly o paglipat lamang ng kampo ay hindi masama pero ang makipag-ugnayan sa grupong terorista tulad ng CPP-NPA ay hindi na legal. Iminungkahi din nito sa Senado na imbestigahan ang pagkakaroon umano ng ugnayan ni Legarda sa grupong maka-kaliwa at maka-kanan. Sa pahayag naman ni NPA spokesman Gregorio &amp;quot;Ka Roger&amp;quot; Rosal, nirerespeto at itinuturing na kaibigan ng kilusan si Legarda. Reaksiyon ito ni Ka Roger matapos maglabasan ang ulat hinggil sa umanoy pakikipag-ugnayan ni Legarda sa maka-kaliwang grupo. Aminado si Ka Roger na hindi siya makakaboto pero kung mabibigyan ng pagkakataon ay siguradong si Legarda ang iboboto niya. (Ulat nina Rudy Andal/Joy Cantos)</body>
<link>http://www.philstar.com/Article.aspx?articleId=238017&amp;publicationSubCategoryId=92</link>
</article>
<article>
<title>Boto kay FPJ masasayang lang -Roco</title>
<author>Grace dela Cruz</author>
<date>
<month>February</month>
<day>08</day>
<year>2004</year>
</date>
<body>Masasayang lamang ang boto ng taumbayan kay Fernando Poe Jr. sakaling mapatunayan ng Supreme Court na hindi siya tunay na Pilipino. Ito ang tahasang sinabi ni dating Education secretary Raul Roco bilang reaksiyon sa desisyon ng Commission on Elections (Comelec) na nagbabasura sa citizenship case laban sa action king. Ayon kay Roco, dapat nang magdesisyon kaagad ang Supreme Court hinggil dito upang hindi masayang ang boto ng taumbayan sa isang kandidatong walang karapatang tumakbo bilang pangulo. &amp;quot;Kundi kuwalipikado si FPJ sa inaasam nitong posisyon dapat kaagad na maipaalam natin sa botante na masasayang lamang ang kanilang boto sa isang kandidatong hindi angkop na tumakbong pangulo,&amp;quot; paliwanag niya. Hiniling niya sa SC sa pamamagitan ng 6-pahinang motion for intervention na payagan siya na makialam sa naturang kaso ni FPJ dahil siya ay mayroong legal interest dito bilang isa ring presidential candidate. Binigyang diin nito na may mga kuwestiyong legal sa citizenship ni Roco kaya marapat lamang itong busisiin ng SC. Naniniwala si Roco na walang ibang makakalutas sa citizenship issue ni Da King kundi ang SC alinsunod sa itinatadhana ng Article VIII, Section 4 ng Saligang Batas. Noong Pebrero 3, inako ng Korte Suprema ang kaso at inatasan nito ang Comelec, Office of the Solicitor General, abogado ni FPJ at complainant sa kaso na si Atty. Victorino Fornier na magsumite ng comment sa loob ng 10 araw. Sinabi nina Attys. Ma. Jeannete Tecson, Felix Desiderio at Zoilo Antonio Velez na walang karapatan ang Comelec na ibasura ang citizenship case laban kay FPJ noong Enero 23, 2004. Anila, hindi dapat nagpalabas kaagad ng ruling ang Comelec at ibinasura sana kaagad ang petisyon sanhi ng kawalan ng jurisdiction. (Ulat ni Grace dela Cruz)</body>
<link>http://www.philstar.com/Article.aspx?articleId=238120&amp;publicationSubCategoryId=92</link>
</article>
<article>
<title>Erap hihingi ng fair trial kay FPJ</title>
<author>Malou Rongalerios</author>
<date>
<month>February</month>
<day>08</day>
<year>2004</year>
</date>
<body>Umaasa si dating Pangulong Joseph Estrada na makakakuha siya ng parehas na paglilitis sa mga kasong kinakaharap sa Sandiganbayan sa sandaling maluklok sa puwesto ang kanyang matalik na kaibigang si Fernando Poe Jr. Sa isang panayam sa radyo, sinabi ni Estrada na wala siyang hihilinging pabor kay FPJ maliban sa pagbibigay sa kanya ng fair trial. Ipinagmalaki ni Estrada na wala ring hininging pabor sa kanya si FPJ noong siya pa ang presidente ng bansa kahit na tinulungan siya nito noong kampanya. Isa si FPJ sa mga artistang tumulong kay Estrada sa pangangampanya at dumalo din ito nang manumpa ang huli sa Barasoain Church bilang pangulo ng bansa. Hinihinala ng ilan na kinumbinsi ni Estrada si FPJ na tumakbo sa pagka-pangulo upang matulungan ang kaibigan sa mga kinakaharap nitong kaso sa Sandiganbayan. Inihayag din ni Estrada na hindi siya makalabas ng bansa kahit na pinayagan na siya ng Sandiganbayan na makapag-paopera ng tuhod sa Amerika dahil hanggang sa kasalukuyan ay hindi pa siya binibigyan ng US visa. Ipinagtataka niya ito dahil kahit isang beses ay wala naman siyang nilabag na batas ng Amerika kapag siya ay bumibisita sa nasabing bansa noong nakalalaya pa siya. (Ulat ni Malou Rongalerios)</body>
<link>http://www.philstar.com/Article.aspx?articleId=238130&amp;publicationSubCategoryId=92</link>
</article>
<article>
<title>Manapat inabsuwelto ng Senado</title>
<author>Rudy Andal</author>
<date>
<month>February</month>
<day>08</day>
<year>2004</year>
</date>
<body>Absuwelto na si dating National Archives Ricardo Manapat matapos harangin ng mga senador na kaalyado ng administrasyon ang pagpapatibay ng committee report para makasuhan ito dahil sa pamemeke ng dokumento para lamang madisqualify sa presidential elections si Fernando Poe Jr. Sa isinagawang botohan kamakalawa ng gabi sa report ng Senate committee on constitutional amendments, revision of codes and laws, siyam na senador ang pumabor sa naturang report subalit siyam din ang nag-abstain. Para kay Senate President Franklin Drilon, hindi nakapasa sa kapulungan ang nasabing committee report dahil kulang ito ng isang boto. Ngunit ayon kay Senate Majority Leader Vicente Sotto, hindi maituturing na boto ang abstention ng siyam na senador kung kaya maituturing na approve ang nasabing report. &amp;quot;Hindi pala lahat ng matatalino ay marunong magbilang at umintindi ng abstention vote. An abstention vote is not a vote against nor a vote for an issue. Parliamentary procedure was blatantly disregarded in last nights session,&amp;quot; sabi ni Sotto. Aniya, kung alam lang umano ng oposisyon na uutakan sila ng administration solons ay hindi sana sila sumang-ayon sa pagpapatibay ng ilang local bills na ipinakiusap pa ng ilang administration solon. Nabatid pa na nagsigawan sina Sotto at Sen. Robert Barbers dahil sa pagtatalo kung aprubado o hindi ang nasabing committee report. Dahil dito, hindi na maipadadala ng Senado sa Ombudsman at Department of Justice ang findings ng komite para kasuhan si Manapat ng infidelity to custody of documents, falsification of documents, perjury, incriminatory machination, graft, theft at obstruction of justice. Hindi na rin uusad ang disbarment proceedings laban kay Atty. Victorino Fornier na siyang gumamit ng pekeng dokumentong ginawa ni Manapat. Hindi na rin puwedeng isailalim sa custody ng Senate Sgt.-at-Arms ang mga testigong sina Remmel Talabis, Vicelyn Tarin, Emman Llamera, Felix Loqueng at William Duff. (Ulat ni Rudy Andal)</body>
<link>http://www.philstar.com/Article.aspx?articleId=238140&amp;publicationSubCategoryId=92</link>
</article>
<article>
<title>RP no. 1 na sa Hepa</title>
<author>Rose Tamayo</author>
<date>
<month>February</month>
<day>08</day>
<year>2004</year>
</date>
<body>Nangunguna na ang Pilipinas sa buong Asya sa sakit na Hepatitis A, samantalang mahigit 500,000 Pinoy naman ang may chronic Hepatitis B. Base sa pinakahuling ulat ng World Health Organization (WHO), mahigit 300 milyon katao sa buong mundo ang nagtataglay ng sakit na Hepatitis B at 11 porsiyento nito ay mga Pinoy. Nabatid rin na ang kakulangan sa &amp;quot;good hygiene&amp;quot; at &amp;quot;good sanitation&amp;quot; sa bansa ang sinasabing mga dahilan kung bakit nangunguna ang Pilipinas sa sakit na Hepatitis A. Inihayag ni Dr. Maximo Axibal Jr., dalubhasa sa naturang sakit sa pagpupulong na ginanap sa Manila Hotel na pinangunahan ng INSAM Corp., ang exclusive distributor ng Cheong-Kwan-Jang Korean Red Ginseng, na ang sakit na Hepatitis B ay pang-lima sa mga dahilan ng pagkasawi ng mga tao sa buong mundo at 100 beses na mas nakakahawa ito kesa sa sakit na AIDS. Ayon pa kay Dr. Axibal Jr. na kalimitan umano ay hindi kaagad-agad nalalaman o mapapansin ng isang tao na nagtataglay na siya ng Hepa B at ito ang malimit na dahilan ng pagkakaroon ng cirrhosis at liver cancer. Ang Hepatitis o pamamaga ng atay ay may limang klase na kinabibilangan ng A na nakukuha sa kontaminado o maruruming pagkain; B, nakukuha sa secretion gaya ng pawis, laway o likido na nagmumula sa taong nagtataglay ng naturang sakit na hahawa sa taong madampian nito lalo na yaong may mga sugat; C, kalimitang nakukuha sa pagsasalin ng dugo mula sa taong nagtataglay nito o tinatawag na blood transfusions o sa pamamagitan ng dialysis, homosexual activities, needle stick accident at vertical transmission na ang ibig sabihin ay hawa ng isang buntis na ina sa dinadala nitong sanggol sa kanyang sinapupunan. Ang mga sanggol na nahawahan ng Hepa C mula sa kanilang ina mula ng iluwal ay magkakaroon ng cancer pagsapit nito ng 20-anyos. Bukod sa A, B, C ay may dalawa pang uri ng Hepatitis na kinabibilangan ng D at E, bagamat sa lahat ng uri ng Hepa, napag-alaman na mas may pag-asa pang magamot ang Hepa A kumpara sa B, C, D at E. Pinapayuhan naman ang mga residente na iwasan ang kumain ng mga lutong pagkain na nabibili sa mga bangketa, talaba, tahong at iba pang mga pagkain na madaling kapitan ng virus na siyang magdudulot ng Hepa A. Ayon pa kay Dr. Axibal Jr. na ang virus ay hindi namamatay sa init at alcohol. Ang taong mapapasukan ng virus na nagdudulot ng Hepatitis ay kinakailangang pasiglahin at pagtibayin ang kanyang immune system sa katawan upang mamatay ang naturang virus. Nabatid rin sa mga dalubhasa na isa sa pangunahin at malakas magpasigla ng immune system sa katawan ay ang pag-inom ng Korean Red Ginseng. (Ulat ni Rose Tamayo)</body>
<link>http://www.philstar.com/Article.aspx?articleId=238146&amp;publicationSubCategoryId=92</link>
</article>
<article>
<title>Comelec pinasasagot ng SC sa drug test ng mga kandidato</title>
<author>Grace dela Cruz</author>
<date>
<month>February</month>
<day>08</day>
<year>2004</year>
</date>
<body>Inutusan kahapon ng Korte Suprema ang Comelec na ipaliwanag kung bakit hindi dapat ipawalang bisa ang drug testing para sa mga kandidato sa May 2004 elections alinsunod sa kahilingan ni Senador Aquilino Pimentel Jr. na ibasura na lamang ang mandatory drug testing sa mga kandidato. Base sa naunang petition for certiorari and prohibition na inihain ng senador sa Korte Suprema, ipinatitigil nito ang pagpapatupad ng Comelec resolution 6486 noong Dis. 23, 2003 at mga section ng Comprehensive Dangerous Drugs (RA 9165) na nagtatakda sa puwersahang pagsasailalim sa drug test ng mga political candidates dahil labag ito sa Saligang Batas. Binigyang diin ng mambabatas na hindi siya tutol na mapigil ang lumalalang drug addiction at hindi rin dapat maluklok sa puwesto ang mga pulitikong lulong sa bawal na gamot, ngunit hindi naman maaaring isakripisyo ang itinatadhana ng batas kaya hindi dapat sundin ang resolusyon ng Comelec. Idinagdag pa ng senador na sa mga kuwalipikasyong isinasaad ng batas para sa mga kandidato sa mga elective post ay hindi naman kasama ang makapasa sa drug testing ang isang kandidato. Batay naman sa isang pahinang resolution ng SC en banc, hindi inaksiyunan ng Korte ang kahilingan ni Pimentel. Sa halip ay binigyang pagkakataon nito ang panig ng Comelec na idepensa nito ang ginagawang pagpapatupad ng drug test. Sampung araw lamang ang ibinigay na palugit ng High Court upang isumite ng poll body ang kanilang komento sa isyu. Samantala, ngayon ang huling araw na itinakda ng Comelec sa lahat ng mga political candidates na maghain ng kanilang mga drug test certificates. (Ulat ni Grace dela Cruz)</body>
<link>http://www.philstar.com/Article.aspx?articleId=238152&amp;publicationSubCategoryId=92</link>
</article>
<article>
<title>'Wag sisihin si FPJ sa pagbagsak ng piso - Sen. Barbers</title>
<author>Rudy Andal</author>
<date>
<month>February</month>
<day>09</day>
<year>2004</year>
</date>
<body>Kumilos kahapon ang isang senador mula sa Lakas-CMD na nagpahiwatig ng pagtatanggol kay movie actor Fernando Poe Jr. na umaani ng pagbatikos dahil sa pagbagsak ng piso. Sinabi ni re-electionist Senator Robert Barbers na hindi makatuwiran na isisi sa kandidatura ni FPJ ang pagbagsak ng piso na nagsaad ng pagtataka kung saan ibinase ng mga ekonomista ang kanilang pagtaya na si FPJ ay isang malaking bagay dito. Ginawa ni Barbers ang pahayag kaugnay ng paniniwala ng ilang investment analyst na nagsabi na ang pagbaba ng Philippine stocks, political instability na ang paghina ng piso laban sa dolyar ay dahil sa pagpasok ni FPJ sa 2004 presidential race. Sinabi ng tagapangulo ng Senate committee on public order and illegal drugs na &amp;quot;alam naman nating lahat na ang piso ay humina laban sa dolyar noon pa man na tinamaan ang bansa ng Asian crisis noong 1997 at hindi lamang napabilis ang bansa sa economic recovery katulad ng mga katabing bansa.&amp;quot; Nilinaw ng senador na sa halip na isisi ang pagbagsak ng piso kay FPJ ay ituon ng mga analyst ang kanilang atensiyon sa kung papaano lulutasin ang malaking budget deficit at lumolobong pagkakautang ng Pilipinas bilang mga dahilan ng pagbagsak ng piso kontra dolyar. (Ulat ni Rudy Andal)</body>
<link>http://www.philstar.com/Article.aspx?articleId=238252&amp;publicationSubCategoryId=92</link>
</article>
<article>
<title>Palasyo 'di insecure sa basbas ni Sin kay Roco</title>
<author>Ely Saludar</author>
<date>
<month>February</month>
<day>09</day>
<year>2004</year>
</date>
<body>Hindi nababahala ang Malaca&amp;ntilde;ang sa binigay na basbas ni retired Manila Archbishop Jaime Cardinal Sin kay presidential candidate Raul Roco. Ayon kay Presidential Spokesman Ignacio Bunye, normal lamang ang hakbang ng Cardinal dahil ginagawa niya ito sa lahat ng mga bumibisitang pulitiko. Ito ay matapos na sabihan ni Cardinal Sin si Roco na sana ay siya ang manalo sa presidential elections. &amp;quot;Alam naman natin na si Cardinal Sin, he wishes well to everybody at lahat ng mga nagbibisita sa kanya ay kanyang hinaharap ng maayos,&amp;quot; pahayag ni Bunye. Iginiit ni Bunye na matibay ang paninindigan ng Pangulo na batay sa kanyang nagawa tulad sa mga programa ay marami ang sumusuporta dito. (Ulat ni Ely Saludar)</body>
<link>http://www.philstar.com/Article.aspx?articleId=238263&amp;publicationSubCategoryId=92</link>
</article>
<article>
<title>Pagkatalo dapat tanggapin ni Sen. Angara</title>
<author>Rudy Andal</author>
<date>
<month>February</month>
<day>09</day>
<year>2004</year>
</date>
<body>Iginiit kahapon ni Sen. Joker Arroyo sa grupo ni Sen. Edgardo Angara na tanggapin na ang kanilang pagkatalo matapos na hindi sila makakuha ng mayoryang boto para mapalusot ang committee report na nagrerekomendang sampahan ng kaso si dating National Archives director Ricardo Manapat. Sinabi ni Sen. Arroyo, hindi na dapat ipilit ni Sen. Angara ang kanyang committee report tungkol kay Manapat matapos na hindi makakuha ang mga ito ng majority vote kung saan 18 senador ang present nang talakayin ito sa floor deliberations noong Biyernes. Wika pa ni Arroyo, ang majority vote ng 18 senador na present sa sesyon ay 9 plus 1 upang maipasa ang commitee report ni Angara subalit siyam na boto lamang ang nakuha nila at siyam ang abstain. (Ulat ni Rudy Andal)</body>
<link>http://www.philstar.com/Article.aspx?articleId=238273&amp;publicationSubCategoryId=92</link>
</article>
<article>
<title>Pasay City mayor idiniin sa palpak na kontrata</title>
<author>Ellen Fernando</author>
<date>
<month>February</month>
<day>09</day>
<year>2004</year>
</date>
<body>Lalo pang titindi ang problema sa basura sa Pasay City dahil plano umano ni Mayor Peewee Trinidad na bumaho ang lungsod upang mapilitan ang mga konsehal na aprubahan ang P232 milyong garbage contract na nauna nang sinabi ng Commission on Audit na napupuluputan ng anomalya. Sa isang pahinang pahayag ng majority bloc sa city council, sinabi ng mga konsehal na talaga umanong sinadya ng kanilang alkalde na hindi ipahakot ang basura upang puwersahang maipalusot sa konseho ang renewal ng kontrata sa apat na garbage haulers na umaabot ng P232,320,000 para sa 2003. Nauna nang idineklara ng COA na &amp;quot;null and void&amp;quot; ang kontrata para sa garbage hauling sa lungsod ng Pasay dahil nauna pa ang bidding at awarding nito kaysa pag-apruba ng konseho ng appropriation para sa nasabing serbisyo. Sa kanyang sulat sa mga konsehales, sinabi ni City Auditor Rodolfo S. Dequina na sa ilalim ng Section 85 ng P.D. 1445 ay mahigpit na ipinagbabawal ang pagpasok sa isang kontrata na sangkot ang pera ng bayan kung walang aprubadong appropriations ukol dito. Sa bisa ng sulat ng COA at alinsunod sa isang obserbasyon ng government auditors hinggil sa wastong garbage contract cost ay nanindigan kamakailan ang mayorya ng konseho na magsagawa ng panibagong bidding para sa naturang serbisyo upang maiwasto ang pagkakamali sa proseso at sa presyo. Sinabi ni Konsehal Reynaldo Padua na kanilang natuklasan na ang iginigiit ni Mayor Trinidad na P232 milyong garbage contract ay overpriced ng mahigit P155 milyon batay sa obserbasyon ng COA at Japan International Cooperation Agency (JICA) na nagsasabing dapat ay P76 milyon lamang ang kabuuang gastusin ng Pasay government para sa garbage hauling sa loob ng isang taon. Sinabi pa ni Padua na ang lumalalang problema ng basura sa Pasay, na mayroong 328,000 household population, ay sinasadya umano ni Trinidad at ng mga kakutsaba nito sa konseho na tumangging i-extend ng 60 araw ang kontrata ng apat na garbage haulers habang iniwawasto ng konseho ang mga pagkakamali sa proseso at presyo ng transaksiyon. Ayon kay Padua, malinaw na ang agenda ng grupo ni Mayor Trinidad sa pamimilit nitong mailusot ang P232 milyong kontrata kahit labag ito sa batas ay upang makapagkarga ang mga ito ng pondo para sa kanilang pangangampanya sa darating na halalan. Ipinahakot na rin ni Mayor Trinidad ang basura noong Sabado dahil nalaman niya na sumulat ang mayorya ng konseho sa MMDA upang tulungan ang Pasay sa paghakot ng basura. (Ulat ni Ellen Fernando)</body>
<link>http://www.philstar.com/Article.aspx?articleId=238278&amp;publicationSubCategoryId=92</link>
</article>
<article>
<title>Bantang 'no election' pipigilin</title>
<author>Ellen Fernando</author>
<date>
<month>February</month>
<day>09</day>
<year>2004</year>
</date>
<body>Nagkaisa kahapon ang ibat ibang grupo at partylist sa bansa para tutulan ang isinusulong ng ibang grupo na &amp;quot;No-el&amp;quot; o no election sa darating na Mayo 10. Sa forum na ginanap kahapon sa Malate, Maynila, iginiit ng partylist na Alyansa ng Sambayanan para sa Pagbabago (ASAP) at Mamamayang Kabalikat ng Bansa (MAKABANSA) na hindi malayong mangyari ang pinangangambahang nilang No-el kapag hindi ipatupad ang RA 8436 o automation law. Nakiisa na rin ang grupong Kilusan sa Pag-unlad ng Sakahan at Pangisdaan (KPSP), Samahang Magkakapitbahay ng Tuklas (SMT), Liga ng mga Barangay BAAO Chapter at Total Improvement in Labor Development Education (TILDE) sa panawagan sa kinauukulan hinggil sa pagpapatupad ng computerized election. Ayon kay Atty. Ernesto Arellano, chairman ng ASAP, kapag hindi umano naipatupad ang automation law ay ang kasalukuyang administrasyon at &amp;quot;warlord politician&amp;quot; ang makikinabang dahil sila ang may makinarya na i-manipula ang mano-manong sistema ng halalan. &amp;quot;Nagkaisa kami ngayon laban sa senaryong no-election, dahil may mga indikasyon na ganito ang patutunguhan, kung ganito ang mangyayari, masa-sacrifice ang karapatan ng tao na makaboto,&amp;quot; ani Arellano. Sinabi naman nina Edwin Bedural, Pangulo ng Liga ng mga Brgy. BAAO Chapter at Makabansa spokesperson Cyril Manaog na mawawala lamang ang dayaan sa darating na halalan kapag ipinatupad ang computerized election. (Ulat ni Ellen Fernando)</body>
<link>http://www.philstar.com/Article.aspx?articleId=238283&amp;publicationSubCategoryId=92</link>
</article>
<article>
<title>Ping nationwide ang kampanya</title>
<author>Rudy Andal</author>
<date>
<month>February</month>
<day>10</day>
<year>2004</year>
</date>
<body>Inunahan na ni Senador at presidential aspirant Panfilo &amp;quot;Ping&amp;quot; Lacson ang kanyang mga katunggali sa pagka-pangulo at isang malawakang motorcade ang sabay-sabay na ilulunsad ngayong umaga ng mga taga-suporta nito sa buong bansa sa pag-uumpisa ng campaign period para sa posisyong nasyunal sa darating na May 10 elections. Kung ang kick-off campaign ni Fernando Poe Jr. ay gaganapin lamang ngayon sa Cuneta Astrodome sa Pasay City at si Pangulong Arroyo naman ay lilibot lang sa lalawigan ng Laguna sa unang araw ng kampanya, kumilos naman ang makinarya ni Sen. Lacson at ginalugad ang buong bansa. Ang sentro ng pagkilos na lalahukan ng mga tsuper, propesyunal, maralitang taga-lungsod, organisadong manggagawa at magsasaka, ay sa lalawigan ng Cavite. Tinatayang aabot sa 50,000 Lacson diehard ang magbibigay pa ng dagdag na init sa nag-aalab nang political season. Sa kick-off ceremony ng grand campaign sorties ni Lacson ay ipakilala ang malalaking grupo at mga lider nito na nagtataguyod sa hangarin ng senador at dating PNP chief na maglingkod bilang pangulo ng bansa. Isang simple ngunit makabuluhan at makasaysayang seremonya ang inaasahang magbibigay-buhay sa launching rally na gaganapin sa Imus, Cavite matapos ang maghapong parada ng libo-libong sasakyan sa ibat ibang lansangan sa kalakhang Maynila. Si Lacson na tumatakbo sa pagka-presidente sa ilalim ng Laban ng Demokratikong Pilipino, ay inaasahang mangunguna sa pagsulong ng kanyang mga programa sa hustisya, kaayusan at kapayapaan at maunlad na ekonomiya. Magmumula ang motorcade ng Lacson diehard sa Pres. Diosdado Macapagal blvd., Pasay City patungo sa Imus, Cavite. Bukod dito, gagalugarin ng kalahating milyong taga-suporta ng senador upang ibandera ang kanilang pagdiin sa kandidatura ng tinawag nilang numero unong crimebuster at kilabot na kotong cops ang Baguio City, La Union, Bulacan, Pangasinan, Isabela, Nueva Ecija, Visayas at Mindanao.(Ulat ni Rudy Andal)</body>
<link>http://www.philstar.com/Article.aspx?articleId=238379&amp;publicationSubCategoryId=92</link>
</article>
<article>
<title>5 presidentiables negatibo sa drug test</title>
<author>Ellen Fernando</author>
<date>
<month>February</month>
<day>10</day>
<year>2004</year>
</date>
<body>Negatibo ang naging resulta ng drug testing sa mga presidentiables na sina Pangulong Arroyo, Fernando Poe Jr., Sen. Panfilo Lacson, Eddie Gil at Bro. Eddie Villanueva. Ito ang sinabi kahapon ng Comelec base sa mga isinumite nilang drug test certificates sa poll body. Habang isinusulat ang balitang ito, tanging si Raul Roco ang hindi pa nakakapagsumite ng kanyang drug test result. Dapat sana ay noong Feb. 8 deadline subalit dahil tumapat ito sa araw ng Linggo ay ini-extend ito hanggang kahapon. Ang drug tests ay ipinag-utos ng Comelec sa mga kandidato ngunit hindi naman nila ito maaaring gamiting basehan upang idiskuwalipika ang mga kandidatong di susunod dito. Si Pangulong Arroyo ay nagpa-test sa Jose Reyes Memorial Medical Center, samantala si FPJ ay sa Makati Medical Center. Sa apat na vice presidentiables, tanging sina Sen. Noli de Castro at Sen. Loren Legarda ang nakapagsumite ng resulta na pawang negatibo rin. May 31 senador na rin na nagsumite ng kanilang drug test certificates. Ayon naman kay Comelec spokesman at Education and Information Division (EID) director Atty. Ferdinand Rafanan, kanilang ilalathala sa mga pangunahing pahayagan ang listahan ng mga kandidatong sumunod sa drug testing gayundin ang hindi sumunod. (Ulat ni Ellen Fernando)</body>
<link>http://www.philstar.com/Article.aspx?articleId=238392&amp;publicationSubCategoryId=92</link>
</article>
<article>
<title>Kabayan di kakalas kay GMA</title>
<author>Doris Franche/Lilia Tolentino</author>
<date>
<month>February</month>
<day>10</day>
<year>2004</year>
</date>
<body>Mahigpit na pinabulaanan kahapon ni Presidential Spokesman Mike Defensor ang kumakalat na balitang hindi na tatakbo si Senador Noli de Castro sa pagka-bise presidente. Sinabi ni Defensor na hindi uurong si &amp;quot;Kabayan&amp;quot; sa kandidatura niya para lamang bigyang puwang ang pagbaba ng isang presidential candidate bilang katambal na bise presidente ni Pangulong Arroyo. Hindi binanggit ni Defensor kung sino ang tinutukoy nitong kandidatong presidente. Ayon kay Defensor, ang nagkakalat ng mga intriga ay isang &amp;quot; desperate move&amp;quot; dahil nananatiling nangunguna ang senador sa vice presidential race. Sisimulan ngayon ni Pangulong Arroyo ang pangangampanya sa lalawigan ng Laguna dahil ito ang ikatlong pinakamalaking lalawigan at malapit sa Metro Manila. Sa pahayag ni Defensor, ang kanilang desisyon na unahin ang Laguna ay bunga na rin ng pananatiling &amp;quot;undecided&amp;quot; ng mga residente doon para sa nalalapit na halalan sa Mayo. Kahapon ay pormal na inilunsad sa UP Bahay Alumni ang PRO-GMA na may 20 organisasyon at kinabibilangan ng Muslim, OFWs, Youth, Women at Urban Poor Assembly. Dinaluhan ng mga kilalang personalidad ang PRO-GMA tulad nina World Featherweight champion Manny Pacquiao, superstar Nora Aunor at Presidential Daughter Luli Arroyo. (Ulat nina Doris Franche/Lilia Tolentino)</body>
<link>http://www.philstar.com/Article.aspx?articleId=238397&amp;publicationSubCategoryId=92</link>
</article>
<article>
<title>PNP at MMDA inalerto: Mainitang kampanya simula ngayon</title>
<author>Ellen Fernando</author>
<date>
<month>February</month>
<day>10</day>
<year>2004</year>
</date>
<body>Inalerto ng Commission on Elections (Comelec) ang pamunuan ng Philippine National Police (PNP) at Metro Manila Development Authority (MMDA) upang tumulong na tutukan ang paninimula ng pangangampanya ng mga national candidates ngayong araw, Ayon kay Comelec Chairman Benjamin Abalos, may mga limitasyon na isinasaad sa batas ang pangangampanya ng mga kandidato maging sa political advertisements sa radyo, telebisyon at mga pahayagan kaya inatasan nito ang PNP at MMDA upang tumulong na magmonitor sa mga kilos ng mga kandidato na posibleng lumabag sa Omnibus Election Code. Nabatid na P10 lamang ang dapat na gagastusin ng bawat national candidate sa isang botante habang P5 ang ilalaan ng kandidato sa partylist. Sa loob ng 90-araw na pangangampanya bago sumapit ang takdang halalan sa Mayo 10, ang bawat kandidato sa nasyunal ay kailangan lamang na makapagpalabas ng 120 minutong TV commercials habang 180 minuto sa radyo. Dapat ay standard size naman ang lahat na lalabas na advertisement sa mga tabloid at malalaking pahayagan sa mga kandidato. Sa political ads, dapat ay 1/2 page lamang sa tabloid ang dapat na lumabas sa bawat national candidate at 1/4 page sa broadsheet sa tatlong araw sa loob ng isang linggo. Inamin naman ni Comelec Director IV Ferdinand Rafanan ng Department of Education and Information na kulang na kulang ang monitoring team ng Comelec kaya inaasahan din nila ang tulong ng publiko. Sinabi ni Rafanan na maaaring idemanda ng may-ari ng isang bahay ang mga kandidato at supporters nito na nagdikit ng mga campaign materials sa kanilang bahay ng walang pahintulot. Maaari rin aniyang i-apply ang citizens arrest sa mga kandidatong lalabag sa Omnibus Election Code gaya ng paglalagay ng mga campaign posters, billboards at streamers sa hindi karaniwang boarder areas. (Ulat ni Ellen Fernando)</body>
<link>http://www.philstar.com/Article.aspx?articleId=238405&amp;publicationSubCategoryId=92</link>
</article>
<article>
<title>Tution fee tataas ng 300%</title>
<author>Edwin Balasa</author>
<date>
<month>February</month>
<day>10</day>
<year>2004</year>
</date>
<body>Nagbabala ang isang grupo ng mga educator na posibleng umabot sa 300 porsiyento ang pagtaas ng tuition fee sa school year 2004-2005 sa Hunyo. Ayon sa Alliance of Volunteer Educators (AVE), walang magagawa dito ang Commission on Higher Education (CHED) at Department of Education (DepEd) dahil deregulated ang pagtataas ng tuition. Hindi naman binanggit ng AVE kung ilang unibersidad at colleges ang magkakaroon ng tuition fee hike ngunit sinabi nito na kabilang sa listahan ang University of the Philippines (UP) at Polytechnic University of the Philippines (PUP). Sinabi naman ni AVE chairman Amang Magsaysay na tuwing magbubukas ang bagong school year ay nagkakaroon ng pagtaas sa matrikula subalit hindi naman tumataas ang kalidad ng edukasyon bagkus bumababa pa ito taun-taon. Inamin pa ng AVE na maraming mga state universities ang hindi na nakakatanggap ng subsidy mula sa gobyerno at ito umano ang dahilan kung bakit naghahanap ang mga paaralan ng paraan para kumita. At isa sa paraang nakikita nila ang magtaas ng matrikula na isa namang pahirap sa kanilang mag-aaral. Binatikos naman ng AVE ang Malaca&amp;ntilde;ang gayundin ang DepEd at CHED dahil sa kabiguan nito na iangat ang antas ng edukasyon sa bansa na kulelat na umano sa buong Asya. Sapat na pondo anya ang siyang kailangan ng mga paaralan upang hindi ito maging inutil sa pagtuturo sa kanilang mga estudyante. (Ulat ni Edwin Balasa)</body>
<link>http://www.philstar.com/Article.aspx?articleId=238410&amp;publicationSubCategoryId=92</link>
</article>
<article>
<title>Bro. Eddie, ipoproklama sa Miyerkoles ng Bangon Pilipinas Party</title>
<author></author>
<date>
<month>February</month>
<day>10</day>
<year>2004</year>
</date>
<body>Pormal nang ipoproklama bukas ng Bangon Pilipinas Party sa Araneta Coliseum ang kandidatura ni Jesus Is Lord (JIL) Movement leader Bro. Eddie Villanueva bilang opisyal na kandidato ng partido sa pagkapangulo sa darating na May 10 elections. Ang Bangon Pilipinas ay bagong political party matapos na ideklara ng Commission on Elections noong Enero 29. Ito ayon sa Comelec ay naniniwala na magbibigay ng pagbabago at pag-unlad ng bansa. Sinabi ni Bro. Eddie na siya ang kinatawan ng Diyos upang bigyan ng pag-asa ang mga mahihirap na mamamayan. Uunahin ni Bro. Eddie na ibalik sa Diyos ang mga tao na minsan nang naligaw ng landas. Ang JIL ay itinatag noong 1978 at may miyembro na umaabot na sa limang milyon.</body>
<link>http://www.philstar.com/Article.aspx?articleId=238418&amp;publicationSubCategoryId=92</link>
</article>
<article>
<title>Hagedorn at iba pa kay GMA na !</title>
<author>Rudy Andal at Malou Rongalerios</author>
<date>
<month>February</month>
<day>11</day>
<year>2004</year>
</date>
<body>Nagsisimula pa lamang ang kampanya para sa mga kandidato sa pagka-pangulo, isa-isa nang lumilipat sa kampo ni Pangulong Arroyo ang mga local leader na sumusuporta kay action king at presidential candidate Fernando Poe Jr., sa pangunguna ni Palawan Mayor Edward Hagedorn na kilalang malapit na kaibigan ni Da King. Base sa impormasyong nakalap sa Koalisyon ng Nagkakaisang Pilipino (KNP), maraming kingpins ni FPJ sa local government ang tumalon kay Pangulong Arroyo sanhi ng kawalan ng plataporma de gobyerno ni Da King. Unang lumipat sa kampo ng administrasyon si Laguna Governor Teresita &amp;quot;Ningning&amp;quot; Lazaro kung saan sinimulan ng K-4 ang kanilang pinakamalaking rally kahapon sa Southern Tagalog. Bukod kay Lazaro, sumunod ding nakipagkasundo na sa kampo ni Pangulong Arroyo sina Puerto Princesa Mayor Hagedorn, dating Caloocan Mayor Macario &amp;quot;Boy&amp;quot; Asistio, Nueva Ecija Governor Thomas Joson, Davao City Mayor Rodrigo Duterte, Cagayan de Oro Mayor Vicente Emano at Camarines Sur Gov. Luis Villafuerte. &amp;quot;Inaasahang magkakaroon ng exodus sa darating na panahon patungo sa K-4 dahil unti-unti na nilang nakikilala ang tunay na adhikain ng convenor ng KNP sa pagsusulong ng kandidatura ni FPJ,&amp;quot; pahayag ng source sa KNP. Inihayag pa ng source na may ilang malalaki at maiimpluwensiyang pulitiko mula sa Mindanao ang kasalukuyang nakikipag-usap sa K-4. Naunang kumalas kay Senador Edgardo Angara, presidente ng Laban ng Demokratikong Pilipino (LDP), si Sen. Rodolfo Biazon dahil binalewala ng naturang lider ang proseso sa pagpili ng standard bearer ng partido. Matatandaan pa ng mabuo ang KNP, kumalas kay FPJ at lumipat kay Pangulong Arroyo sina dating Senador Miriam Defensor-Santiago at Sen. John Osme&amp;ntilde;a, kilalang kingpin naman ng Central Visayas. Ayon naman kay Surigao del Sur Rep. Prospero Pichay Jr., naniniwala ang mga sumusuporta kay FPJ na hindi nito kayang pantayan ang mga nagawa at gagawin pa ni Pangulong Arroyo sa susunod na anim na taon. Hindi anya tulad ng kaibigan nitong si dating Pangulong Estrada na naging mayor, senador at bise presidente bago sumabak sa pampanguluhang halalan, si FPJ ay walang karanasan sa pulitika. (Ulat nina Rudy Andal at Malou Rongalerios)</body>
<link>http://www.philstar.com/Article.aspx?articleId=238513&amp;publicationSubCategoryId=92</link>
</article>
<article>
<title>Pasiklaban sa unang araw ng kampanya</title>
<author>Rudy Andal,Lilia Tolentino,Rudy Andal at Malou Rongalerios</author>
<date>
<month>February</month>
<day>11</day>
<year>2004</year>
</date>
<body>Iba-ibang gimik at pasiklaban ang ginawa ng mga presidentiables at kaalyadong kandidatong pang-nasyunal sa unang araw ng buhos ng kampanya kahapon. Pinangunahan ni Pangulong Arroyo at runningmate na si Sen. Noli de Castro ng K-4 ang pangangampanya kasama ang kanilang 12 senatoriables sa lalawigan ng Laguna kung saan libo-libong residente ang kanilang hinilot dahil sa sinasabing mga undecided. Nanawagan ang Pangulo sa lahat na kandidato na itaas ang pamantayan ng kampanya, iwasan ang siraan at gawing disente at mapayapa ang pamamaraan ng paghingi ng boto sa mga mamamayan. Nagkasiksikan naman ang libu-libong supporters at artista sa loob ng Cuneta Astrodome sa Pasay City kahapon sa ginanap na proclamation rally ng kampo ng KNP na pinangunahan ni Fernando Poe, Jr. at runningmate na si Sen. Loren Legarda. Dito sinabi ni FPJ ang kanyang plataporma kabilang na ang pagkakaroon ng patas na hustisya, pagpapanatili sa peace and order, pagbabago sa pulitika at pagresolba sa tumitinding kahirapan sa bansa. Aniya, ibabalik niya ang tiwala ng taumbayan sa pamahalaan, ipagkakaloob ng kanyang gobyerno ang mga kinakailangan ng mamamayan mula sa pagkain, edukasyon, trabaho at pangkabuhayan. Pag-aaralan din niya ang panukala sa pagbabago ng sistema ng pamahalaan mula sa presidential tungo sa federalism kasabay ang pagpapatupad ng mga reporma upang mapatatag ang pananalapi ng bansa. Kinantahan ng mga sikat na artista na sina Vic Sotto at Joey de Leon si FPJ ng &amp;quot;Siyay Isang Pinoy&amp;quot; na tumutukoy sa kinukuwestiyong nationality ng action king. Si presidentiable Raul Roco ng Alyansa ng Pag-asa Party ay nanuyo naman sa pamamagitan ng pagbibigay ng bulaklak sa mga botante sa Mandaluyong City. Unang nagtungo ito sa Jose Rizal University at ginalugad nito kasama ang kanyang kaalyado ang mga palengke at maging shopping mall gaya ng SM Mega Mall at nagpamudmod ng bulaklak saka tumungo sa Caloocan City upang mangampanya sa mga depressed areas doon. Nagngitngit naman ang daan-daang motorista ng sumikip ang daloy ng trapiko sa Coastal road patungong Cavite areas dahil sa haba ng motorcade ni presidentiable Panfilo Lacson bilang pambato ng LDP. Agad namang humingi ng paumanhin si Lacson sa mga nagalit na motorista at niliwanag nito na hindi ito ang inaasahan niya dahil dumami ang sumama sa motorcade. Suot ang kanyang trademark na checkered polo shirt, sumakay si Lacson sa isang bullet-proof na puting Lexus sports van na may open sunroof at kumaway sa kanyang mga kababayang naghihintay sa kanya. Sa kanyang talumpati, ipinangako niyang lalabanan ang K-4 (kahirapan, katiwalian, kurakot, krimen) sa sandaling maging presidente siya ng bansa. Samantala, si Eddie Gil ng &amp;quot;Isang Bansa, Isang Diwa&amp;quot; kasama ang kanyang kapartido ay tumungo naman sa lalawigan ng Marawi City upang doon isagawa ang kanilang proclamation rally at hingin ang suporta ng mga residente na nag-aantabay sa Don Mariano Marcos Stadium doon. Ngayong araw, ipapakita naman ni Bro. Eddie Villanueva ng Bangon Pilipinas sa publiko kung paano niya punuin ng kanyang tagasuporta ang Araneta Coliseum na may kapasidad na 60,000 katao.(Ulat nina Rudy Andal,Lilia Tolentino,Rudy Andal at Malou Rongalerios)</body>
<link>http://www.philstar.com/Article.aspx?articleId=238528&amp;publicationSubCategoryId=92</link>
</article>
<article>
<title>Reelection ni Sen. Barbers isusulong ng Kamara</title>
<author>Rudy Andal</author>
<date>
<month>February</month>
<day>11</day>
<year>2004</year>
</date>
<body>Nakakuha ng kakampi si re-electionist Senator Robert Barbers sa Kamara de Representante matapos mangako ang mga kongresista na pag-iibayuhin ang pagsuporta sa kanya para mapabilang sa unang tatlo na may pinakamataas na boto. Nagkaisa sina Davao City Rep. Prospero Nograles, Cebu Rep. Antonio Cuenco at Nueva Ecija Rep. Aurelio Umali na isulong ang muling pagwawagi ng senador matapos kakitaan si Barbers ng pagsusumikap na tumulong para maipasa ang may 810 House initiated local bills na binigo naman ng mga senador. Una ng nagbanta ang mga mambabatas na hindi nila susuportahan ang reelection ng mga senador na humahadlang sa mga local bills na isinusulong ng Kamara. (Ulat ni Rudy Andal)</body>
<link>http://www.philstar.com/Article.aspx?articleId=238530&amp;publicationSubCategoryId=92</link>
</article>
<article>
<title>Plane crash sa Dubai: 35 patay</title>
<author>Ellen Fernando</author>
<date>
<month>February</month>
<day>11</day>
<year>2004</year>
</date>
<body>Umaabot na sa 35 katao ang kumpirmadong nasawi ng sumabog ang isang eroplano habang patungong Dubai, United Arab Emirates kahapon. Sa nakuhang report ng Department of Foreign Affairs (DFA) Action Center, patungong Dubai International Airport ang Iran Kish Air ng biglang mag-crash ito sa lungsod ng Sharish at sumabog dakong 4:30 ng hapon. Dalawa katao kabilang ang isang bata ang nakaligtas subalit kapwa nasa kritikal na kalagayan ang mga ito. Inaalam na ng DFA kung may Pilipino ang kabilang sa mga nasawi. Base sa report, ang mga sakay ng nasabing eroplano ay mula sa mga bansang India, Egypt, Nepal, Nigeria, Iran at Philippines. (Ulat ni Ellen Fernando)</body>
<link>http://www.philstar.com/Article.aspx?articleId=238540&amp;publicationSubCategoryId=92</link>
</article>
<article>
<title>Brodkaster todas sa ambush</title>
<author>Ed Casulla at Joy Cantos</author>
<date>
<month>February</month>
<day>12</day>
<year>2004</year>
</date>
<body>Pinagbabaril ng malapitan hanggang sa mapatay ang isang beteranong komentarista/kolumnista ng dalawang di nakikilalang suspek habang papasakay sa kanyang sasakyan papasok sa kanyang programa sa radyo kahapon ng umaga sa Barangay Oro Site, Legazpi City. Hindi na umabot ng buhay sa Tanchuling Hospital ang biktimang si Rowell Endrinal, 45, may asawa, kilala sa alyas na &amp;quot;Mr. Guapo&amp;quot; at blocktime broadcaster ng Filipinas Broadcasting Network ng lokal na radio station DZRC sa naturang lungsod. Nagtamo ito ng walong tama ng bala sa ibat ibang bahagi ng katawan. Batay sa ulat ng pulisya, ang insidente ay naganap dakong alas-6 ng umaga ilang metro ang layo sa bahay ng biktima. Bigla na lamang sumulpot ang mga salarin na armado ng kalibre .45 at 9mm at sunud-sunod na pinaputukan si Edrinal saka nagsitakas. Nabatid na ang dalawang suspek ay matagal ng naghihintay sa labas ng bahay ng biktima at kumain pa ng pansit sa kalapit na tindahan. Ilang araw na din umanong nakikita ang mga ito na umaaligid sa bahay ni Edrinal. Ayon sa asawa ng biktima na si Mila, bago ang pamamaslang ay ilang araw ng nakakatanggap ng pagbabanta sa kanyang buhay sa pamamagitan ng text sa kanyang cellphone ang biktima. Pinaniniwalaang may kinalaman sa matitindi at walang takot nitong mga pagbatikos sa kanyang programa laban sa mga tiwaling pinuno sa kanilang lugar ang motibo sa pagpatay. Bago ang pagpatay, naging kontrobersiyal si Endrinal dahil sa kanyang pagbanat sa jueteng sa kanilang lugar. Si Endrinal ang provincial coordinator ng Publishers Association of the Philippines Inc. (PAPI) sa Albay at publisher ng local weekly newspaper &amp;quot;Metro News.&amp;quot; Binuo na ang &amp;quot;Task Force Guapo&amp;quot; na siyang tututok at mag-iimbestiga sa kaso. (Ulat nina Ed Casulla at Joy Cantos)</body>
<link>http://www.philstar.com/Article.aspx?articleId=238627&amp;publicationSubCategoryId=92</link>
</article>
<article>
<title>Lacson di gagamit ng artista sa kampanya</title>
<author>Malou Rongalerios</author>
<date>
<month>February</month>
<day>12</day>
<year>2004</year>
</date>
<body>Iibahin ni opposition presidential candidate Sen. Panfilo Lacson ang istilo ng kanyang kampanya dahil hindi siya gagamit ng mga artista o komedyante para makapaghakot ng tao sa kanyang mga campaign rally. Inihayag kahapon ni Sen. Lacson na mas pagtutuunan niya ng pansin ang paglalatag ng kanyang plataporma sa mga mamamayan kaysa sa kumanta at magsayaw na ginagawa ng ilang pulitiko. &amp;quot;I firmly believe that politicians who hire the services of movie actors and comedians in their campaign sorties lack the confidence to gather huge crowds for their rallies,&amp;quot; pahayag ni Lacson. Hindi aniya siya gagaya sa ibang kandidato at mga trapo (traditional politicians) na puro kantahan at sayawan ang ginagawa sa kanilang pangangampanya. Mas dapat aniyang pagtuunan ng pansin ang pagtalakay sa mga isyu na nakakaapekto sa mga Pilipinong botante dahil ang suliraning kinakaharap ng mga mamamayan ay mas seryoso kumpara sa pagkakaroon nila ng tatlong beses na makakain sa isang araw. Hindi aniya dapat gawing circus ang presidential campaign dahil seryoso itong bagay. Pagkatapos ng matagumpay na kick-off rally ni Lacson sa Cavite, nagtungo ang grupo nito kahapon sa Davao provinces at North Cotabato. (Ulat ni Malou Rongalerios)</body>
<link>http://www.philstar.com/Article.aspx?articleId=238641&amp;publicationSubCategoryId=92</link>
</article>
<article>
<title>Illegal GMA-Noli posters, billboards nagkalat</title>
<author>Rudy Andal</author>
<date>
<month>February</month>
<day>12</day>
<year>2004</year>
</date>
<body>Hinamon kahapon ng Koalisyon ng Nagkakaisang Pilipino (KNP) ang Comelec na tanggalin ang libo-libong illegal campaign materials nina Pangulong Arroyo at Sen. Noli de Castro dahil sa garapalang paglabag nito sa mga probisyon ng Fair Election Act. Ayon kay KNP spokesman Mike Romero, ito ang dapat gawin ng Comelec upang maibangon ang reputasyon nito sa harap ng pagbasura ng Korte Suprema sa bidding ng automated poll counting. Sinabi ni Romero na mahigpit na sinusunod ng KNP sa pangunguna ni presidential candidate Fernando Poe Jr. at vice presidential bet Loren Legarda, ang lahat ng election laws. Ang pahayag ay ginawa ni Romero sa harap ng pagkadakip sa ilang umanoy KNP supporters habang nagdidikit ng posters sa mga lugar na dapat dikitan nito. &amp;quot;For all we know, some of those arrested may not be from the KNP but were only made to appear as such to harass and put us on a bad light,&amp;quot; wika ni Romero. (Ulat ni Rudy Andal)</body>
<link>http://www.philstar.com/Article.aspx?articleId=238644&amp;publicationSubCategoryId=92</link>
</article>
<article>
<title>FPJ ikinampanya si Loren</title>
<author>Rudy Andal</author>
<date>
<month>February</month>
<day>12</day>
<year>2004</year>
</date>
<body>BULACAN - Pinatunayan nina KNP standard bearer Fernando Poe Jr. at runningmate nitong si Sen. Loren Legarda ang &amp;quot;karisma&amp;quot; nila sa masa ng dumugin ng taumbayan ang kanilang kauna-unahang campaign sortie na nagsimula sa bayan ng San Miguel. Hinimok ni FPJ ang masa na huwag pababayaan ang kanyang runningmate na si Loren dahil kailangan niya ito sa pamumuno ng gobyerno. Wika ni FPJ ng magsalita ito sa entablado sa San Miguel town plaza, mapipilayan siya kapag hindi niya nakasama sa pagtatayo ng bagong gobyerno si Loren. Hiniling din ni FPJ sa taumbayan na suportahan ang buong senatorial slate ng KNP na kinabibilangan nina Sen. Aquilino Pimentel Jr., Juan Ponce Enrile, Francisco Tatad, Ernesto Herrera, Alfredo Lim, Jinggoy Estrada, Rep. Didagen Dilangalen, Jamby Madrigal, Boots Anson-Roa at Agriculture Sec. Salvador Escudero. Nilibot din ng caravan ni FPJ na binubuo ng mahigit 100 sasakyan ang bayan ng San lldefonso, Baliwag, Malolos, Guiguinto hanggang Meycauayan. Ngayong araw ay lulusubin ng KNP ang Pampanga na balwarte ni Pangulong Arroyo para himukin ang mga kababayan ng Pangulo na suportahan ang tiket ng KNP. (Ulat ni Rudy Andal)</body>
<link>http://www.philstar.com/Article.aspx?articleId=238653&amp;publicationSubCategoryId=92</link>
</article>
<article>
<title>'Panggulo' nagsunog ng Konstitusyon</title>
<author>Ellen Fernando</author>
<date>
<month>February</month>
<day>12</day>
<year>2004</year>
</date>
<body>Dahil sa galit, kinondena ng isang idineklarang &amp;quot;nuisance candidate&amp;quot; ang pamunuan ng Comelec sa pamamagitan ng pagsunog ng libro ng 1987 Philippine Constitution at Omnibus Election Code kahapon. Umuusok sa galit na sumugod kasama ang kanyang mga tagasuporta si Atty. Elly Pamatong, dating legal counsel ni ARMM chairman Nur Misuari sa harapan ng Comelec building sa Intramuros, Maynila at sinunog ang libro ng Saligang Batas upang ipakita ang aniyay bulok na sistema ng pamahalaan dahil sa hindi pagsunod ng Comelec sa itinatakda ng batas. Sinabi ni Pamatong, may diskriminasyon at kinikilingan ang Comelec sa pagpili ng kandidato dahil idinaan lamang umano sa pagiging popular ang pagpili sa mga ito at hindi nasunod ang mga requirements ng bawat gustong kumandidato. Si Pamatong na tumatakbong independent ay magugunitang ipinosas ang sarili sa gate ng Comelec matapos na isa ito sa bumagsak sa screening ng mga kuwalipikadong kandidato sa pampanguluhan at idineklarang pampagulo lamang na kandidato. (Ulat ni Ellen Fernando)</body>
<link>http://www.philstar.com/Article.aspx?articleId=238656&amp;publicationSubCategoryId=92</link>
</article>
<article>
<title>2 bagong commissioners di pa puwedeng magtrabaho</title>
<author>Rudy Andal/Lilia Tolentino</author>
<date>
<month>February</month>
<day>12</day>
<year>2004</year>
</date>
<body>Iginiit kahapon ni re-electionist Sen. Aquilino Pimentel Jr. na hindi pa dapat umakto bilang mga bagong commissioners ng Comelec ang dalawang itinalaga ni Pangulong Arroyo. Ayon kay Sen. Pimentel sa isang ambush interview sa kampanya ng KNP sa Bulacan, nilinaw ng mambabatas na kahit itinalaga ng Pangulo sina Manuel Barcelona at Virgilio Garcillano bilang kapalit nina Luz Tancangco at Ralph Lantion na nagsipagretiro na, ay dapat muna silang dumaan sa pagsusuri ng Commission on Appointments. Wika pa ni Pimentel, hindi dapat kaagad magtrabaho bilang mga commissioners ang dalawa dahil hindi pa sila pumapasa sa CA. Sinabi ni Pimentel na haharangin niya ang agarang pagtatrabaho ng dalawa bilang mga opisyal ng Comelec dahil naniniwala siyang magiging bias ang mga ito dahil appointed sila ni GMA. Ayon naman kay Presidential Spokesman Ignacio Bunye, hindi makatarungan na bigyan kaagad ng puna sina Barcelona at Garcillano na diumanoy hindi kuwalipikado sa puwesto at magiging sunud-sunuran lang sa Pangulo. Sinabi ng Malaca&amp;ntilde;ang na bigyan muna ng pagkakataon ang dalawa na maipakita ang kanilang mahusay na trabaho bago paulanan ng mga negatibong kritisismo. Si Garcillano, 66, ay isang career officer ng Comelec. Bago nahirang sa bagong puwesto, siya ang Comelec director sa Region 10. Si Barcelona naman ay isang practicing lawyer ng Barcelona-Barcelona-Magdanit Law Office. Miyembro siya ng Philippine Bar at State Bar ng New York. (Ulat nina Rudy Andal/Lilia Tolentino)</body>
<link>http://www.philstar.com/Article.aspx?articleId=238662&amp;publicationSubCategoryId=92</link>
</article>
<article>
<title>Balwarte ni GMA pinasok ni FPJ</title>
<author>Rudy Andal,Lilia Tolentino,Malou Rongalerios at Edwin Balasa</author>
<date>
<month>February</month>
<day>13</day>
<year>2004</year>
</date>
<body>SAN FERNANDO, Pampanga - Hindi naging mainit ang pagtanggap ng mga Capampangan kina KNP standard bearer Fernando Poe Jr. at runningmate nitong si Sen. Loren Legarda dahil &amp;quot;GMA pa rin&amp;quot; ang isinisigaw ng mga residente dito. Sa ikalawang araw ng kanilang campaign trail sa Central Luzon, nilusob ng KNP ang GMA county at binaybay ng motorcade ni FPJ ang Bacolor, Guagua at bayan ng Lubao na lugar ni Pangulong Arroyo. Nanatili si FPJ at Loren na lulan ng truck habang nasa motorcade pero hindi bumaba ang mga ito para kumamay sa mga Capampangan bagkus ay idinaan na lamang sa pamimigay ng kanilang posters habang tumatakbo ang caravan. Nang huminto ang motorcade ni FPJ at Loren sa Lubao public market ay biglang may namigay naman ng poster ni GMA at ipinapakita ng mga tao ito sa mga kandidato ng KNP bilang pang-aasar. Ngiti ang isinukli ni FPJ at Loren sa mga Capampangan kahit sinisigawan sila ng &amp;quot;GMA pa rin.&amp;quot; Ayon kay Mang Oscar Pintangcol, residente ng Guagua, mahihirapan ang grupo ni FPJ sa Pampanga dahil ang suportado ng mga Capampangan ay ang paborito nitong anak na si GMA. Sa panayam naman kay FPJ, naniniwala siya na mahal siya ng mga Capampangan at hindi masosolo ni GMA ang boto sa lalawigang ito. Isang helicopter ang nagdala kay FPJ sa San Fernando. Ate Glo Nasa Kuta Ng Oposisyon Habang abala ang pambato ng oposisyon na si FPJ sa pagkuha ng boto sa Pampanga, pumunta naman kahapon si Presidente Arroyo sa lalawigan ng Rizal, isa sa mga balwarte ng kaibigan ng aktor na si dating Pangulong Estrada. Nagsimulang tahakin ng motorcade ni Pangulong Arroyo ang bayan ng Binangonan dakong alas-10 ng umaga kasama ang iba pang kandidato ng K4. Matapos makipagkamayan sa mga taong nasa lobby ng munisipyo, umalis na si Arroyo at pumunta sa kalapit na bayan ng Angono. Sa Cainta nagtanghalian ang Pangulo. Dumaan din ang motorcade ng Pangulo sa Antipolo bago ito pumunta ng Teresa at Morong. Kamay Na Bakal Ni Ping Hindi magdadalawang-isip si presidential candidate Panfilo Lacson sa paggamit ng kamay na bakal upang tapusin ang problema ng bansa kaugnay sa kriminalidad, korupsiyon at ibat ibang karumal-dumal na krimen. Sa pagtatalumpati ni Lacson sa Kidapawan City, sinabi nito na sawang-sawa ang mga mamamayan lalo na sa Mindanao sa kaguluhan at hindi pagpapatupad ng batas. Maging ang mga banyagang mamumuhunan aniya ay lumalayas sa bansa dahil sa kaguluhan at kawalan ng peace and order sa Pilipinas. Dapat aniyang makahatak ng mga foreign investors sa Mindanao upang umunlad ang lalawigan. Naniniwala si Lacson na hindi uunlad ang Pilipinas kung hindi maitataas ang antas ng pamumuhay sa Mindanao. Roco Sa Bicol Si Raul Roco naman ay nagpatuloy sa pangangampanya sa Bicol region. Kahapon ng umaga ay nagsimula ito sa Legaspi City. Ang Bicol ay tinaguriang balwarte ni Roco matapos nitong makuha ang 72 porsiyento ng mga boto rito ng tumakbo siya sa 1998 presidential race. Bro. Eddie Tahimik Pansamantala namang nanahimik si Bro. Eddie Villanueva ng Jesus Is Lord makaraang ang kanyang proclamation rally noong Miyerkules sa Araneta Coliseum. Isang simpleng pangangampanya lamang umano ang nais niya. Isang rally ang kanilang inoorganisa sa Luneta sa Feb. 22. (Ulat nina Rudy Andal,Lilia Tolentino,Malou Rongalerios at Edwin Balasa)</body>
<link>http://www.philstar.com/Article.aspx?articleId=238761&amp;publicationSubCategoryId=92</link>
</article>
<article>
<title>'Kahit kalaboso,kay GMA ako' - Misuari</title>
<author>Lilia Tolentino at Ely Saludar</author>
<date>
<month>February</month>
<day>13</day>
<year>2004</year>
</date>
<body>Nasorpresa si Pangulong Arroyo sa ginawang pag-eendorso sa kanya ng nakabilanggong si dating Autonomous Region in Muslim Mindanao (ARMM) Governor Nur Misuari sa kandidatura niya sa Mayo 10. Tugon ito ng Palasyo sa pahayag ni Misuari sa loob ng kulungan na kahit nasasaktan siya sa kanyang sinapit, nananawagan siya sa sambayanang Muslim na iboto si Pangulong Arroyo. Sinabi ni Misuari na naniniwala siya na tanging si Pangulong Arroyo ang pinakamainam na suportahan ngayong eleksiyon dahil sa pananaw nito sa kapayapaan at pagpapasigla ng ekonomiya ng bansa. &amp;quot;Siya lang ang susi sa pagkakaisa at kapayapaan,&amp;quot; wika ni Misuari mula sa kanyang kulungan sa Fort Sto. Domingo sa Sta. Rosa, Laguna. Ayon kay Presidential Spokesman Ignacio Bunye, nagulat at ikinatutuwa ng Pangulo ang pahayag ni Misuari sa kabila ng pagpapabilanggo sa kanya dahil sa kasong rebelyon. Sinabi naman ni Deputy Presidential Spokesman Ricardo Saludo na maaaring suportado ni Misuari ang Pangulo dahil sa malaki ang nagawa ng Presidente sa pagsusulong ng mga programa ng kapayapaan at kaunlaran sa Mindanao. (Ulat nina Lilia Tolentino at Ely Saludar)</body>
<link>http://www.philstar.com/Article.aspx?articleId=238767&amp;publicationSubCategoryId=92</link>
</article>
<article>
<title>Libel isasampa ni Biazon vs Roco</title>
<author>Ely Saludar</author>
<date>
<month>February</month>
<day>13</day>
<year>2004</year>
</date>
<body>Sasampahan ng kasong libelo ni K4 re-electionist Sen. Rodolfo Biazon si Aksyon Demokratiko presidential bet Raul Roco dahil sa pagsabing lumipat si Biazon sa administrasyon kapalit ng P30 milyon. Ayon kay Sen. Biazon, isang malaking kasinungalingan ang paratang ni Roco. &amp;quot;Kung sino man ang nagsabi niyan, I call him a liar to his face, sinungaling...&amp;quot; pahayag ni Biazon. Sinabi din ni Biazon na ang pagbansag ni Roco sa kanya bilang isang &amp;quot;factory defect&amp;quot; ng Philippine Military Academy ay isang paglapastangan sa isang nirerespetong institusyon. Ayaw naman tukuyin ni Biazon kung bakit iniwan niya ang Aksiyon Demokratiko at sumapi sa K4, subalit nabatid na nainsulto umano ang una dahil hindi ikinonsulta ni Roco ng kunin nitong runningmate si Hermie Aquino. Agad ring itinanggi ng Malaca&amp;ntilde;ang ang alegasyon na binayaran at sinuhulan si Biazon upang pumanig sa kampo ni Pangulong Arroyo. Sinabi ni Presidential Spokesman on Campaign Issues at head ng K4 media bureau Mike Defensor na isang may prinsipyong tao si Biazon at hindi matatawaran ang integridad nito kaya hindi makatarungan ang paratang ni Roco. (Ulat ni Ely Saludar)</body>
<link>http://www.philstar.com/Article.aspx?articleId=238777&amp;publicationSubCategoryId=92</link>
</article>
<article>
<title>EDSA 4 ikakasa 'pag nadisqualify si Da King</title>
<author>Ellen Fernando</author>
<date>
<month>February</month>
<day>13</day>
<year>2004</year>
</date>
<body>Nagbabala ang kampo ni KNP standard bearer Fernando Poe Jr. na mag-aalsa ang taumbayan kapag dinisqualify ng Supreme Court ang kandidatura ng action king. Ayon sa abogado ni FPJ na si Atty. Estelito Mendoza, galit ang mga tagasuporta ni Da King dahil sa mga nagkalat na text messages na nagsasabing nagdesisyon na ang SC sa disqualification case sa botong 9-6 pabor sa petisyon ng ilang indibidwal gayong magsisimula pa lamang ang oral argument sa Pebrero 19. Sinabi ni Mendoza na marami siyang nakausap na supporters ni FPJ na nagpahayag na magpoprotesta ang mga ito sa pamamagitan ng people power kapag pinawalang bisa ng SC ang kanyang pagtakbo sa May 10 elections. Dahil dito, hiniling ni Mendoza sa SC na magpalabas ng statement na nagde-deny sa nasabing kumakalat na text messages at magpalabas na ng agarang desisyon hinggil sa mga isinampang petisyon laban sa kanyang kliyente dahil nakakaapekto ito sa kampo ng aktor at maging sa buong partido nito na Koalisyon ng Nagkakaisang Pilipino na nagsasagawa ngayon ng nationwide campaign. Ang nasabing text messages ay malaki aniya ang epekto dahil kumokondisyon ito sa isipan ng mga botante na talo na ang aktor sa kanyang disqualification case. (Ulat ni Ellen Fernando)</body>
<link>http://www.philstar.com/Article.aspx?articleId=238781&amp;publicationSubCategoryId=92</link>
</article>
<article>
<title>EDSA 4 binatikos,desisyon ng SC kay FPJ dapat igalang</title>
<author>Lilia Tolentino at Malou Rongalerios</author>
<date>
<month>February</month>
<day>14</day>
<year>2004</year>
</date>
<body>Nagkaisa kahapon ang Kongreso at Malaca&amp;ntilde;ang sa pagkondena sa bantang magsasagawa ng people power revolution sa EDSA sa sandaling idiskuwalipika ng Korte Suprema si presidential candidate Fernando Poe Jr. Kinondena ni Surigao del Sur Rep. Prospero Pichay ang planong panggugulo ng mga supporters ni Poe at sinabing hindi tama na pangunahan ang hatol ng Mataas na Hukuman at lalong hindi tama na siraan ang integridad nito. &amp;quot;Dahil nararamdaman nilang madidisqualify si FPJ ay desperadong nananakot sila na guguluhin nila ang ating demokrasya,&amp;quot; wika ni Pichay. Nilinaw pa ni Pichay na tama lang ang paghawak ng Korte Suprema sa apela ni Victorino Fornier dahil hindi kailangan ang matinik na abugado para maintindihan ng publiko na nagkaroon ng tinatawag na misappreciation of evidence at grave abuse of discretion ang Comelec na naayon sa Rule 65 sa ginawa nitong pagbasura sa Fornier petition. Ipinaalala rin ni Pichay sa abugado ni FPJ na sa ilalim ng Rules of Court partikular ang Number 65, ang anumang abuse of discretion na mangangahulugan ng kawalan ng jurisdiction ng mga mababang hukuman kasama ang ahensiyang may quasi-judicial functions katulad ng Comelec, ay puwedeng mapasailalim sa jurisdiction ng Korte Suprema. Iginiit ni Pichay na mismong mga kandidato pagka-senador ng KNP na sina Aquilino Pimentel at dating Senador Ernesto Herrera, at kaalyadong si Rep. Harry Angping ay kapwa nagpahayag na tanging Supreme Court lamang ang puwedeng tumalakay at magdesisyon ng pinal sa usapin ng citizenship ni Da King. Di Sasali Sa Gulo Maging si dating Manila Mayor Mel Lopez na ka-partido ni FPJ ay nagsabi na hindi siya makikibahagi sa anumang destabilization move sakaling magdesisyon ang SC kontra sa citizenship ni FPJ. Isa anyang legal question ang usapin sa citizenship nito at hindi political issue kaya anuman ang maging hatol ng SC ay dapat igalang. &amp;quot;The decision on citizenship should not be used as an excuse to sow disturbance. I will go against any such plan to sow disturbance and will do my best to ensure that peace will prevail,&amp;quot; sabi ni Lopez na muling tumatakbo sa pagka-alkalde ng Maynila. Maghunos-Dili Nanawagan rin ang Malaca&amp;ntilde;ang sa mga supporters ni FPJ na magpakahinahon dahil hindi pa naman nakakapagpasya ang SC sa disqualification ni FPJ. Sinabi ni Presidential Spokesman Ignacio Bunye, dapat ipaubaya na lang sa Korte Suprema ang pagdedesisyon sa isyu dahil mayroong pamamaraang ginagawa ito para maging makatarungan ang desisyon. Hindi anya maganda ang mga banta na magkakaroon ng EDSA 4 sa sandaling desisyunan ng korte ang diskuwalipikasyon ng action king. &amp;quot;Hindi maganda ang ganitong pananalita lalong-lalo na kung nanggagaling sa bibig ng mga abogado. Iyong mga abogado, they are supposed to be officers of the court at sila ang dapat na manguna sa pagtalima sa anumang order ng ating pinakamataaas na hukuman ng bansa,&amp;quot; ani Bunye. Si Estelito Mendoza ang abogado ni FPJ at bilang tagapagtanggol ng batas ay responsibilidad nito na sundin ang batas sa halip na magbigay ng babala laban sa naging kapasyahan nito. Nauna nang nagpalabas ng warning ang grupo ni FPJ na sakaling madisqualify si Da King ay mag-aalsa ang taumbayan. Hindi na anya kailangan pang magtawag ng tao para sa panibagong people power dahil ngayon pa lang ay marami ng ayaw paawat.(Ulat nina Lilia Tolentino at Malou Rongalerios)</body>
<link>http://www.philstar.com/Article.aspx?articleId=238886&amp;publicationSubCategoryId=92</link>
</article>
<article>
<title>Apela ng 71 'panggulo' ibinasura ng Comelec</title>
<author>Ellen Fernando</author>
<date>
<month>February</month>
<day>14</day>
<year>2004</year>
</date>
<body>Tuluyan na ring ibinasura ng Comelec ang apela na ikonsidera ang kandidatura ng may 71 kandidatong idineklarang &amp;quot;nuisance&amp;quot; sa May 10 national elections. Sa 6-pahinang desisyon ng Comelec en banc, hindi kinatigan ang motion for reconsideration na isinampa ng may 39 presidential candidates, 8 sa pagkapangulo at 24 sa pagkasenador. Kabilang sa mga hindi pinagbigyan ng komisyon ang apela ng kilalang kandidato sa pagkapangulo na gumawa ng &amp;quot;drama&amp;quot; sa tanggapan ng Comelec na si Atty. Elly Pamatong. Sina Ely Soriano ng Ang Dating Daan na tumakbong independent sa pagkasenador at Leonardo Polinar na tumatakbo bilang presidente ay ibinasura din ang kanilang mosyon. Iginiit ng Comelec na walang kakayahan ang mga nabanggit na bilang ng nuisance candidate na magsagawa ng malawakang kampanya at walang awtorisadong nominasyon sa alinmang partido kaya bagsak sa screening. (Ulat ni Ellen Fernando)</body>
<link>http://www.philstar.com/Article.aspx?articleId=238900&amp;publicationSubCategoryId=92</link>
</article>
<article>
<title>Teritoryo ng Abu papasukin ni Da King</title>
<author>Malou Rongalerios</author>
<date>
<month>February</month>
<day>14</day>
<year>2004</year>
</date>
<body>Ipinagmalaki kahapon ni Maguindanao Rep. Didagen Dilangalen na malayang makakapangampanya si Fernando Poe Jr. sa teritoryo ng mga rebeldeng Muslim kabilang na ang mga senatorial candidates ng Koalisyon ng Nagkakaisang Pilipino (KNP). Ginawa ni Dilangalen ang pahayag sa gitna ng umiinit na kampanya para sa pambansang eleksiyon sa Mayo 10. Sinabi ni Dilangalen na ang sinseridad ni FPJ ang magbibigay daan upang malayang makapangampanya ang grupo ng KNP sa teritoryo ng Abu Sayyaf. Idinagdag pa ng solon na maliban sa Abu Sayyaf, ang Moro Islamic Liberation Front (MILF) at iba pang grupong rebelde sa Mindanao ay malamang na sumuporta din sa kandidatura ni FPJ. &amp;quot;Mahal na mahal ng mga mamamayan ng Mindanao si FPJ kaya naniniwala akong suportado rin siya ng mga grupong rebelde sa lugar namin.&amp;quot; pahayag ni Dilangalen. (Ulat ni Malou Rongalerios)</body>
<link>http://www.philstar.com/Article.aspx?articleId=238903&amp;publicationSubCategoryId=92</link>
</article>
<article>
<title>Showdown sa PMA</title>
<author>Malou Rongalerios</author>
<date>
<month>February</month>
<day>14</day>
<year>2004</year>
</date>
<body>Inaasahan na magiging mainit ang pagdiriwang ngayong araw na ito ng foundation day ng Philippine Military Academy (PMA) na nataon sa Araw ng mga Puso dahil kapwa dadalo sa nasabing pagdiriwang sina Pangulong Arroyo at presidential candidate Panfilo Lacson. Bilang miyembro ng PMA Class 1971, inaasahang sasamahan ni Lacson ang kanyag mga mistah sa Borromeo field kung saan isinasagawa ang tradisyunal na parada taun-taon. Ayon sa isang source sa kampo ni Lacson, bilang miyembro ng PMA Class 1971, hindi na kailangan ng imbitasyon ng senador upang dumalo sa nasabing okasyon. Sinabi rin ng source na bilang Pangulo ng bansa ay may karapatan ding dumalo sa Foundation day ng PMA si Arroyo. Dahil kumpirmado ring dadalo si Pangulong Arroyo sa nasabing pagdiriwang, malaki ang posibilidad na magkikita ang dalawang kandidato sa pagka-pangulo at kapwa mangangampanya sa mga opisyal at estudyante ng PMA. Sa nasabing okasyon makikita kung sino kina Arroyo at Lacson ang mas mainit na tatanggapin ng mga taga-PMA. (Ulat ni Malou Rongalerios)</body>
<link>http://www.philstar.com/Article.aspx?articleId=238913&amp;publicationSubCategoryId=92</link>
</article>
<article>
<title>Pagpuga ng mga preso isinisisi sa DBM</title>
<author>Doris Franche</author>
<date>
<month>February</month>
<day>14</day>
<year>2004</year>
</date>
<body>Ang kakulangan ng pondo ng Bureau of Jail Management and Penology (BJMP) ang siyang pangunahing dahilan kung bakit nakakatakas ang mga preso sa ibat ibang piitan sa bansa. Ito naman ang naging pahayag ni BJMP director Chief Supt. Arturo Alit, matapos na magsitakas ang mga preso ng Tanauan at Rodriguez Municipal Jail kamakailan. Ayon kay Alit, kulang ang pondo ng BJMP na ibinibigay ng Department of Budget and Management (DBM) kaya hindi pa sila kumukuha ng dagdag na jailguards. Hindi nila matutustusan ang suweldo ng mga papasok na jailguards na siyang itatalagang magbantay sa mga ibat ibang piitan sa bansa. Sa ngayon, umabot na sa 31,000 ang bilang ng mga preso sa buong bansa at bawat isang jailguard ay kailangang magbantay ng 22 preso. Umaabot lamang sa P1.9 bilyon ang budget ng DBM ngayong taon. Hindi ito nagbago noong nakaraang taon. Nabatid na umaabot na sa P1.7 bilyon ang suweldo ng mga tauhan ng BJMP habang ang iba pang natitira ay ginagamit sa pambayad ng pagkain, kuryente, tubig, telepono at iba pa. Inamin din ni Alit na wala naman silang sapat na pondo upang isailalim sa rehabilitasyon ang mga nabubulok at sira-sirang mga kulungan na siyang ginagamit ng mga preso sa kanilang pagtakas. Dala ng kalumaan, madali na lamang sirain ng mga preso ang iron grill na nagsisilbing bintana at pintuan ng mga preso sa bawat selda. Gayunman, sinabi din ni Alit na magsasagawa din siya ng rotation ng mga jailguard upang maiwasan ang pagiging pamilyar ng mga jailguards upang mas mapabuti pa ang paghawak at pagbabantay sa mga kulungan sa bansa. (Ulat ni Doris Franche)</body>
<link>http://www.philstar.com/Article.aspx?articleId=238916&amp;publicationSubCategoryId=92</link>
</article>
<article>
<title>Wala ng atrasan</title>
<author>Rudy Andal</author>
<date>
<month>February</month>
<day>14</day>
<year>2004</year>
</date>
<body>BALANGA, Bataan - Siniguro kahapon ni KNP standard bearer Fernando Poe Jr. sa may 5,000 supporters na dumalo sa kanyang campaign rally sa Mariveles Peoples Park na wala ng atrasan ang labang ito. Sinabi ni FPJ sa taumbayan, anuman ang mangyari ay hindi na siya aatras sa laban kasabay ang paniniguro na&amp;quot;hindi na sisikatan ng araw&amp;quot; ang mga nasa Malaca&amp;ntilde;ang. Habang sumisigaw ng &amp;quot;FPJ&amp;quot; ang crowd at nagsasalita ang action king ay binitiwan nito ang kanyang naging linya sa pelikula na &amp;quot;ang agilang ito&amp;quot; ay papunta na sa Palasyo ng Malaca&amp;ntilde;ang. Magpapahinga ngayon mula sa pangangampanya ang grupo nina FPJ at Legarda upang ipagdiwang ng bawat isa sa kanilang pamilya ang Araw ng mga Puso. Magpapatuloy ang campaign trail ng buong tiket ng KNP bukas na magsisimula sa Lingayen, Pangasinan at magtatapos sa isang malaking rally sa mismong bayan ni FPJ sa San Carlos City. (Ulat ni Rudy Andal)</body>
<link>http://www.philstar.com/Article.aspx?articleId=238921&amp;publicationSubCategoryId=92</link>
</article>
<article>
<title>Rebulto sa UP itutumba !</title>
<author>Rudy Andal</author>
<date>
<month>February</month>
<day>15</day>
<year>2004</year>
</date>
<body>SUBIC BAY FREEPORT - Nagbanta kahapon ang nakababatang kapatid ni action king Fernando Poe Jr na itutumba nila ang rebulto ng kanilang ama sa University of the Philippines (UP) sa Diliman, Quezon City kapag nagdesisyon ang Supreme Court (SC) na idiskuwalipika ang presidential candidate ng Koalisyon ng Nagkakaisang Pilipino (KNP) dahil sa isyu ng citizenship. Sa panayam ng ilang mamamahayag kay Conrad Poe kahapon ng madaling-araw sa Pier One, sinabi nitong hindi niya tatanggapin ang magiging desisyon ng SC kung palalabasin nila na hindi natural-born citizen ang hari ng pelikulang Pilipino. &amp;quot;Pu...ina nila! Mabuti pa gibain na lang natin yung oblation,&amp;quot; sabi ng nanggagalaiting si Conrad na nagsimulang makipagkuwentuhan sa mga reporter bandang ala-una at natapos ng alas-dos ng madaling-araw kahapon sa lalawigan ng Zambales. Binigyang-diin pa nito na kung palalabasin ng SC na hindi tunay na Pinoy ang kanyang kapatid, makabubuting sirain na lamang ang rebulto ng kanyang ama upang tuluyan nang masira ang kasaysayan sa pagkakatayo ng nasabing rebulto. Itinayo ang nasabing oblation at ginamit na model dito si Fernando Poe Sr. noong kasikatan pa niya noong dekada 60. Kung kasali man umanong mag-alsa ang mga supporter ni FPJ sa oras na magpalabas ng hindi paborableng desisyon ang SC, mananawagan umano ang kanyang kapatid sa mga supporter nito na huwag daanin sa pagpunta sa kalye ang kanilang pagkadismaya. &amp;quot;Wala kaming magagawa kung hindi susundin ang aming panawagan,&amp;quot; sabi ng nakababatang Poe. Sa ngayon umano ay nananalangin sila na maging patas ang SC sa pagdinig ng disqualification case laban kay Da King dahil naniniwala pa rin silang may hustisyang umiiral sa bansa. Kumalat nitong mga nagdaang araw ang balitang plantsado na ang desisyon para idiskuwalipika si Poe, pero mariin naman itong itinanggi ng SC sa pagsasabing kailangan pa nilang idaos ang oral arguments sa nasabing kaso bago maibaba ang desisyon ng Kataas-taasang Hukuman. (Ulat ni Rudy Andal)</body>
<link>http://www.philstar.com/Article.aspx?articleId=239007&amp;publicationSubCategoryId=92</link>
</article>
<article>
<title>Lacson,Arroyo sabay na umeksena sa PMA</title>
<author>Malou Rongalerios/Lilia Tolentino/Joy Cantos</author>
<date>
<month>February</month>
<day>15</day>
<year>2004</year>
</date>
<body>Tulad nang inaasahan, nag-agawan ng atensyon sina Pangulong Arroyo at Sen. Panfilo Lacson na sabay nag-martsa sa Annual Homecoming ng Phil. Military Academy (PMA) sa Fort del Pilar, Baguio City kahapon. Si Lacson ay miyembro ng PMA Class 71 habang adopted member naman ng PMA Class '78 si Arroyo. &amp;quot;Shes also marching with Class 78, so we are on equal footing now,&amp;quot; pahayag ni Lacson. Bagaman at hindi binanggit ng emcee ang pangalan ni Lacson sa programa na isang protocol para sa lahat ng ranking officials kabilang na ang mga senador, ipinagmalaki nito na mas malaki ang suportang natanggap niya mula sa kanyang mga kasamahan sa PMA kumpara sa Pangulo. &amp;quot;Sabi nga ng mga classmates ko, blood is thicker than water. Im a regular alumnus and the other (Arroyo) is an adopted member,&amp;quot; ani Lacson. Habang nasa parade ground, nakipagkamay si Lacson sa kanyang fellow alumnus na kinabibilangan ni NBI director Reynaldo Wycoco na isa sa mga kritiko ng senador. Sinabi ni Lacson na dapat isantabi ang pulitika sa loob ng PMA at dapat ipagdiwang na lamang ang mahalagang okasyon sa akademya. Hindi na rin nakaiwas si Lacson na batiin ng &amp;quot;Happy Valentine&amp;quot; ang Pangulo. Gayunman, nilinaw ng Senador na nagbibiro lamang siya ng sabihin niya nitong nakalipas na mga araw na ibig niyang maka-date sa Valentines Day ang Pangulo. &amp;quot;May nangungulit kasi sa akin, so sabi ko naman bakit hindi,&amp;quot; ani Lacson. (Ulat nina Malou Rongalerios/Lilia Tolentino/Joy Cantos)</body>
<link>http://www.philstar.com/Article.aspx?articleId=239021&amp;publicationSubCategoryId=92</link>
</article>
<article>
<title>Erap kay FPJ: Cool ka lang pare !</title>
<author>Lilia Tolentino</author>
<date>
<month>February</month>
<day>15</day>
<year>2004</year>
</date>
<body>&amp;quot;Cool ka lang pare at huwag masyadong pansinin at dibdibin ang mga bantang diskuwalipikasyon sa kandidatura sa Korte Suprema dahil madidiskaril lang ang pansin mo sa kampanya.&amp;quot; Ito ang ipinayo kahapon ni dating Pangulong Joseph Estrada sa kanyang matalik na kaibigan at kumpareng tumatakbong pangulo ng bansa na si action king Fernando Poe Jr. kaugnay ng mga espekulasyon na papaboran ng Supreme Court (SC) ang petisyon para madiskuwalipa si Poe sa halalan sa Mayo dahil sa kuwestiyonable niyang pagkamamamayang Pilipino. Bagaman wala pang desisyong ipinalalabas ang SC, ang mga tagasuporta ni Poe ay nagbantang maglulunsad ng People Power 4 kung ididiskuwalipika ang kanilang kandidato. Sa isang phone interview kay Estrada sa kanyang detention cell sa Camp Capinpin sa Tanay, Rizal, sinabi nitong lubos ang kanyang tiwala na si Poe ang siyang mananalong presidente sa darating na halalan at dadalhin nito ang lahat ng kandidato ng Koalisyon ng Nagkakaisang Pilipino sa darating na halalan kasama na ang kanyang anak na si dating San Juan Mayor Jinggoy Estrada na tumatakbo sa Senado. Sinabi ng dating Pangulo na bagaman hindi siya personal na nakakatulong sa kampanyang pampanguluhan ng matalik niyang kaibigan, itinagubilin na niya sa lahat ng lider ng partido na puspusang tulungan ang kanyang kaibigan. Inaasahan nito na magiging landslide ang panalo ni FPJ at mas malalamangan pa nito ang mahigit sa 10 milyong botong ipinagkaloob sa kanya ng mamamayan noong l998 presidential election. Samantala, nanawagan kahapon ang mga kongresistang kasapi ng Lakas Christian Democrats kay FPJ na pigilan ang kanyang mga tagasuporta sa mga panawagang kaguluhan at igalang ang desisyong ipapalabas ng SC kaugnay sa disqualification case nito. Sa sama-samang pahayag sinabi nina Reps. Robert Ace Barbers (Surigao del Norte), Monico Puentevella (Bacolod) City at Mauricio Domogan (Baguio City) na bagamat hindi nananawagan ng protest ang kinikilala nilang hari ng pelikulang Pilipino, ito ang mensaheng gusto nilang iparating sa kanyang mga tagasuporta sakaling ibasura ng SC ang kanyang kandidatura. Ngayon anila ang magandang pagkakataon para kay FPJ na ipakita sa taumbayan ang kanyang abilidad na mamuno sa pamamagitan ng paghikayat sa kanyang mga supporters na tigilan ang pagbabantang kaguluhan. (Ulat ni Lilia Tolentino)</body>
<link>http://www.philstar.com/Article.aspx?articleId=239024&amp;publicationSubCategoryId=92</link>
</article>
<article>
<title>Peace talks sa Norway,naisalba</title>
<author>Lilia Tolentino</author>
<date>
<month>February</month>
<day>15</day>
<year>2004</year>
</date>
<body>Naisalba sa pagkadiskaril ang ginaganap na negosasyong pangkapayapaan sa Oslo, Norway sa pagitan ng pamahalaan at National Democratic Front (NDF). Ito ang magandang balitang ipinaabot kay Pangulong Arroyo ng GRP panel na pinamumunuan ni Secretary Silvestro Bello III. Sinabi ni Bello kay Pangulong Aroyo na nagkasundo ang magkabilang panig na ipagpatuloy ang naantalang negosasyon at napagkayarian na magsagawa ng mga epektibong hakbang para maresolba ang isyu ng pagkakatala sa NDF-CPP-NPA sa listahan ng mga terorista. Sa ginanap na pulong, sinabi ng panel ng pamahalaan na kailangang magpakita ang NDF ng mga legal at moral na basehan para maalis sila sa listahan ng mga terorista. Sa kasunduang ginawa ng magkabilang panig, nakasaad ang kahandaan ng mga ito na maisulong ang prosesong pangkapayapaan at malunasan ang ugat ng armadong sagupaan ng CPP-NPA at mga sundalong militar. (Ulat ni Lilia Tolentino)</body>
<link>http://www.philstar.com/Article.aspx?articleId=239034&amp;publicationSubCategoryId=92</link>
</article>
<article>
<title>Commissioners ipinakalat sa mga rehiyon</title>
<author>Ellen Fernando</author>
<date>
<month>February</month>
<day>15</day>
<year>2004</year>
</date>
<body>Itinalaga na ng Commission on Elections (Comelec) ang mga commissioners nito sa ibat ibang rehiyon sa bansa bilang paghahanda sa nakatakdang halalan sa Mayo 10. Ayon kay Comelec chairman Benjamin Abalos sa isinagawang Comelec en banc session noong Biyernes, itinalaga sina Commissioners Florentino Tuason sa region 1 at Mehol Sadain sa region 2 at 3 upang tumutok para sa kaayusan ng halalan sa mga nabanggit na rehiyon. Si Abalos naman ang mangangasiwa sa region 4 at 5 habang sina Commissioners Resurreccion Borra ay inilagay sa region 6 at 7 at Rufino Javier sa Region 8. Samantalang ang bagong talagang Commissioners na sina Virgilio Garciliano na kinukuwestiyon ng ilang mambabatas ay ini-assign sa Autonomous Region in Muslim Mindanao (ARMM) at Atty. Manuel Barcelona sa Carraga Region. Samantala, umapela sina Garcilliano at Barcelona sa mga bumabatikos sa kanilang pagkaka-appoint ni Pangulong Arroyo sa Comelec na bigyan sila ng pagkakataon na maglingkod. Si Garcillano ay isinasangkot ni Sen. Nene Pimentel sa anomalyang l995 dagdag-bawas habang si Barcelona na dating chairman ng Philippine Postal Corporation (Philpost) ay binabanatan dahil sa pagiging malapit na kaibigan ng Pangulo. Sinabi ni Barcelona, tumatayo ngayong pinuno ng finance commitee ng Comelec na personal na dahilan ang pagtanggap nito sa bago nitong posisyon. (Ulat ni Ellen Fernando)</body>
<link>http://www.philstar.com/Article.aspx?articleId=239039&amp;publicationSubCategoryId=92</link>
</article>
<article>
<title>FPJ 'di aatras anuman ang hatol ng SC</title>
<author>Rudy Andal at Malou Rongalerios</author>
<date>
<month>February</month>
<day>16</day>
<year>2004</year>
</date>
<body>&amp;quot;Kahit ano ang maging desisyon nila, tuloy pa rin ang laban ko!&amp;quot; Ito ang paniniguro ni presidential aspirant Fernando Poe Jr. matapos tanungin ng mga reporters kamakailan sa isang campaign sortie niya ukol sa disqualification case laban sa kanya na nakasalang sa Korte Suprema. Sinabi ni FPJ na hindi siya aatras kahit ano pa ang gawin sa kanya. At sa mga naghain ng disqualification case laban sa kanya sa Mataas na Hukuman, nagpahayag si Da King na tulad ng mga linya nito sa pelikula ng &amp;quot;Baka sila ang hindi sikatan ng araw!&amp;quot;, bilang banta sa magiging hatol ng korte na disqualification case dahil sa umanoy hindi pagiging natural Filipino born citizen nito. Hindi naman pinalampas ng mga congressman ng Lakas sa pangunguna ni Surigao Rep. Prospero &amp;quot;Butch&amp;quot; Pichay ang paninindak na ginawa ni Da King. Ayon kay Pichay, ang naging gawi ni FPJ ay pagpapakita lamang ng tunay na pagkatao ng naghahangad maluklok sa Malaca&amp;ntilde;ang sa darating na May 10 elections. &amp;quot;Hindi matino ang naturang pahayag para sa isang presidentiable,&amp;quot; buwelta ni Pichay sa action king hinggil sa sinabi ng huli sa isang rally na hindi sila aatras kahit ano pa ang gawin ng kanyang mga kalaban na nangangahulugan din ng pagbalewala sa magiging hatol ng Korte Suprema kapag itoy hindi pumapabor sa kanya. Tinukoy pa ni Pichay ang isang pahayag ni FPJ na napakadelikado ang ipinapakitang karakter ng isang nag-aambisyong maging presidente ng bansa. &amp;quot;Mapanganib na presidente ang may kaisipang nagbabalewala sa batas, pero naintindihan ko ang pahayag ni FPJ dahil baka ang akala niya ay nasa shooting siya ng isang pelikula,&amp;quot; dagdag ni Pichay. (Ulat nina Rudy Andal at Malou Rongalerios)</body>
<link>http://www.philstar.com/Article.aspx?articleId=239136&amp;publicationSubCategoryId=92</link>
</article>
<article>
<title>FVR bumaligtad para kay FPJ</title>
<author>Rudy Andal</author>
<date>
<month>February</month>
<day>16</day>
<year>2004</year>
</date>
<body>MANAOAG, Pangasinan - Iiwan umano ni dating Pangulong Fidel V. Ramos si Pangulong Arroyo at susuportahan ang kandidatura ni action king Fernando Poe Jr. ng Koalisyon ng Nagkakaisang Pilipino (KNP) matapos makipag-usap ang hari ng pelikulang Pilipino, isang linggo bago magsimula ang kampanya. Ayon sa source na ayaw magpabanggit ng pangalan, bukod kay Ramos ay magsusunuran na rin umano na umalis sa kampo ni Pangulong Arroyo ang iba pang lokal na opisyal ng lalawigang ito sa pangunguna ni House Speaker Jose de Venecia para lumipat sa FPJ camp. Ipinaliwanag ng impormante, ang naging daan umano para maging matagumpay ang pag-uusap nina FPJ at Ramos ay si Dagupan City Mayor Benjamin Lim at sinamahan si Da King sa tahanan ni FVR sa Ayala Alabang, isang linggo bago magsimula ang kampanya. Siniguro din ng source, magsusunuran na rin ang mga local leaders sa lalawigang ito sa paglipat sa kampo ng KNP kapag lumantad na si FVR at de Venecia sa pagsuporta sa kandidatura ni Da King. Aniya, nabatid din ng mga local leaders ng lalawigan na handa na silang suportahan si FPJ kapag lumantad na si FVR at de Venecia. Iniipit na rin umano ng mga kabig ni GMA ang pagbibigay ng pondo sa mga local leaders sa lalawigang ito dahil natunugan na nila ang posibleng pagkabilang-bakod nila sa sandaling makuha kaagad ang pondo para sa eleksyon sa Mayo 10. Kinumpirma naman ni dating Pangasinan Congressman Ranjit Shahani na nag-usap na si FVR at FPJ kung saan ang namagitan ay sina Atty. Raul Lambino at Mayor Lim sa isang lugar sa Ortigas, Pasig City. Gayunman, pinabulaanan ni Lim ang balitang sinamahan niya si FPJ sa tahanan ni FVR. Aniya, walang katotohanan ang balitang siya ang naging daan para mabuo ang alyansa nina FPJ at FVR dahil walang balak ang mga Lakas local leaders na iwanan ang Pangulo. (Ulat ni Rudy Andal)</body>
<link>http://www.philstar.com/Article.aspx?articleId=239146&amp;publicationSubCategoryId=92</link>
</article>
<article>
<title>2 matanda naaksidente sa pagdating ni Da King</title>
<author>Rudy Andal</author>
<date>
<month>February</month>
<day>16</day>
<year>2004</year>
</date>
<body>MANAOAG, Pangasinan - Dahil sa sobrang siksikan ng libu-libong nag-iidolo kay KNP presidentiable Fernando Poe Jr. at running mate na si Sen. Loren Legarda nang dumaan ang kanilang float sa lalawigang ito, isang matandang lalaki ang nabundol ng lead car ng float ng Da King kahapon ng umaga. Gayunman, matapos kamayan ni FPJ ang lalaki ay hindi na ininda ang sakit ng katawan nito. Isa pang matandang babae ang aksidenteng mahataw ng camera sa nangyaring gitgitan paglabas ni FPJ sa Manaoag church nang magsimba ang aktor, Legarda at 12 senatoriables ng KNP. Agad na dinala sa pagamutan ang matanda na hindi nakuha ang pangalan. Nabatid na dumalo sa misa na pinangungunahan ni Fr. Napoleon Sipalay Jr. ng Our Lady of Manaoag church ang buong ticket ng KNP bandang alas-8 ng umaga saka nagsimula ang motorcade para ikutin ang ibat ibang bayan sa lalawigang ito. Nadoble ang tao na dumagsa sa nasabing simbahan dahil sa pagdating ng KNP party. Gaya ng inaasahan, dinagsa ng tao ang motorcade ni Da King nang ikutin nila ang bayan ng Manaoag, Urdaneta City, Calasiao, Dagupan City, Sta. Barbara at nagtapos sa isang grand campaign rally sa San Carlos City na ginanap sa Virgin Milagrosa University. Kung sa Lubao, Pampanga na kilalang balwarte ng Pangulo ay iniharap ng taumbayan ang poster ni GMA nang dumaan ang motorcade ni FPJ, sa bayan ng Sta. Barbara naman ay ipinakita ng mga miyembro ng Jesus Is Lord ang poster ni Brother Eddie Villanueva nang dumaan ang grupo ni Da King. (Ulat ni Rudy Andal)</body>
<link>http://www.philstar.com/Article.aspx?articleId=239150&amp;publicationSubCategoryId=92</link>
</article>
<article>
<title>Ligtas-tigdas inilunsad sa Malabon</title>
<author>Gemma Amargo</author>
<date>
<month>February</month>
<day>16</day>
<year>2004</year>
</date>
<body>Pormal na inilunsad ng Department of Health (DOH) sa pakikipagtulungan ng pamahalaang lungsod ng Malabon sa ilallim ng pamumuno ni acting City Mayor Jay-jay G. Yambao ang kampanya laban sa tigdas. Mula Pebrero 2 hanggang 29, magsasagawa ang mga kawani ng kalusugan kasama ang mga local health workers at volunteers ng pagpapabakuna sa mga batang nasa edad siyam na buwan hanggang 7-anyos. Layunin ng programa na mabigyan ng lunas ang nakamamatay na sakit na tigdas na karaniwang bumibiktima sa mga bata. Bukod dito, nais din ng DOH na mabawasan ang bilang ng mga batang namamatay at nadadapuan ng naturang sakit. Mainit ang naging pagtanggap ng mga tao sa araw ng paglulunsad ng proyekto. Nagkaroon ng motorcade at maikling programa na dinaluhan ng ibat ibang sektor sa Malabon. Kabilang sa mga nagsipagdalo at nakiisa sa proyekto ay si acting Mayor Yambao na isa sa mga nagsusulong ng mga programa sa kalusugan ng mga residente ng Malabon. (Ulat ni Gemma Amargo)</body>
<link>http://www.philstar.com/Article.aspx?articleId=239158&amp;publicationSubCategoryId=92</link>
</article>
<article>
<title>20 na patay sa bird flu virus</title>
<author>Danilo Garcia</author>
<date>
<month>February</month>
<day>16</day>
<year>2004</year>
</date>
<body>Umaabot na sa 20 katao ang nasawi sa Asia sa epidemyang dulot ng &amp;quot;bird flu&amp;quot; matapos na isa na namang biktima na dinapuan ng matinding lagnat mula sa nasabing sakit ang binawian ng buhay kamakalawa ng gabi sa Thailand. Sa ulat na natanggap ng Department of Health (DOH) sa ginagawang monitoring sa naturang sakit, nasawi sa loob ng isang pagamutan ang biktima habang nilalapatan ng lunas sa Intensive Care Unit ng nasabing bansa. Base sa rekord, ito na ang ika-anim na biktima na nasasawi sa Thailand dahil na rin sa bird flu. Nabatid naman na isa pang bata ang nasa kritikal na kondisyon ngayon sa Thailand dahil rin sa bird flu. Sa kabila nito, tiniyak ng DOH na ligtas pa rin ang Pilipinas sa nasabing sakit at hindi dapat mag-alala sa pagkain ng lokal na manok. Sa kabila ng paliwanag na nahahawa lamang ang manok sa bird flu sa isang buhay na impektadong ibon, patuloy ang mahigpit na pagbabantay sa mga daungan sa bansa upang hindi makapasok ang mga poultry products na mula sa mga bansang may epidemiya nito. (Ulat ni Danilo Garcia)</body>
<link>http://www.philstar.com/Article.aspx?articleId=239161&amp;publicationSubCategoryId=92</link>
</article>
<article>
<title>GMA 'di ko iiwanFVR</title>
<author>Ni Ellen Fernando</author>
<date>
<month>February</month>
<day>17</day>
<year>2004</year>
</date>
<body>Mahigpit na pinabulaanan kahapon ni dating Pangulong Fidel Ramos ang pinalutang na tsismis ng kanyang pamangking si dating Rep. Ranjit Shahani na iiwan na niya ang kampo ni Pangulong Arroyo para lumipat sa kampo ni action king Fernando Poe Jr. Sa isang panayam sa radio DZRH, sinabi ni Ramos na walang katotohanan ang sinabi ni Shahani dahil mananatili siyang susuporta sa kandidatura ni Pangulong Arroyo. Sinabi pa ni Ramos na bagaman ang kanyang kapatid na si dating Senador Leticia Ramos-Shahani at ang anak nitong si Ranjit ay nasa kampo ni FPJ, mayroon naman silang magkakaibang panuntunang pulitikal. Ang balitang ito ay pinasinungalingan ng Malaca&amp;ntilde;ang sa pamamagitan ni Presidential Spokesman Ignacio Bunye. &amp;quot;Si Pangulong Ramos ay isa sa mga pangunahing tagasuporta ng ating Pangulo.. At katunayan mayroon silang kundi man isang beses ay dalawang beses isang linggo na pag-upo upang bigyan ng advice ang ating Pangulo. Ito iyong kanyang advisory council,&amp;quot; ani Bunye. Sinabi ni Bunye na hindi dapat patulan ang isyung ito kahit ang nagsalita pa ay si Shahani dahil ang dating Pangasinan congressman ay nasa kampo ni Da King.</body>
<link>http://www.philstar.com/Article.aspx?articleId=239347&amp;publicationSubCategoryId=92</link>
</article>
<article>
<title>Pananakot vs demokrasya tigilan na!</title>
<author></author>
<date>
<month>February</month>
<day>17</day>
<year>2004</year>
</date>
<body>Dapat nang tigilan ni Sen. Gregorio Honasan ang mga pagbabanta laban sa demokrasya dahil nakakasagabal lamang ito sa pag-unlad ng bansa. Ito ang naging panawagan kahapon nina Surigao del Sur Rep. Prospero Pichay at Bulacan Rep. Wilhelmino Sy-Alvarado kaugnay sa nakakatawa umanong pahayag ni Honasan na hindi na kaya pang pamunuan ang bansa ng kahit na sino pang mahahalal na pangulo hanggat hindi napapagaling ang ugat ng diskontento sa bansa. Sinabi ni Pichay na tila may alam si Honasan na hindi alam ng taumbayan sa ginawa nitong pahayag, tulad na lamang nang pagkakasangkot nito sa July 27 Oakwood mutiny at iba pang pagtatangkang agawin ang pampulitikang kapangyarihan sa illegal na paraan. Naniniwala si Pichay na may inihahanda ang mga lider ng oposisyon at ikinokondisyon na ng mga ito ang isipan ng taumbayan. Inihalimbawa ni Pichay ang sinabi ni Honasan na hindi posibleng magkaroon ng kudeta dahil ang taumbayan ay nasa isang election mode. &amp;quot;Kung pagbabatayan mo ang kanyang mga sinasabi, tila alam na alam niya kung kailan magaganap ang kudeta. Eto ba ang magaganap sakaling madiskuwalipika o matalo sa eleksiyon ang kanilang manok,&amp;quot; ani Pichay. Ayon naman kay Sy-Alvarado, nagmistulang propeta ng kadiliman si Honasan sa pagsasalarawan ng isang masamang pangitain matapos ang halalan. Pinagdiinan ni Sy-Alvarado na tanging si Pangulong Arroyo sa lahat ng kandidato ang may karanasan at kapasidad na magpatupad ng pambansang pagkakaisa. (Malou Rongalerios)</body>
<link>http://www.philstar.com/Article.aspx?articleId=239359&amp;publicationSubCategoryId=92</link>
</article>
<article>
<title>Mga lola sa kulungan palalayain</title>
<author></author>
<date>
<month>February</month>
<day>17</day>
<year>2004</year>
</date>
<body>Binigyang pag-asa ni Pangulong Arroyo ang pagkakaloob ng kalayaan sa 56 mga matatandang babaeng bilanggo sa Correctional sa pamamagitan ng Presidential pardon. Sa isang talumpati ng Pangulo sa Inner Wheel Clubs of the Philippines, sinabi niyang mayroong programa ang kanyang pamahalaan sa pagpapalaya ng mga babaeng bilanggo na edad 70 pataas na tinaguriang &amp;quot;Laya Ka na Lola&amp;quot;. Sinabi ng Pangulo na ang patakaran ng programang ito ay dapat walang kinalaman sa droga at pangingidnap ang mga lolang bilanggo. &amp;quot;This is my policy, if theyre not drug lords or kidnappers and they are more than 70 years old, just recommend it to me and Ill assure you to grant them my Presidential pardon,&amp;quot; anang Pangulo. Dalawang lola na ang nakalaya sa piitan sa ilalim ng programang ito, sina Flaviana Reyes, 70 at Pacita Gonzales, 70, noong Enero 16, 2004 matapos aprubahan ng Pangulo ang rekomendasyon ng Inner Wheel Club. Sinabi ng Pangulo na ang mga bilangguan ay dapat magsilbing sentro ng rehabilitasyon sa mga nahatulang nagkasala sa kaso pero sa sandaling sumapit na sila sa edad na 70 pataas kailangang mabigyan naman sila ng pagkakataong makapiling ang mga mahal nila sa buhay sa nalalabi pang panahon nila sa mundo. (Lilia Tolentino)</body>
<link>http://www.philstar.com/Article.aspx?articleId=239363&amp;publicationSubCategoryId=92</link>
</article>
<article>
<title>Villar bagong pangulo ng Nacionalista Party</title>
<author></author>
<date>
<month>February</month>
<day>17</day>
<year>2004</year>
</date>
<body>Siniguro kahapon ni Sen. Manuel Villar na ituturing na pinakamalaking partido ang Nacionalista Party bago ito magdiwang ng centennial celebration sa 2007. Ginawa ni Sen. Villar ang pahayag matapos itong mahalal na presidente ng NP kapalit ng nasawing si dating Vice President Salvador &amp;quot;Doy&amp;quot; Laurel. Dahil sa pagkabagot na ng taumbayan sa traditional politician, sinabi ni Villar na itatayo nila ang bagong pulitika at magiging aktibo ang pangkaraniwang mamamayan sa halip na puro trapo. Wika ni Villar, ang muling pagpapasigla sa NP ay ang pamamaraan ng miyembro nito upang maalala ang pagmamalasakit ni Doy. &amp;quot;Hindi mabibigo ang huling habilin ni Doy Laurel. Bubuhayin nating muli ang Nacionalista Party. At higit nating palalakasin ito sa bisa ng pinag-isang katapatan at pagtataguyod sa diwa at simulain ng partido,&amp;quot; dagdag pa ng senador. Sinabi ni Celia Diaz-Laurel, ang biyuda ni Doy, ang isa sa mga huling habilin ng kanyang mister bago ito nasawi ay makitang muling sumigla ang NP. Aniya, dahil sa track record ni Villar sa larangan ng pagnenegosyo at pulitika ay walang dahilan para hindi sumigla sa ilalim ng kanilang liderato ang NP. (Rudy Andal)</body>
<link>http://www.philstar.com/Article.aspx?articleId=239372&amp;publicationSubCategoryId=92</link>
</article>
<article>
<title>Eddie Gil, pinabubura ng JIL sa presidentiables</title>
<author></author>
<date>
<month>February</month>
<day>17</day>
<year>2004</year>
</date>
<body>Hiniling kahapon ng kampo ni Jesus Is Lord (JIL) leader Bro. Eduardo &amp;quot;Eddie&amp;quot; Villanueva sa Comelec na alisin na sa listahan ng mga opisyal na kandidato sa pagkapangulo para sa May 10 elections si Eddie Gil ng Isang Bansa, Isang Diwa party . Sinabi ng tagapagsalita at abogado ng Bangon Pilipinas na sina Attys. Jordan Pizarras at Ted Pascua na kanilang ipinapa-disqualify si Gil dahil nitong nagdaang ilang araw na kampanya ng national candidates, nagpakita ng kawalang interes si Gil sa kanyang kandidatura. Anila, kabilang sa mga di magandang inasal ni Gil, base sa mga report ay ang hindi nito pagbabayad ng hotel bills sa General Santos City nang siya ay mangampanya doon at pag-iisyu ng talbog na tseke para sa P35,000 hotel bill nito. Hindi rin anya nagbabayad si Gil sa kanyang mga campaign sortie sa Cagayan de Oro para sa unang araw ng kampanya nito. Iginiit ng Bangon Pilipinas na ikonsiderang &amp;quot;nuisance candidate&amp;quot; si Gil dahil sa kawalan nito ng makinarya upang mangampanya. Ang Bangon Pilipinas ay naghain kamakailan ng dalawang petisyon sa Comelec upang idisqualify si Gil at alisin ang partido nitong Isang Bansa, Isang Diwa sa talaan ng mga accredited political parties. Ito ay bunsod na rin sa sinasabing pagkalito dahil sa parehong pangalang &amp;quot;Eddie&amp;quot; na inaasahang isusulat ng mga botante at posibleng ideklarang stray votes ito ng board of election inspectors. (Ellen Fernando)</body>
<link>http://www.philstar.com/Article.aspx?articleId=239374&amp;publicationSubCategoryId=92</link>
</article>
<article>
<title>1-M trabaho nasa'n na?-Loren</title>
<author></author>
<date>
<month>February</month>
<day>17</day>
<year>2004</year>
</date>
<body>Inusisa kahapon ni Senadora Loren Legarda kung nasaan na ang isang milyong trabaho na ipinangako nito sa unang taon ng kanyang panunungkulan bilang presidente ng bansa. Ito ang ibinatong katanungan ng vice presidential candidate ng Koalisyon ng Nagkakaisang Pilipino (KNP) matapos makakuha ng datos na ang unemployment rate sa bansa ay lumobo sa 3.93M noong 2003 mula sa 3.87M noong 2002. Sa impormasyong nakuha nito sa National Statistics Office (NSO), umaabot lamang sa 560,000 trabaho ang naibigay ng gobyerno noong nakaraang taon gayung ang bilang ng pumasok sa labor force ay 1.45 milyon. Dahil sa ito ang naging pagkukulang ng pamahalaan sa taumbayan, sinabi ni Legarda na ang pagbibigay ng trabaho sa bawat Pilipino ang isinusulong ngayon ng KNP. Aniya, numero uno sa listahan ng prayoridad ni presl candidate Fernando Poe Jr. ang pagkakaloob ng trabaho sa mga Pilipino sa oras na manalo ito sa darating na eleksiyon. (Rudy Andal)</body>
<link>http://www.philstar.com/Article.aspx?articleId=239382&amp;publicationSubCategoryId=92</link>
</article>
<article>
<title>AFP alerto sa EDSA 4</title>
<author>Joy Cantos</author>
<date>
<month>February</month>
<day>18</day>
<year>2004</year>
</date>
<body>Nakahanda ang Armed Forces of the Philippines (AFP) na tumulong sa puwersa ng pulisya sakaling magsipag-riot ang mga supporters ni Koalisyon ng Nagkakaisang Pilipino (KNP) presidential candidate Fernando Poe, Jr. kapag nagpalabas ng negatibong desisyon sa kinukuwestiyon nitong citizenship ang Korte Suprema. Ito ang tiniyak kahapon ni AFP-Public Information Office chief, Lt. Col. Daniel Lucero sa gitna na rin ng pangamba na di makayanan ng anti-riot team ng PNP ang posibleng pagwawala ng mga tagasuporta ni FPJ. Ayon kay Lucero, susuportahan nila ang PNP sakaling sumiklab ang civil unrest o anumang bantang paghahasik ng kaguluhan ng kampo ng action king. Nabatid na bagaman sa Pebrero 19 pa magpapalabas ng desisyon ang Korte Suprema sa isyu ng citizenship ni FPJ, ngayon pa lamang ay mainit na ang mga supporters nito na nakaantabay sa mangyayari. Nitong Martes ay halos sabay-sabay na kumilos at nagpahayag ng kani-kanilang mga opinyon at panawagan ang ibat ibang civil at military organizations tungkol sa hinalang paglalabas ng negatibong desisyon ng SC kasunod ng mga alegasyong pilit na niluluto umano ito ng Malaca&amp;ntilde;ang. At kanilang itinuturo ang bantang &amp;quot;judicial prostitution&amp;quot; na maaaring maganap sa Korte Suprema na pinangangambahang baka maglabas ng desisyong magdidiskuwalipika sa kandidatura ni FPJ. Idinagdag pa ni Lucero na may sapat na puwersa ang AFP para umayuda sa PNP sakaling humantong sa panggugulo ng mga supporters ni FPJ kung negatibo sa kanilang idolo ang magiging hatol ng Korte.(Ulat ni Joy Cantos)</body>
<link>http://www.philstar.com/Article.aspx?articleId=239475&amp;publicationSubCategoryId=92</link>
</article>
<article>
<title>2 Comelec appointees pinatatalsik</title>
<author>Rudy Andal</author>
<date>
<month>February</month>
<day>18</day>
<year>2004</year>
</date>
<body>Hiniling kahapon ng Koalisyon ng Nagkakaisang Pilipino (KNP) sa Malaca&amp;ntilde;ang na agarang patalsikin ang dalawang bagong appointed commissioners sa Comelec dahil sa pagpapakita kaagad nito ng bias matapos magsumite ng kanilang opinyon na dapat i-disqualify si Fernando Poe, Jr. Sinabi ni KNP spokesman Mike Romero, lumitaw na kaagad ang pagiging bias ng dalawang bagong commissioners na sina Virgilio Garcillano at Manuel Barcelona ng kontrahin nito ang naging desisyon ng kanilang mga kasamahan sa Comelec ukol sa citizenship issue ni FPJ. Ayon kay Romero, ang pagsusumite ng apela ng dalawang bagong commissioners sa Supreme Court para madiskuwalipika si Da King dahil sa hindi umano ito natural-born Filipino citizen ay agarang pagpapakita ng kanilang pagkiling sa Malaca&amp;ntilde;ang. &amp;quot;The grounds raised by the two new commissioners in asking the high court to disqualify FPJ were the same arguments that were thrown out by the Comelec en banc and their twisted logic in having the strongest candidate disqualified from the presidential race only bolster the growing public perception that they were named on the comelec by President Arroyo just to protect her political interests,&amp;quot; wika ni Romero. Magugunita na itinalaga ni GMA ang 2 commissioners habang naka-recess ang Kongreso para hindi na mabusisi ang kuwalipikasyon ng mga ito sa Commission on Appointments. Mahigpit na tinutulan ni Sen. Aquilino Pimentel ang ad interim appointment nina Garcillano at Barcelona bilang kapalit ng mga nagretirong sina Commissioners Ralph Lantion at Luz Tancangco dahil pawang malalapit ito kay First Gent Mike Arroyo kaya dapat dumaan ito sa CA. (Ulat ni Rudy Andal)</body>
<link>http://www.philstar.com/Article.aspx?articleId=239488&amp;publicationSubCategoryId=92</link>
</article>
<article>
<title>Magsino killers tugisin! - Kabayan</title>
<author>Lilia Tolentino</author>
<date>
<month>February</month>
<day>18</day>
<year>2004</year>
</date>
<body>Nanawagan kahapon si K4 vice presidentiable Noli &amp;quot;Kabayan&amp;quot; de Castro sa PNP na tugisin ang mga pumaslang kina Naujan Vice Mayor Juvy Magsino at Bayan Muna Party List coordinator Leima Fortu kasabay ng panawagan sa lahat na tigilan ang sisihan sa naganap na pamamaslang. &amp;quot;Nakakalungkot na sa aking lalawigan pa nangyari ito habang kasagsagan ng ating kampanya. Si Vice Mayor Magsino ay isang tapat na public servant at ating kinokondena ang walang saysay na pagpaslang sa kanya,&amp;quot; ayon kay de Castro. Isang araw matapos ang insidente, agad tinawagan ni de Castro si Col. Voltaire Calzado, head ng Mindoro Oriental Provincial Police Office, at inatasan na magsagawa ito ng isang masusing imbestigasyon. &amp;quot;Bilang isang Mindore&amp;ntilde;o, makakaasa ang naiwang pamilya at mga kababayan ni Vice Mayor Magsino na hindi ko titigilan ang kasong ito hanggang hindi nahaharap sa hustisya ang mga nasa likod ng pamamaslang na ito,&amp;quot; dagdag ng senador. Sina Magsino at Fortu ay namatay matapos pagbabarilin ng hindi pa nakikilalang gunman noong Pebrero 13 dakong alas-10 ng gabi sa Naujan. Ang madugong insidente ay naganap limang oras matapos mangampanya sina Pangulong Arroyo at de Castro sa Calapan City, Oriental Mindoro. (Ulat ni Lilia Tolentino)</body>
<link>http://www.philstar.com/Article.aspx?articleId=239491&amp;publicationSubCategoryId=92</link>
</article>
<article>
<title>Questionable surveys kinondena ng KNP</title>
<author>Rudy Andal</author>
<date>
<month>February</month>
<day>18</day>
<year>2004</year>
</date>
<body>Sinabi ni KNP spokesman Mike Romero kahapon na hindi dapat paniwalaan ng publiko ang ilang kaduda-dudang survey patungkol sa May elections, lalo nat kabaligtaran ang resulta ng mga ito sa nangyayari sa kampanya. Partikular na pinuna ni Romero ang isang survey na umanoy kinomisyon ng isang pahayagan, na nagsabing lumiliit raw ang lamang ni KNP presl candidate Fernando Poe, Jr. kay Pangulong Arroyo at &amp;quot;lumalaki&amp;quot; naman daw ang bentahe ni Noli de Castro kay Loren Legarda ng KNP sa vice presidential race. &amp;quot;Wonder of wonders. This newspaper used as headline material the result of the survey it commissioned, yet did not even bother naming the firm that conducted the alleged survey,&amp;quot; wika ni Romero. Sinabi ni Romero na ang resulta ng nasabing &amp;quot;questionable surveys&amp;quot; ay taliwas sa ipinapakitang lakas ng KNP candidates sa campaign trail kumpara sa iba pang kandidato ng ilang partido. Nagbabala si Romero na ginagamitan ng dagdag-bawas ang nasabing survey upang itago ang aniyay 50-point na lamang ni FPJ kay GMA at dikit na laban sa pagitan nina Loren at Noli. Nangangamba si Romero na baka ma-dagdag-bawas din sina FPJ at Loren sa mismong bilangan ng boto sa Mayo. (Ulat ni Rudy Andal)</body>
<link>http://www.philstar.com/Article.aspx?articleId=239501&amp;publicationSubCategoryId=92</link>
</article>
<article>
<title>Special session kailangan - Tatad</title>
<author>Rudy Andal</author>
<date>
<month>February</month>
<day>18</day>
<year>2004</year>
</date>
<body>Iginiit kahapon ni KNP senatorial candidate Francisco &amp;quot;Kit&amp;quot; Tatad na kailangang magkaroon ng special session ang Kongreso upang maging lehitimo ang paglalaan ng pondo para sa darating na May 10 elections. Sinabi ni Tatad, kapag hindi nagkaroon ng special session at pinabayaan lamang si Pangulong Arroyo na maglaan ng pondo mula sa magiging savings sa reenacted 2003 budget ay magiging unconstitutional ito. Wika pa ni Tatad, walang inilaang pondo sa ilalim ng reenacted 2003 budget para sa darating na halalan kundi ito ay nasa 2004 budget subalit hindi naaprubahan ng Kongreso. Kaya kahit mayroong magiging P100 bilyon na savings ay hindi maaaring galawin ito ng Pangulo at ilagay para sa pondo ng Comelec kaugnay sa darating na eleksiyon dahil itoy ilegal kaya walang ibang paraan ang Pangulo kundi pakiusapan ang Kongreso na aprubahan ang 2004 budget. (Ulat ni Rudy Andal)</body>
<link>http://www.philstar.com/Article.aspx?articleId=239503&amp;publicationSubCategoryId=92</link>
</article>
<article>
<title>Bagong droga ipagbabawal - Barbers</title>
<author>Rudy Andal</author>
<date>
<month>February</month>
<day>18</day>
<year>2004</year>
</date>
<body>Tiniyak kahapon ni reelectionist Senator Robert Barbers na isasama sa talaan ng ipinagbabawal na gamot ang &amp;quot;Special K&amp;quot; o ketamine hydrochloride. Itoy matapos mapaulat na ang bagong droga ay siya ngayong alternatibong droga kapalit ng ecstacy na kinalolokohan ng mga kabataang nabibilang sa mayayamang pamilya. Ayon kay Sen. Barbers, nakausap niya si Anti-Illegal Drugs Special Operations Task Force chief Deputy Director General Edgardo Aglipay at inamin ng huli na ang &amp;quot;Special K&amp;quot; ang nagbibigay sa kanila ngayon ng ibayong problema sa mga sindikato ng droga dahil hindi ito kasama sa listahan ng mga ipinagbabawal na gamot sa ilalim ng Republic Act 9165 o Comprehensive Dangerous Drugs Act. Siniguro ni Barbers, tagapangulo ng Senate committee on public order and illegal drugs, na aaksiyon kaagad ang Kongreso para masusugan ang RA 9165 kaugnay ng mabilis na pagbabago sa mga ilegal na droga na nilalabas ng mga sindikato. Batay sa ulat ng AID-SOFT, inilabas ang &amp;quot;Special K&amp;quot; noong isang taon dahil sa kakulangan ng suplay ng shabu at ecstacy sa local maket. (Ulat ni Rudy Andal)</body>
<link>http://www.philstar.com/Article.aspx?articleId=239510&amp;publicationSubCategoryId=92</link>
</article>
<article>
<title>Apela sa mga supporters sa bantang EDSA 4: 'Kalma lang' - FPJ</title>
<author>Rudy Andal, Ellen Fernando at Lilia Tolentino</author>
<date>
<month>February</month>
<day>19</day>
<year>2004</year>
</date>
<body>Nanawagan kahapon si Fernando Poe, Jr. sa kanyang mga supporters na maging kalmado, magsagawa lamang ng matiwasay na kilos protesta at huwag maging mainit anuman ang maging resulta ng oral argument sa Supreme Court sa issue ng kanyang citizenship. Sa pahayag ni FPJ sa pamamagitan ng kanyang campaign spokesman na si Sorsogon Rep. Francis Escudero, dapat maging mahinahon ang lahat at iwaglit sa kanilang isipan ang anumang bayolenteng aksyon tulad ng paglulunsad ng EDSA 4 sa sandaling maglabas ng desisyon ang SC na hindi pabor kay Da King. Tugon ito ng kampo ni FPJ kasunod ng pahayag ng PNP na magpapakalat sila ng 13,000 mga pulis bukod pa sa dalawang batalyong sundalo kontra sa sinasabing 54,000 kataong tagasuporta ni FPJ na magmamartsa mula sa Bonifacio monument sa Caloocan City hanggang sa gusali ng SC sa Padre Faura. Ang aktor na si Ni&amp;ntilde;o Muchlach ang naghayag sa isang presscon na pakikilusin niya ang 54,000 kataong bubuo ng &amp;quot;human chain&amp;quot; para suportahan si Da King sa ipinaglalaban niyang kaso. Tiwala naman si Escudero na magiging patas ang SC sa pagdinig at pagdedesisyon sa isyu ng citizenship ni FPJ dahil isa itong natural-born Filipino citizen. Nauna nang sinabi ni FPJ na handa niyang tanggapin ang anumang magiging desisyon ng SC kahit na mangangahulugan ito ng kanyang diskuwalipikasyon sa pagkandidato sa May 10 presidential elections. Iginiit rin kahapon ni Sen. Joker Arroyo na hindi lamang dapat tanggapin at irespeto ni FPJ ang anumang magiging desisyon ng Korte Suprema bagkus ay himukin din nito ang kanyang supporters na maging mahinahon at huwag mag-init ang mga ulo sakaling madisqualify siya bilang kandidato. Sinabi ni Sen. Arroyo, bilang pinuno ng KNP ay dapat siyang manguna na magpakita ng pagrespeto. Tiniyak naman ni Pangulong Arroyo na magpapatupad ang PNP ng &amp;quot;maximum tolerance&amp;quot; pero kailangang tiyakin ng mga lider ng ralista na walang gulong magaganap sa panahon ng demonstrasyon. (Ulat nina Rudy Andal, Ellen Fernando at Lilia Tolentino)</body>
<link>http://www.philstar.com/Article.aspx?articleId=239596&amp;publicationSubCategoryId=92</link>
</article>
<article>
<title>SC idedepensa vs FPJ camp</title>
<author>Gemma Amargo</author>
<date>
<month>February</month>
<day>19</day>
<year>2004</year>
</date>
<body>Nagkaisa kahapon ang ibat ibang sektor ng lipunan na bumubuo sa bagong tatag na grupo, ang &amp;quot;Tanggol SC&amp;quot; upang ipaglaban ang Kataas-taasang Hukuman at ang kaayusan ng batas laban sa mga gustong yurakan ito. Ayon sa mga opisyal ng &amp;quot;Tanggol SC&amp;quot;, isang non-partisan group na binubuo ng mga propesyonal at lay leaders, ang kanilang kilos upang idepensa ang Korte Suprema ay sinimulan sa pamamagitan ng isang misa sa Edsa shrine kagabi at magtatapos sa isang nationwide prayer vigil na gagawin sa susunod na linggo. Hihikayatin din ng grupo ang mamamayan na magsindi ng kandila sa labas ng kanilang tahanan sa Biyernes ng gabi bilang tanda sa kanilang suporta sa Korte Suprema sa pag-uumpisa ng deliberasyon nito ukol sa disqualification case laban kay Fernando Poe, Jr. Ayon sa &amp;quot;Tanggol SC&amp;quot;, ang kanilang hakbang ay bilang tugon sa banta ng kampo ni FPJ na kaguluhan o civil unrest kapag nadisqualify ang aktor dahil sa isyu ng kanyang pagka-Pinoy. Ayon sa grupo, tatapatan nila ang puwersa ng kampo ni FPJ upag masiguro ang pangingibabaw ng kaayusan at katahimikan sa bansa. Iginiit din ng grupo na handa silang ipagtanggol ang Korte Suprema sa panahong ito ay bastusin ng mga taga-suporta ni FPJ. &amp;quot;Wala kaming sinusuportahang kandidato, pero kung magkakaroon ng civil unrest, narito lang kami at handang idepensa ang Korte Suprema bilang isng demokratikong institusyon.&amp;quot; (Ulat ni Gemma Amargo)</body>
<link>http://www.philstar.com/Article.aspx?articleId=239610&amp;publicationSubCategoryId=92</link>
</article>
<article>
<title>Citizenship ni FPJ pagdedebatehan na ngayon</title>
<author>Gemma Amargo</author>
<date>
<month>February</month>
<day>19</day>
<year>2004</year>
</date>
<body>Inaasahang magkakaroon ng bakbakan ng mga batikang abugado sa Supreme Court (SC) en banc bunsod ng gaganaping debate ngayon para sa disqualification case ni action king Fernando Poe, Jr. Dakong ala-una ng hapon ay gaganapin ang oral argument sa pagitan ng petitioners na kumukuwestiyon sa citizenship ni FPJ na kinabibilangan nina Attys. Maria Jeanette Tecson, Felix Desiderio Jr., Zoilo Antonio Velez at ang orihinal na petitioners sa Comelec na sina Attys. Andresito at Victorino Fornier. Lumalabas sa komentong isinumite sa Mataas na Hukuman na ang naturang mga abugado at ang tatlong komisyuner ng Comelec na sina Florentino Tuason, Virgilio Garcilano at Manuel Barcelona, at maging si presidential candidate Raul Roco na pumasok bilang isang intervenor ay nagpahayag ng kanilang paniniwala na dapat lamang idisqualify si Da King dahil hindi ito isang natural-born Filipino citizen. Apat na amicus curiae ang haharap sa SC upang ibigay ang kanilang panig tungkol sa kuwestiyon na citizenship ni Poe pero kanilang nilinaw na ang ibibigay na payo ng apat sa Mataas na Hukuman ay gagamitin lamang para pagbasehan ng mga mahistrado sa kanilang gagawing paghatol at hindi nangangahulugan na susundin ang lahat ng sasabihin nito. Iginiit naman ng kampo ni FPJ na ang isyu lamang sa hurisdiksiyon ng SC ang talakayin dahil sa paniniwalang ang merito ng mismong kaso ay hindi saklaw ng demanda dahil sa kawalan ng kapangyarihan ng Korte Suprema. (Ulat ni Gemma Amargo)</body>
<link>http://www.philstar.com/Article.aspx?articleId=239613&amp;publicationSubCategoryId=92</link>
</article>
<article>
<title>Economic team ni FPJ minaliit</title>
<author>Ely Saludar</author>
<date>
<month>February</month>
<day>19</day>
<year>2004</year>
</date>
<body>Minaliit ng Malaca&amp;ntilde;ang ang bubuo ng economic team ni Fernando Poe, Jr. sakaling mahalal siya bilang presidente. Ayon kay Presidential Spokesman Ignacio Bunye, kahit gaano kahusay ang economic team, mas mabuti kung ang presidente mismo ang may magandang background. Sabi ni Bunye, malaking tulong ang mahuhusay na advisers pero mas maganda kung ang presidente ang may sapat na karanasan. Ikinumpara ni Bunye sa boksing ang labanan na aniya, kahit gaano kagaling ang trainer pagdating sa loob ng arena, sariling diskarte na iyon ng boksingero. Ang punto ni Bunye, kailangang may sariling desisyon ang isang lider kapag dumating ang panahon ng kagipitan o krisis. (Ulat ni Ely Saludar)</body>
<link>http://www.philstar.com/Article.aspx?articleId=239622&amp;publicationSubCategoryId=92</link>
</article>
<article>
<title>Lacson inalok ng pera at posisyon ng kampo ni FPJ, umatras lang</title>
<author>Malou Rongalerios</author>
<date>
<month>February</month>
<day>19</day>
<year>2004</year>
</date>
<body>Ibinunyag ni presidential aspirant Panfilo Lacson na isang emisaryo mula sa kampo ni Fernando Poe, Jr. ang lumapit sa kanya at nag-alok ng pera at magandang posisyon sa gobyerno, iurong lamang ng una ang kanyang kandidatura. Bagaman at hindi pinangalanan ni Lacson ang sinasabing emisaryo ng Koalisyon ng Nagkakaisang Pilipino (KNP), sinabi nito na inalok siya na maging bise presidente na lamang ni FPJ kapalit ang pangako na gagawin siyang standard bearer ng kampo ni Poe sa 2010 presidential elections. Nangako din aniya ang emisaryo ng KNP na sa sandaling manalo si Poe, gagawin nitong kalihim ng DILG si Lacson upang muli itong magkaroon ng kontrol sa pambansang pulisya. Nakahanda din aniya ang kampo ni Poe na bayaran ang lahat ng nagastos ni Lacson sa election campaign sa kondisyon na aatras lamang ang senador at papayag na maging bise presidente ni Poe. Pero sinabi ni Lacson na mariin niyang tinanggihan ang nasabing alok ng KNP at umaasa aniya siya na hindi na ito uulitin ng kampo ni FPJ. &amp;quot;I want to keep my integrity intact. Huwag lamang sanang uulitin dahil hindi maganda sa tainga,&amp;quot; pahayag ni Lacson. Ikinatuwa din ni Lacson ang balita na siya ang napipisil ni dating Pangulong Estrada na maging standard bearer sakaling madiskuwalipika si FPJ sa desisyong ipalalabas ng Korte Suprema. (Ulat ni Malou Rongalerios)</body>
<link>http://www.philstar.com/Article.aspx?articleId=239624&amp;publicationSubCategoryId=92</link>
</article>
<article>
<title>Apela ng Comelec sa automation ibinasura na ng SC</title>
<author>Gemma Amargo</author>
<date>
<month>February</month>
<day>19</day>
<year>2004</year>
</date>
<body>Sigurado nang ibabalik sa mano-mano ang bilangan sa darating na 2004 election matapos na pinal na ibasura kahapon ng Supreme Court (SC) ang kontrata ng Comelec sa Mega Pacific Consortium. Sa 3-pahinang resolusyon ng SC en banc, idineklara nitong null and void o walang bisa ang kontrata ng Comelec sa nanalong bidder na Mega Pacific. Nakasaad na depektibo ang naganap na subastahan o bidding kaya nararapat lamang na idismis ang kanilang motion for reconsideration. Nilinaw din ng Mataas na Hukuman na hindi nila hinatulan ang Comelec at ang Mega Pacific ng utusan ng Ombudsman na imbestigahan kung sino ang nararapat managot sa naganap na anomalya. Sinabi pa ng SC na dapat ring isipin ng Comelec na nalagay sa balag ng alanganin ang tiwala ng taumbayan sa nalalapit na halalan dahil isang maanomalyang kontrata ang pinasok nito matapos na magpalabas ito ng P850 milyon mula sa kabuuang P1.3 milyon na kontrata kaya dapat lamang itong bawiin ng pamahalaan. Wala ring makitang merito ang Korte Suprema sa mga argumentong isinumite ng Comelec at Mega Pacific at walang bagong argumento na maaring pagbatayan ang SC para baguhin ang kanilang naunang desisyon kaya dapat lamang ibasura ang kanilang kontrata at tuluyan itong ipawalang bisa. Iginiit pa ng SC na malaki ang kaibahan ng kontrata na pinasok ng Comelec kumpara sa Philippine Air Terminals Co. (PIATCO) at Amari contracts dahil salapi ng gobyerno ang nalustay ng Comelec sa pinasok nitong kontrata habang ang PIATCO at Amari naman ay isang commercial contract lamang. (Ulat ni Gemma Amargo)</body>
<link>http://www.philstar.com/Article.aspx?articleId=239631&amp;publicationSubCategoryId=92</link>
</article>
<article>
<title>Solon inismol ni ARMM Gov. Hussin</title>
<author>Lilia Tolentino</author>
<date>
<month>February</month>
<day>19</day>
<year>2004</year>
</date>
<body>Minaliit ni ARMM Gov. Parouk Hussin ang pahayag ni Rep. Didagen Dilangalen na &amp;quot;hirap na hirap&amp;quot; siyang kumbinsihin ang mga Muslim sa Mindanao na iboto si Pangulong Arroyo. Ayon kay Hussin, pangkaraniwan na kay Dilangalen ang magpalabas ng mga isyung napakalayo naman sa katotohanan. Kandidatong senador sa ilalim ng K-4 si Hussin at naniniwala siyang tulad ng panawagan ni dating MNLF chairman Nur Misuari ay nais ding makibahagi ng mga Muslim sa Mindanao sa kaunlaran ng Pilipinas na bumilis sa ilalim ng administrasyon ni GMA. &amp;quot;Nakaugalian na ni Dilangalen na magpakalat ng mga tsismis na nakapaghahati lamang sa mga Muslim sa Mindanao,&amp;quot;ani Hussin. &amp;quot;Kakainin niya ang kanyang mga sinasabi dahil ang ARMM ay solido upang ihalal si Pangulong Arroyo.&amp;quot; Nilinaw niya na malaki ang tiwala ng mga mamamayan ng ARMM kay GMA dahil may kakayahan at hinog na ito sa karanasan upang ipagpatuloy ang mga patakaran at programang pakikinabangan ng mga Muslim sa buong Mindanao. (Ulat ni Lilia Tolentino)</body>
<link>http://www.philstar.com/Article.aspx?articleId=239633&amp;publicationSubCategoryId=92</link>
</article>
<article>
<title>Riot sa FPJ rally sumiklab</title>
<author>Danilo Garcia,Gemma Amargo at Ellen Fernando</author>
<date>
<month>February</month>
<day>20</day>
<year>2004</year>
</date>
<body>Nagkasakitan at nauwi sa batuhan ang inaasahang matiwasay na kilos protesta ng magkaroon ng salpukan ang libu-libong mga tagasuporta ni presidential aspirant Fernando Poe, Jr. at 15,000 puwersa ng PNP na humarang sa kanila habang patungo sa Supreme Court kahapon. Apat na pulis ang nasugatan makaraang pagbabatuhin ng mga ralista buhat sa grupong Peoples Movement Against Poverty (PMAP) na binomba naman ng tubig sa may Espa&amp;ntilde;a Ave. Nagtipon-tipon muna sa Quirino Grandstand ang mga FPJ supporters at nagtangkang pumasok sa T. M. Kalaw, kanto ng Roxas Blvd. pero hindi sila nakalusot sa mga pulis kaya lumipat sa kanto ng Taft at Quirino Ave. pero puwersa pa rin ng mga pulis ang bumulaga sa kanila. Ganito rin ang inabot ng mga tagasuporta ni FPJ sa UST at Espa&amp;ntilde;a sa Taft Ave. at Padre Faura. Dahil hindi makalapit sa Korte Suprema, nagtipon na lamang sila sa Plaza Miranda at dito malayang inihayag ang kanilang hinaing at kahilingan sa mga mahistrado ng SC na paboran ang kanilang idolo hinggil sa disqualification case na dinidinig ngayon sa isinasagawang oral argument sa SC. Nakipagpulong naman si National Capital Region Police Office (NCRPO) chief, Director Ricardo de Leon sa mga pinuno ng mga ralista at pinakiusapang kusang tapusin na ang kanilang programa at buwagin ang rally dahil sa pagdinig lamang ng oral argument sa kaso ni FPJ ang isasagawa at wala pa namang desisyon na ipalalabas ang Korte. Alas-2 ng hapon ng kusang mag-disperse na ang mga ralista matapos ang pakikipag-usap kay de Leon. Kabilang sa nakisama sa kilos protesta sa Plaza Miranda ang mga artistang sina Conrad Poe, Armida Siguion-Reyna, Rez Cortez, Amay Bisaya, Eddie Gutierrez, Annabelle Rama, Bella Flores, Efren Reyes, Jr. at Ni&amp;ntilde;o Muhlach na hinakot naman ang mga miyembro ng grupo niyang &amp;quot;Batang Panday&amp;quot;. (Ulat nina Danilo Garcia,Gemma Amargo at Ellen Fernando)</body>
<link>http://www.philstar.com/Article.aspx?articleId=239716&amp;publicationSubCategoryId=92</link>
</article>
<article>
<title>CHED kinastigo ni Noli sa tuition hike</title>
<author>Lilia Tolentino</author>
<date>
<month>February</month>
<day>20</day>
<year>2004</year>
</date>
<body>Mariing ipinahayag ni Senator at nangungunang vice presidential candidate Noli &amp;quot;Kabayan&amp;quot; de Castro na hindi pwedeng magtaas ng matrikula ang mga private school owners kung walang konsultasyon sa mga estudyante. Sa isang panayam, sinabi ni de Castro na kinakailangan ang isang &amp;quot;makatotohanang&amp;quot; consultation sa pagitan ng school owners at mga estudyante bago pa man maipatupad ang anumang tuition fee hike. Bilang pagsuporta sa mga mag-aaral, sinabi ni de Castro na dapat siguraduhin ng Commission on Higher Education (CHED) na magkaroon ng pakikipagdayalogo sa pagtaas ng matrikula dahil hindi ito makatarungan sa kasalukuyang panahon ng kahirapan. &amp;quot;Hindi natin tinututulan ang pagtaas ng tuition fee. Ang nilalabanan natin ay ang hindi makatarungang tuition fee increase na nagaganap lalo na kung walang makatotohanang consultation sa hanay ng kabataang mag-aaral, mga guro at mga magulang,&amp;quot; wika ni de Castro. Sinabi ni de Castro sa mga may-ari ng pribadong paaralan at unibersidad na intindihin naman ang kalagayan ng mga mag-aaral na umaasa lamang sa kanilang mga magulang na salat sa pinagkakakitaan upang tustusan ang gastusin ng kanilang mga anak sa paaralan. Nakatakdang maglunsad ng malawakang protesta ang mga militanteng student organizations upang pigilan ang napipintong TF increase dahil tanging ang mga negosyanteng private school owners ang makikinabang dito. (Ulat ni Lilia Tolentino)</body>
<link>http://www.philstar.com/Article.aspx?articleId=239732&amp;publicationSubCategoryId=92</link>
</article>
<article>
<title>Da King pinilit pa rin ng Marcos, Erap cronies na kumandidato kahit na alam na di ito Pinoy</title>
<author>Rudy Andal</author>
<date>
<month>February</month>
<day>20</day>
<year>2004</year>
</date>
<body>&amp;quot;Matagal ng alam ng mga cronies nina Marcos at Estrada na hindi natural-born Filipino si Fernando Poe, Jr. pero pinilit pa rin na itulak ang kandidatura ng aktor sa pagka-pangulo.&amp;quot; Ito ang tahasang sinabi kahapon ng isang insider sa Koalisyon ng Nagkakaisang Pilipino (KNP) na humihiling na huwag banggitin ang pangalan. Anang insider, wala anyang ibang nagsusulsol kay FPJ kundi ang oposisyon at mga cronies nina dating Pangulong Estrada at dating Presidente Marcos sa kagustuhan umanong makabalik sa kapangyarihan ay inudyukan ang aktor na maghain ng kandidatura at ituloy ang kampanya. &amp;quot;Kahit alam nilang matatalo ang kanilang kandidato sa citizenship issue, patuloy na isinusulong ang kandidatura nito,&amp;quot; giit pa ng insider. Sinabi pa ng source na inililihim umano kay FPJ ang lahat ng senaryo at detalyeng magpapatalsik sa kanya bilang kandidato sa 2004 upang hindi mapigil ang umiinit nitong adhikain na manalo sa halalan. &amp;quot;Hindi nga binibigyan ng briefings si FPJ ng kanyang abogado hinggil sa tunay na sitwasyon, kung may panalo o wala ang petisyon sa kanyang citizenship. Wala silang ibang sinasabi kundi, ituloy nito ang kampanya at kahit matalo pa sa Supreme Court, ikakatwiran nila na pulitika ang siyang nagdesisyon, hindi ang batas,&amp;quot; paliwanag ng source. (Ulat ni Rudy Andal)</body>
<link>http://www.philstar.com/Article.aspx?articleId=239735&amp;publicationSubCategoryId=92</link>
</article>
<article>
<title>Petitioner nanindigan: 'Di Pinoy si FPJ'</title>
<author>Grace dela Cruz</author>
<date>
<month>February</month>
<day>20</day>
<year>2004</year>
</date>
<body>Nanindigan ang mga petitioner na hindi isang tunay at purong Filipino ang aktor na si Fernando Poe, Jr. kaya nararapat lamang siyang idiskuwalipika sa May 10, 2004 presidential elections. Sa ginanap na oral argument kahapon, dumaan sa butas ng karayom ng mga SC justices ang mga kumukuwestiyon sa citizenship ni FPJ na pinangungunahan nina Atty. Maria Jeanette Tecson, Zoilo Antonio Velez at Andresito Fornier sa pagpapaliwanag sa mga pangunahing isyu gaya ng: kung may kapangyarihan ang Comelec na kanselahin ang certificate of candidacy ni FPJ, kung may kapangyarihan ang SC na direktang dinggin ang demanda at kung si FPJ ay isang natural-born Filipino citizen. Ayon kay Atty. Tecson, ang SC lamang ang tanging hukuman na hahatol o &amp;quot;sole judge&amp;quot; sa kuwalipikasyon ng isang kandidato sa pagka-pangulo. Ipinaliwanag ng mga ito na dalawang dokumento lamang ang dapat pagbasehan ng SC at ito ay ang birth certificate ni FPJ na Agosto 20, 1939 at ang marriage certificate ng kanyang magulang noong Setyembre 16, 1940. Dito pa lamang ay kita na umano na isang illegitimate child si FPJ at ang citizenship ng kanyang ina ay Amerikano at ang kanyang ama ay Filipino subalit dahil anak siya sa labas ay dapat niyang sundan ang citizenship ng kanyang ina. Gayunman, sinabi ni Tecson na maaaring bigyan ng retroactive application ang Family Code para ituring na legal na anak si FPJ subalit hindi ito maaaring gawin sa kaso ni Da King dahil mayroong karapatan na maapektuhan o vested rights dahil walang pagkilala ang ama ni FPJ. Hindi rin umano kinilala o in-acknowledge ng ama si FPJ hanggang sa petsa ng death certificate nito noong 1951. Iginiit ni Tecson na dapat ay kasal ang mga magulang ng isang anak sa labas at kailangan din ng pagkilala ng kanyang ama dahil ito ang itinatadhana ng 1950 Civil Code. Mismong sina SC Justice Jose Vitug at ang amicus curiae na si Fr. Joaquin Bernas ang nagsabi na applicable lamang ang retroactive application ng Family Code subalit ang citizenship ay malinaw na isang political right. Ayon kay Bernas, ibibigay niya ang kanyang opinyon base lamang sa batas at hindi kung papabor siya o hindi para kay FPJ. Kumpleto ang 14 SC justices sa naturang pagdinig na inaasahang ipagpapatuloy ngayong araw dahil sa haba ng oras na dapat ikonsumo dito. (Ulat ni Grace dela Cruz)</body>
<link>http://www.philstar.com/Article.aspx?articleId=239745&amp;publicationSubCategoryId=92</link>
</article>
<article>
<title>Mendoza semplang na naman</title>
<author>Grace dela Cruz</author>
<date>
<month>February</month>
<day>21</day>
<year>2004</year>
</date>
<body>Sumablay na naman ang abogado ni Fernando Poe, Jr. na si Estelito Mendoza sa pagharap nito sa isinagawang oral argument sa Korte Surprema kahapon matapos nitong ipagkanulo at sabihing ang mga dokumentong isinumite niya ay hindi maaaring maging basehan sa stipulation of facts ukol sa citizenship isyu ng aktor. Sa naturang oral argument, itinatwa ni Atty. Mendoza ang mga isinumite niyang mga dokumento sa Comelec noong mag-file ng kandidatura si FPJ sa pagsabing hindi pruweba ang birth certificate at marriage contract para sabihing ang ina ni FPJ na si Bessie Kelley ay Amerikana nga, kahit pa nakalagay sa dokumento na ito ay isang American citizen. Pinuna si Mendoza dahil ipinipilit nito na Pilipina si Bessie Kelley samantalang sa mga dokumentong isinumite niya mismo, ang nakalagay ay Amerikana ito. Sinabi rin ni Supreme Court Chief Justice Hilario Davide kay Mendoza na ang nakalagay na salitang &amp;quot;married&amp;quot; kay Bessie Kelley ay maaari din ipakahulugan na may ibang asawa ito at hindi nangangahulugan na si Allan Fernando Poe ang mister nito. Dahil dito, kinastigo ni Davide si Mendoza at inatasan ang magkabilang panig na magsumite ng kanilang position paper hinggil sa nasabing usapin. Inakusahan rin ni Davide si Mendoza na nanghuhula lamang ng sabihin nito na ang taong bayan ang dapat na magdesisyon kung dapat na maupo bilang pangulo ng bansa si FPJ at kung may reklamo ang mga ito ay habulin na lamang ito sa pamamagitan ng quo warranto case. Tinukoy ni Davide ang kaso ng mga nuisance candidates na maaaring ipatanggal sa pamamagitan ng kanselasyon ng certificate of candidacy at hindi sa pamamagitan ng isang pre-election protest na angkop lamang para sa local government. Samantala, wala naman pagbabasehang legal upang kilalaning tunay na Filipino si FPJ dahil maging ang kanyang ama ay hindi siya kinilala bilang tunay na anak. Batay sa ibinigay na pahayag ng isa sa mga miyembro ng amicus curiae na si Ruben Balane, kailangang kilalanin ng ama ang isang illegitimate child tulad ni FPJ. Aniya, kung pagbabasehan ang birth certificate ni FPJ na may petsang Agosto 20, 1939, hindi pinirmahan ng ama ni FPJ ang birth certificate nito at wala rin anumang hiwalay na dokumento na magpapatunay na siya ay anak ni Allan Fernando Poe o higit na kilala bilang Fernando Poe, Sr. Ipinaliwanag pa rin ni Balane na lalong tatagal ang pagdinig sa nasabing usapin kung ibabalik pa sa Comelec dahil kinakailangan pa na magharap ng panibagong ebidensiya upang patunayan na isa siyang natural born-Filipino. (Ulat ni Grace dela Cruz)</body>
<link>http://www.philstar.com/Article.aspx?articleId=239833&amp;publicationSubCategoryId=92</link>
</article>
<article>
<title>Hamon na debate kinasahan ni FPJ</title>
<author>Rudy Andal</author>
<date>
<month>February</month>
<day>21</day>
<year>2004</year>
</date>
<body>BAYOMBONG, Nueva Vizcaya-Nakahanda si Koalisyon ng Nagkakaisang Pilipino (KNP) standard bearer Fernando Poe, Jr. na harapin sa isang debate si Pangulong Arroyo bilang tugon sa hamon sa kanya. Sinabi ni FPJ sa kanyang campaign sortie sa bayang ito kahapon na handa siyang makipag-debate para malaman ng taumbayan ang kanyang mga plano sa sandaling magwagi siyang pangulo sa darating na halalan. Hindi man ngayon ay tiniyak nito na sa nalalapit na mga araw ay magkakaharap din sila ni GMA sa isang debate upang husgahan sila ng taumbayan. Ipinagdiinan ni FPJ sa libo-libong supporters nito na dumagsa sa town plaza ng Bayombong na handa siyang maglingkod sa taumbayan &amp;quot;kahit pasukin niya ang butas ng karayom&amp;quot; maipabatid lamang sa lahat na handa siyang maglingkod sa mga ito. Kasabay nito, hinamon rin ni FPJ ang Supreme Court na tapusin na nito ang deliberasyon ukol sa kanyang citizenship at magdesisyon na upang malaman na ng taumbayan ang katotohanan. Sinabi ni FPJ na nagtitimpi at tinitiis lamang niya ang mga ginagawang paninira tungkol sa kanyang pagkatao at kakayahan, subalit siniguro niya sa harap ng kanyang mga tagasuporta na gagalaw siya &amp;quot;kapag puno na ang salop&amp;quot;. Kumpiyansa si Da King na ang magiging desisyon ng high tribunal kaugnay sa pagdinig ng kanyang disqualification ay magiging paborable sa kanya dahil tunay naman siyang Filipino. Mula sa Bayombong ay susuyurin ng grupo ni FPJ ang lalawigan ng Isabela at bukas ay ang lalawigan ng Cagayan Valley. (Ulat ni Rudy Andal)</body>
<link>http://www.philstar.com/Article.aspx?articleId=239846&amp;publicationSubCategoryId=92</link>
</article>
<article>
<title>Quezon pinasok ni Lacson nang hindi nagbayad ng permit to campaign sa NPAs</title>
<author>Malou Rongalerios</author>
<date>
<month>February</month>
<day>21</day>
<year>2004</year>
</date>
<body>Pinasok kahapon ni presidential candidate Panfilo Lacson ang mga bayan sa Quezon province na pinaniniwalaang pinagkukutaan ng New Peoples Army kahit na hindi ito nagbayad ng &amp;quot;permit-to-campaign&amp;quot; sa mga bandidong grupo. Isa sa mga &amp;quot;remote&amp;quot; na bayan sa Quezon ang Sampaloc na mahirap puntahan dahil sa masamang kalsada. Ipinagmalaki ni Lacson na ni singko ay wala siyang inabot sa mga NPA dito. Sinabi naman ni dating PNP chief Recaredo Sarmiento, isa sa mga nagpahayag ng suporta kay Lacson na hindi sila nakipag-usap sa mga rebeldeng NPA para makapangampanya ang senador sa mga bayan ng Quezon na kilalang pinagkukutaan ng mga NPA. Inamin ni Sarmiento na isa siya sa naging punong-abala sa seguridad ni Lacson sa pagdalaw nito sa naturang lalawigan. Siniguro niya na hindi ito magagalaw ng mga rebelde at ng sinumang maaaring magtangka sa buhay ng senador. Sinalubong si Lacson kahapon ng umaga ng nasa 10,000 residente ng Sampaloc, Quezon sa pangunguna nina Mayor Samson Delgado, Vice Mayor Gladys Nantes at Lourdes Lacson-Landicho, principal ng Manuel Enverga Academy. Kahapon ay inikot din ni Lacson ang mga bayan ng Lucban, Sariaya, Candelaria at Tiaong, Quezon. Ang Sariaya ay isa sa mga bayan na dating pinagkukutaan ni Gregorio &amp;quot;Ka Roger&amp;quot; Rosal. (Ulat ni Malou Rongalerios)</body>
<link>http://www.philstar.com/Article.aspx?articleId=239847&amp;publicationSubCategoryId=92</link>
</article>
<article>
<title>Dahil sa franchise tax, singil sa kuryente tataas</title>
<author>Ellen Fernando</author>
<date>
<month>February</month>
<day>21</day>
<year>2004</year>
</date>
<body>Lalo pa umanong tataas ang singil sa kuryente sa may 379,000 taga-Muntinlupa dahil sa nilagdaang ordinansa na franchise tax ng pamahalaang lungsod na nagpapataw ng buwis sa Meralco at iba pang public utilities sa lungsod na ngayon ay iniaangal ng mga residente. Nabatid na nilagdaan ang City Ordinance 03-117 noong Oktubre 23, 2003 sa pamumuno ni Mayor Jaime Fresnedi at Vice Mayor Jojay Alcaraz na nagpapataw ng buwis sa Meralco. Batay sa ordinansa, kailangang magbayad ang Meralco ng 75% mula sa 1% na gross sales nito sa buong Muntinlupa. Ayon sa Meralco, sa pamahalaang lungsod mapupunta ang buwis at hindi sa kanilang kumpanya. Nasa Energy Regulatory Commission (ERC) na ang kahilingan sa pagpasok ng naturang local franchise tax sa bill ng mga nakatira sa Muntinlupa. Kapag naaprubahan na ng ERC ay agad na papasok ang dagdag na singil sa kuryente sa bill. Dahil dito, kinondena ng asosasyon ng mga homeowners sina Fresnedi, Alcaraz at mga konsehal dahil sa pagpasa nila sa franchise tax na anilay dagdag pasanin. Sinabi nila na mahirap na nga ang buhay pero, tila walang pakialam ang grupo ng alkalde kung maghirap man ang kanyang mga kababayan. (Ulat ni Ellen Fernando)</body>
<link>http://www.philstar.com/Article.aspx?articleId=239858&amp;publicationSubCategoryId=92</link>
</article>
<article>
<title>Piso bagsak na naman, hinahon apela ni PGMA</title>
<author>Lilia Tolentino</author>
<date>
<month>February</month>
<day>21</day>
<year>2004</year>
</date>
<body>Muling nanawagan si Pangulong Arroyo sa sambayanan na panatilihin ang kahinahunan at huwag hayaang makaapekto sa ekonomiya ang umiinit na pulitika sa bansa. Ang pahayag ay kaugnay sa muling pagbagsak ng halaga ng piso kontra dolyar na naitala sa P56.38 kahapon. Sinabi ng Pangulo na nananatiling matatag ang ekonomiya at liderato ng bansa kahit bumabagsak ang halaga ng piso. Ipinaliwanag ng Pangulo na ang patuloy na pagbulusok ng piso ay reaksiyon ng merkado sa inaasahang desisyon ng Korte Suprema sa isyu ng kinukuwestiyong pagkamamamayan ni FPJ. Subalit sinabi ni Bangko Sentral ng Pilipinas (BSP) Governor Rafael Buenaventura na pansamantala lamang ito dahil ang matinding pinangangambahan ng mamamayan sa maaaring maging bunga ng magiging desisyon ng Korte ay hindi naman mangyayari. Sinabi pa ni Buenaventura na may mga nakahandang hakbang naman ang BSP na puwedeng gawin para malunasan ang problema kung kinakailangan. (Ulat ni Lilia Tolentino)</body>
<link>http://www.philstar.com/Article.aspx?articleId=239861&amp;publicationSubCategoryId=92</link>
</article>
<article>
<title>Transport groups inis na, tigil-pasada nakaamba!</title>
<author>Angie dela Cruz</author>
<date>
<month>February</month>
<day>21</day>
<year>2004</year>
</date>
<body>Galit na nagbanta kahapon ang mga higanteng grupo ng transportasyon na magsasagawa sila ng tigil-pasada anumang araw mula ngayon upang ipamukha sa pamunuan ng Land Transportation Franchising Regulatory Board (LTFRB) ang kanilang saloobin. Sa nagkakaisang pahayag ng FEJODAP, ALTODAP, PISTON, PCDO-ACTO at MJODA, binigyang-diin ng naturang mga samahan ang pagka-inis sa anilay &amp;quot;delaying tactics&amp;quot; na ginagawa ni LTFRB chairperson Ellen Bautista hinggil sa kanilang demands. Una ritoy nagsampa ang naturang transport groups ng petisyon noong Pebrero 18 ng P1.50 taas sa pasahe sa minimum fare para sa unang limang kilometro at dagdag na P1.00 para sa suceeding kilometer. Itinakda naman ng LTFRB ang hearing sa kanilang petisyon sa Marso 16, 2004, dahilan para magalit ang transport groups dahil masyado anya itong matagal. Nararapat na anyang maitaas ang singil sa pasahe sa dyip dahil matindi na ang epekto sa kanilang kabuhayan ang pagbagsak ng piso kontra dolyar dahilan para tumaas din ang halaga ng bilihin, halaga ng spare parts at maintenance fee sa mga sasakyan. Wala anyang nagiging pakinabang sa kanila ang diesel discount na nabibili nila sa mga gasolinahan dahil hindi naman sila nakaka-discount sa pagbili ng mga pangunahing bilihin at arawang pangangailangan ng kani-kanilang pamilya. (Ulat ni Angie dela Cruz)</body>
<link>http://www.philstar.com/Article.aspx?articleId=239868&amp;publicationSubCategoryId=92</link>
</article>
<article>
<title>'Fair trial lang kay Erap' - FPJ</title>
<author>Rudy Andal</author>
<date>
<month>February</month>
<day>22</day>
<year>2004</year>
</date>
<body>SANTIAGO CITY, Isabela - Iginiit kahapon ni KNP standard bearer Fernando Poe, Jr. na bibigyan lamang niya ng &amp;quot;patas na paglilitis&amp;quot; ang kanyang kumpareng si dating Pangulong Joseph Estrada sa sandaling magwagi sa darating na May 10 elections at maluklok na presidente kaugnay sa plunder case nito. Sa panayam ng DZRH kay FPJ, kung sakaling manalo sa darating na eleksiyon ay sisiguruhin lamang niyang magkakaroon ng &amp;quot;fair trial&amp;quot; ang kanyang kaibigang si Erap sa kaso nitong plunder subalit hindi nangangahulugan na mapapalaya niya ito o lalakarin ang kaso para siya maabsuwelto dahil nasa hurisdiksyon na ito ng hudikatura. Aniya, hindi porket kumpare niya si Erap at tumutulong sa kanyang kandidatura ay susuklian na niya ng kalayaan ang dating pangulo. Bahala na anya ang judiciary na magpasya at magtimbang sa kanyang kaso kasabay ang paniniguro na hindi siya makikialam dito. Ang tanging magagawa lamang anya niya ay hilinging mabigyan ito ng patas na paglilitis. Binigyang-diin pa ni Da King na mali ang iniisip ng ilan na kaya siya tumakbo bilang presidente ay dahil balak niyang mapalaya ang kanyang matalik na kaibigang si Erap sa sandaling manalo sa darating na halalan. Sinabi ni FPJ sa ginanap na rali sa Old Capitol Plaza ng Bayombong, Nueva Vizcaya na nais niyang maglingkod sa tao at kahit &amp;quot;pumasok siya sa butas ng karayom&amp;quot; ay gagawin niya ito mapaglingkuran lamang ang taumbayan. Sinalubong naman si Da King ng libo-libo niyang supporters ng mag-ikot ito sa palengke ng lungsod na ito saka nagsagawa muli ng motorcade mula Santiago patungo sa bayan ng Cauayan hanggang sa Ilagan town bago tuluyang tutulak ang grupo ng KNP sa Tuguegarao City, Cagayan Valley. Bagamat umambon habang nakasakay si FPJ sa kanyang float ay tuluy-tuloy pa rin ang kanilang motorcade. Magugunita na tinanggap din ni FPJ ang hamon sa kanya ni Pangulong Arroyo na magkaroon sila ng debate pero dapat itong ganapin sa slum area tulad ng Tondo at hindi sa magarbong lugar na tulad ng forum sa Makati Business Club. Nais ni FPJ na ganapin sa slum area ang kanilang debate ni GMA para magkaroon din ng partisipasyon ang ating mga maralitang kababayan. (Ulat ni Rudy Andal)</body>
<link>http://www.philstar.com/Article.aspx?articleId=239968&amp;publicationSubCategoryId=92</link>
</article>
<article>
<title>FPJ hinamong mag-Pangasinense</title>
<author>Lilia Tolentino</author>
<date>
<month>February</month>
<day>22</day>
<year>2004</year>
</date>
<body>BINALONAN, Pangasinan - Hinamon ni Pangulong Arroyo ang kampo ni presidential candidate Fernando Poe, Jr. na papagsalitain ng Pangasinense at Ilocano ang kanilang kandidato para patunayang isa siyang purong taga-Pangasinan. Ang hamon ay kaugnay ng ulat na ginagamit na bentahe ni FPJ ang kanyang pagiging taga-San Carlos, Pangasinan para magsagawa ng prediksiyon na makukuha niya ang suporta at boto sa lalawigan. Ayon sa Pangulo, ang kanyang inang si Dr. Evangeline Macaraeg-Macapagal ay tubong Binalonan at siya ay isinilang sa Lingayen. &amp;quot;Doon sa nagsasabing taga-Pangasinan siya, he should speak Pangasinense and for those who said hes Ilocano, he should speak Ilocano,&amp;quot; anang Pangulo. Sinabi ng Presidente na regular siyang bumibisita sa Binalonan tuwing piyesta mula pa noong bata siya dahil ang kanyang ina ay taga-Binalonan. Ipinagmalaki rin ng Pangulo ang mga programang pag-unlad na kanyang nadala sa Pangasinan tulad ng micro-economic programs gaya ng hybrid Gloria rice, irigasyon at modernisasyon ng agrikultura. Magugunitang nang magsagawa rin ng kampanya ang Pangulo sa Cavite, ang lalawigang balwarte naman ni presidential candidate Panfilo Lacson, sinabi ng Pangulo na mayroon din siyang ugat sa probinsiyang ito dahil ang kanyang lola ay tubong Cavite City. (Ulat ni Lilia Tolentino)</body>
<link>http://www.philstar.com/Article.aspx?articleId=239984&amp;publicationSubCategoryId=92</link>
</article>
<article>
<title>Loren muntik mahubaran sa kampanya</title>
<author>Rudy Andal</author>
<date>
<month>February</month>
<day>22</day>
<year>2004</year>
</date>
<body>CAUAYAN, Isabela - Muntik nang mahubaran ng damit si KNP vice-presidential bet Sen. Loren Legarda matapos pagkaguluhan at hatakin mula sa sinasakyan nitong van ng mga tao na gusto siyang malapitan at makamayan ng personal habang patungo sa airport kahapon. Maagap naman si Loren at agad nahawakan ang kanyang vest at damit na muntik ng mahila ng tao nang pagkaguluhan siya ng taumbayan habang kumakaway mula sa kanyang van. &amp;quot;Mabuti na lamang at mabilis si Maam na maagapan ang kanyang vest at damit na halos mahatak na rin ng mga taong nagkagulo ng makipagkamay ito matapos dumungaw mula sa kanyang van,&amp;quot; wika ni Annabel Mendoza, staff ni Loren. Hindi naman nagpakita ng pagka-inis at galit si Loren sa mga tao na siyang nagustuhan ng mga residente dito. (Ulat ni Rudy Andal)</body>
<link>http://www.philstar.com/Article.aspx?articleId=239986&amp;publicationSubCategoryId=92</link>
</article>
<article>
<title>Lacson binira sa paggamit ng gov't cars sa campaign</title>
<author>Malou Rongalerios</author>
<date>
<month>February</month>
<day>22</day>
<year>2004</year>
</date>
<body>Binatikos ni Citizens Battle Against Corruption (CIBAC) Party List Rep. Kim Bernardo-Lokin ang napaulat na paggamit ni presidential candidate Sen. Panfilo Lacson ng apat na sasakyan ng gobyerno sa pangangampanya nito sa Quezon province noong nakaraang Biyernes. Ayon kay Rep. Lokin, walang &amp;quot;moral authority&amp;quot; ang sinumang kandidato na magsasabing lalabanan nila ang kurakot kung sa pangangampanya pa lamang ay lumalabag na sila sa batas. Patama ito sa slogan ni Lacson na &amp;quot;huwag matakot, stop kurakot.&amp;quot; Wala rin anyang karapatan ang sinumang opisyal ng gobyerno na sumama sa pangangampanya ng kanilang mga sinusuportahang kandidato gamit ang mga sasakyan ng gobyerno. Sa campaign sortie ni Lacson sa Quezon, apat na sasakyan ng gobyerno ang sumama sa kanyang pag-iikot mula alas-8 ng umaga hanggang alas-9 ng gabi sa mga bayan ng Lucena, Lucban, Sampaloc, Sariaya, Candelaria at Tiaong. Hindi humiwalay kay Lacson ang mga sasakyan na may plate numbers SFZ-789; SGK-284; SFZ-791 at SFZ-567 na pawang mga luxury vehicles. Kasama ni Lacson sa kampanya sina Cavite Gov. Ireneo &amp;quot;Ayong&amp;quot; Maliksi, Makati Rep. Agapito &amp;quot;Butz&amp;quot; Aquino at Iloilo Rep. Rolex Suplico. Nang tanungin naman ang isa sa mga driver ng mga sasakyang may pulang plaka, sinabi nito na ito ay pag-aari ni Maliksi. (Ulat ni Malou Rongalerios)</body>
<link>http://www.philstar.com/Article.aspx?articleId=239997&amp;publicationSubCategoryId=92</link>
</article>
<article>
<title>Pinay sa Saudi bugbog-sarado sa Royal Princess</title>
<author>Ellen Fernando</author>
<date>
<month>February</month>
<day>22</day>
<year>2004</year>
</date>
<body>Isang Filipina domestic helper ang nanganganib ngayon ang buhay dahil sa matinding pahirap at pagmamaltrato dito ng kanyang amo na isang Royal Princess sa Kingdom of Saudi Arabia (KSA). Tinutunton na ng Embahada ng Pilipinas sa Riyadh ang kinaroroonan ng isang Pinay maid na nakilalang si Gwendalyn Amazona, makaraang makaabot sa kaalaman ng Department of Foreign Affairs (DFA) ang kalagayan nito sa kamay ng malupit na among si Saudi Royal Princess Madawi Khalid Turki al-Saud. Ayon naman kay Foreign Affairs spokesperson Julia Heidemann, nagbigay na ng instruction ang DFA sa Embahada upang makita si Amazona at makuhanan ng salaysay. Ibabase ni Heidemann sa biktima kung maghahain ng kaso ang pamahalaan laban sa Royal Princess. Iginiit ni Heidemann na hanggat maaari ay ayaw nang makipag-away ang pamahalaan sa ibang gobyerno kaya ipinasa na nila ito sa higher level. Ang insidente ay nakaabot sa DFA nang sumulat si Amazona sa kanyang pamilya dito sa Pilipinas at ikinuwento ang masaklap nitong kapalaran sa kamay ni Madawi. Base sa nilalaman ng sulat, madalas umanong sinasabunutan ang biktima, itinutulak sa hagdan at inuumpog ang ulo sa pader at pintuan ng kanyang amo. Nabatid na hanggang sa kasalukuyan hindi pa binabayaran ang kanyang suweldo. Hindi na rin aniya siya nakakapagpahinga at nakakatulog bunga ng mabibigat na trabaho nito. Dalawang taon ang kontrata ni Amazona sa Saudi at nagtapos na nitong Enero 17 subalit hindi pa nakakauwi sa Pilipinas. Kaugnay nito, hiniling ni Sen. Manny Villar, chairman ng senate committee on foreign relations sa DFA na maghain ng diplomatic protest laban sa pamahalaang Saudi. Iginiit ni Villar na dapat na maipakita sa buong mundo ang pagkondena ng bansa sa patuloy na pagmamaltrato sa mga Pinoy workers lalo na sa mga Filipina na madalas na nabibiktima ng pang-aabuso. Hiniling rin ni Villar kay DFA Sec. Delia Domingo Albert na agad na pauwiin si Amazona dahil sa posibilidad na manganib ang kanyang buhay sa kamay ng kanyang amo. Sinabi pa ng senador, dapat na kasuhan agad ng DFA ang employer ni Gwendalyn upang makuha niya ang kanyang suweldo at iba pang benepisyo mula sa recruiting agent nito sa Maynila at sa Overseas Workers Welfare Administration (OWWA). Nauna kay Amazona, isa pang Filipina ang ginahasa at nakauwi lamang sa bansa matapos na bayaran umano ito ng P800,000 ng suspek na isang dating vice-presidential candidate sa Taiwan, habang apat na Pinay ang ginahasa rin ng mga pulis sa Kuwait. (Ulat ni Ellen Fernando)</body>
<link>http://www.philstar.com/Article.aspx?articleId=240000&amp;publicationSubCategoryId=92</link>
</article>
<article>
<title>2 anak bawat pamilya ididikta ni Lacson hanggang 2008</title>
<author>Malou Rongalerios</author>
<date>
<month>February</month>
<day>23</day>
<year>2004</year>
</date>
<body>Upang makontrol ang populasyon ng bansa, unang kokontrolin ni presidential aspirant Sen. Panfilo Lacson ang pagkakaroon ng dalawang anak lamang ng mga bagong kasal hanggang sa 2008. Sinabi ni Lacson na hindi dapat katakutan ang simbahang Katoliko na kontra sa pagpapatupad ng makabagong paraan ng family planning. Ayon kay Lacson, alam niyang maaaring magalit sa kanya ang simbahang Katoliko na hayagang tumututol sa programa ng pagkontrol sa pagdami ng tao. &amp;quot;On pain of being at loggerheads with Catholic Church, I still maintain the government has to arrest the increasing population growth in this country,&amp;quot; pahayag ni Lacson. Kung mapapanatili aniya ang dalawang anak sa bawat mag-asawa hanggang 2008, ay mababawasan ang paglobo ng populasyon na isa sa mga problemang kinakaharap ngayon ng gobyerno. Karamihan aniya sa 2.35 porsiyentong dagdag sa populasyon ay mula sa kanayunan kung saan hindi lubusang alam ang masamang epekto ng mabilis na pagdami ng tao sa bansa. Base sa tala ng Estados Unidos, ang dagdag na populasyon ng bansa ay nasa 2.36 porsiyento at malamang na umabot sa 100 milyon mula sa kasalukuyang 84 milyon anim na taon mula ngayong 2004. Ikinatuwiran ni Lacson na kung hindi makokontrol ang populasyon ay hindi matutugunan ng gobyerno ang mga pangunahing pangangailangan ng mga mamamayan katulad ng pagkain, pabahay at edukasyon. (Ulat ni Malou Rongalerios)</body>
<link>http://www.philstar.com/Article.aspx?articleId=240095&amp;publicationSubCategoryId=92</link>
</article>
<article>
<title>Balitakan 2004 bubuksan</title>
<author>Joy Cantos</author>
<date>
<month>February</month>
<day>23</day>
<year>2004</year>
</date>
<body>Pormal na bubuksan ngayong araw ng pamahalaan at ng Estados Unidos ang Balikatan 2004 exercises na naglalayong palakasin pa ang depensang pang-seguridad at ang paglaban sa pandaigdigang banta ng terorismo. Sinabi ni Armed Forces of the Phils. Chief of Staff Gen. Narciso Abaya, isasagawa ang opening ceremony ng RP-US joint military exercises dakong alas-9 ng umaga na gaganapin sa Camp Aguinaldo sa Quezon City. Ang Balikatan 2004 na lalahukan ng 2,500 tropang Kano at 2,300 naman mula sa mga sundalong Pinoy ay mag-uumpisa ngayon (Peb.23) at tatagal hanggang Marso 7, 2004. Ang training sites ay gaganapin sa Central Luzon at Puerto Princesa City sa Palawan. Si Abaya ang magsisilbing guest of honor sa nasabing seremonya. Sa pamamagitan ng Balikatan ay tuturuan ng US troops ang mga sundalong Pinoy na gumamit ng mga modernong armas pandigma habang sasanayin naman sa jungle fight ng militar ng bansa ang counterpart nito. (Ulat ni Joy Cantos)</body>
<link>http://www.philstar.com/Article.aspx?articleId=240099&amp;publicationSubCategoryId=92</link>
</article>
<article>
<title>Paninira, sandata ng kalaban vs PGMA</title>
<author>Malou Rongalerios</author>
<date>
<month>February</month>
<day>23</day>
<year>2004</year>
</date>
<body>Naniniwala ang mga mambabatas na kasapi ng Lakas-Christian Muslim Democrats na ang mga paninirang ginagawa ng mga kalaban sa pulitika ni Pangulong Arroyo ay isa lamang palatandaan na ito ang nananatiling kandidato na dapat talunin sa darating na halalan sa Mayo. Ayon kay Baguio City Rep. Monico Puentevella, chairman ng House committee on youth and sports development, paninira lamang ang tanging sandatang maibibigay ng mga kalaban sa pulitika ni Ginang Arroyo dahil wala naman talagang pinanghahawakan na plataporma de gobyerno ang mga ito. Ayon pa kay Puentevella, walang maipakitang konkretong paliwanag sina presidentital aspirants Fernando Poe, Jr., Raul Roco at Panfilo Lacson hinggil sa korupsiyon at kahirapan, samantalang malinaw ang gagawin ni Pangulong Arroyo dito sakaling mabigyan ng pagkakataon na muling manungkulan sa Malaca&amp;ntilde;ang. (Ulat ni Malou Rongalerios)</body>
<link>http://www.philstar.com/Article.aspx?articleId=240109&amp;publicationSubCategoryId=92</link>
</article>
<article>
<title>Presidential debate itinakda na ng Comelec</title>
<author>Ellen Fernando</author>
<date>
<month>February</month>
<day>23</day>
<year>2004</year>
</date>
<body>Inihahanda na ng Commission on Elections (Comelec) at Parish Pastoral Council for Responsible Voting (PPCRV), isang accredited citizens arm ng voters education at poll watching ng komisyon ang pagsasagawa ng presidential debate sa anim na presidentiables sa bansa para sa isyung pang-ekonomiya, pulitikal at sosyal. Inihayag ni Edmund Tamayo, special media affairs consultant ng PPCRV na ang debate ay dadaluhan nina Pangulong Gloria Macapagal-Arroyo ng K-4, KNP standard bearer Fernando Poe Jr., Aksyon Demokratiko presidential candidate Raul Roco, opposition bet Sen. Panfilo Lacson, Bro. Eddie Villanueva ng Bangon Pilipinas at Eddie Gil ng Isang Bansa, Isang Diwa party. Sinabi ni Tamayo na pinadalhan na nila ng invitation ang lahat ng mga presidentiables at kanilang partido para sa nasabing presidential debate na nakatakda sa Abril 13, 2004 sa isang pinipiling lugar sa Metro Manila. Niliwanag ng PPCRV na naitatag noong l992, sa ilalim ng Republic Act 9006 o Fair Election Act at Comelec Resolution 6520 na kinakailangan ang pagsasagawa ng presidential debate sa ilalim ng pamamahala ng Comelec. Ang debate ay i-eere sa buong bansa ng ABC 5 at Radio Mindanao Network at si Dr. Jose Abueva, dating pangulo ng University of the Philippines at founder at president ng Kalayaan College ang magsisilbing moderator sa debate. Layunin ng debate na mabigyan ng pagkakataon ang lahat ng presidentiables ng patas na oportunidad sa pamamagitan ng neutral at non-partisan setting upang iprisinta ang kanilang pananaw, polisiya at programa sa gobyerno sa interes ng mga botante. (Ulat ni Ellen Fernando)</body>
<link>http://www.philstar.com/Article.aspx?articleId=240112&amp;publicationSubCategoryId=92</link>
</article>
<article>
<title>Malaca&amp;ntilde;ang napikon kay Bro. Eddie</title>
<author>Ely Saludar</author>
<date>
<month>February</month>
<day>23</day>
<year>2004</year>
</date>
<body>Hindi nagustuhan ng Malaca&amp;ntilde;ang ang patutsada at akusasyon ni presidential aspirant Bro. Eddie Villanueva kay Pangulong Arroyo na tatlong beses umano na nag-traydor sa bayan. Ayon kay Presidential spokesman Ignacio Bunye, hindi na dapat pang buhayin ang isyung ito dahil matagal nang nagpaliwanag dito ang Pangulo. Ito ay kaugnay ng pahayag ni Bro. Eddie na tatlong beses na umanoy nagsinungaling at nagtraydor ang Pangulo kaugnay ng pagtanggi noon na kakandidato sa pagkapangulo subalit muling binawi nito ang desisyon. Ang pagtraydor umano ng Pangulo ang siyang nagtulak kay Bro. Eddie na sumabak sa presidential race. Iginiit ni Bunye na ang pinag-uusapan ngayon ay kung sino ang maghahatid ng pagbabago sa bansa at ang Pangulo ay naniniwala na siya ang kailangan upang baguhin at isaayos ang sistema ng gobyerno at ekonomiya ng bansa na siyang naging dahilan upang magbago ang isip nito at tuluyang lumahok sa presidential elections. Napikon din ang Palasyo sa pahayag ni Bro. Eddie na tila sinusuhulan ito ng Pangulo upang umatras sa pagkandidato sa eleksyon sa pamamagitan ng pag-aapruba umano ng mga kontrata na may kaugnayan sa Jesus Is Lord movement sa buong mundo. Sinabi ni Bunye na ang mga ganitong paratang ay hindi papatulan ng Pangulo dahil gusto nitong itigil na ang mga bangayan sa pulitika at itaas ang lebel ng pangangampanya. (Ulat ni Ely Saludar)</body>
<link>http://www.philstar.com/Article.aspx?articleId=240116&amp;publicationSubCategoryId=92</link>
</article>
<article>
<title>FPJ duda sa sarili</title>
<author>Rudy Andal at Grace dela Cruz</author>
<date>
<month>February</month>
<day>24</day>
<year>2004</year>
</date>
<body>Inamin ni KNP presidential bet Fernando Poe, Jr. na nagdududa siya kung tunay ang isinumite niyang birth certificate sa Commission on Elections (Comelec) noong mag-file siya ng certificate of candidacy kamakailan. Sa kanyang campaign sortie sa Cagayan, sinabi ni FPJ na hindi niya malaman kung totoo ang birth certificate na isinumite nila sa Comelec na ayon sa aktor ay kinuha niya noong isang taon sa Civil Registrar of Manila. Pero mariin itong kinontra ni Surigao del Sur Rep. Prospero Pichay sa pagsabing walang record na kinuha ni FPJ ang birth certificate mula sa Manila Civil Registrar noong isang taon kundi noong panahon pa na ang namumuno sa bansa bilang pangulo ay si dating Pangulong Joseph Estrada. Ayon sa rekord, kumuha si FPJ ng birth certificate sa Maynila dahil isinasama siya ni Estrada na mangibang-bayan noon para sa isang state visit ng dating pangulo. Requirement ng Department of Foreign Affairs ang birth certificate ng sinumang gustong makakuha ng pasaporte mula sa DFA para masigurado ang nationality ng aplikante. &amp;quot;Kaya kung mayroong nameke ng birth certificate ay sila iyon, dahil ang kumpare niya na nag-imbita noon sa kanya na mangibang-bayan ang pangulo ng bansa noon,&amp;quot; wika ni Pichay. Ayon kay Pichay, maging ang abogado ni Da King na si Estelito Mendoza ay ipinipilit na ngayon na Pilipina si Bessie Kelley, ang ina ni FPJ, samantalang buong buhay ni Kelley ay Amerikana siya. Naniniwala rin si Pichay na ang mga dokumentong ibinigay ng mga abugado ni FPJ ay nagpapatotoo sa alegasyon ng mga naghain ng petisyon na hindi talaga natural-born citizen ang aktor na siyang pangunahing kuwalipikasyon bilang kandidato sa pagka-pangulo. Ipinanganak si Poe noong 1939 samantala ikinasal ang kanyang mga magulang taong 1940. Dahil isang illegitimate child si FPJ, ayon sa batas ang citizenship ng kanyang ina ang kanyang citizenship, na isang Amerikana ayon na rin sa birth certificate na isinumite ng aktor at ni Mendoza. Ipinagbabawal ng Saligang Batas ang sinumang hindi natural-born Filipino citizens na tumakbo bilang pangulo ng bansa. Ebidensiyang Pinoy isinumite ng FPJ camp Isinumite ng kampo ni FPJ ang sinasabi nilang ebidensiya na nagpapatunay na kinilala siya ng kanyang ama kaya maituturing na natural-born Filipino ang aktor. Sa position paper na isinumite ni Mendoza, inihain nito ang affidavit for Philippine Army Personnel na nagdedeklara kay Allan Fernando Poe, Sr. na mayroon siyang tatlong anak na kinabibilangan nina Elizabeth, Ronnie (Alyas ni FPJ) at Fernando II, at siya ay ikinasal kay Kelley noong January 1939 o halos pitong buwan bago ipanganak si FPJ. Itinulak ni Mendoza ang naturang affidavit matapos igiit ni Atty. Jeanette Tecson sa SC na maaari lamang umanong kilalanin bilang isang natural-born Filipino citizen ang isang dayuhan sa sandaling makapagprisinta ito ng isang dokumento na nagsasabing siya ay anak sa labas at kinikilala siya ng kanyang ama na isang Filipino. Sa nasabing position paper, sinabi nito na siya ay inalagaan at pinag-aral ng kanyang ama simula sa kanyang pagkabata hanggang sa marating niya ang kinalalagyan ngayon. Dahil dito kaya maituturing na tunay na Pinoy at may karapatan kumandidato sa 2004 elections si Da King dahil kinilala ito ng kanyang ama at binigyan din ng karapatan na makakuha ng anumang benepisyo ng ito ay magtrabaho sa Philippine Army Personnel. Nakatakdang aksiyunan ito ng Supreme Court at sa loob ng linggong ito ay ipalalabas ang desisyon kung Pinoy nga o hindi si FPJ. Bentahan ng citizenship Malaki ang posibilidad na magkaroon ng isang malawakang bentahan ng citizenship sa Pilipinas kung kakatigan ng SC en banc ang kaso ni FPJ hinggil sa kanyang pagkamamamayan. Ito ang iginiit ni Atty. Tecson sa SC, kasabay sa pagtutol sa mga pahayag ng &amp;quot;friends of court&amp;quot; na hindi umano importante kung illegitimate o hindi ang isang kumakandidato kung makapagpiprisinta lamang ito ng dokumento na kinikilala siya ng kanyang ama na isang Pinoy. Sabi pa rin ni Tecson na magiging napakamapanganib umano nito dahil sa maging ang mga itinuturing na mga alien ay maaari na umanong kumandidato sa pampanguluhang halalan o kaya magkaroon ng mga ari-arian at mga karapatan na tanging ibinibigay sa mga Pinoy. (Ulat nina Rudy Andal at Grace dela Cruz)</body>
<link>http://www.philstar.com/Article.aspx?articleId=240198&amp;publicationSubCategoryId=92</link>
</article>
<article>
<title>Editor na 'inihian' ni FPJ lumantad</title>
<author>Gemma Amargo/Ellen Fernando</author>
<date>
<month>February</month>
<day>24</day>
<year>2004</year>
</date>
<body>Lumantad ang showbiz reporter na umanoy inihian ni Fernando Poe, Jr. noong dekada 60. Kahapon sa National Press Club (NPC), inihayag ni Franklin Cabaluna, 65, editor-in-chief ng Insider magazine na binantaan siya ni FPJ na &amp;quot;hindi na sisikatan ng araw&amp;quot; at &amp;quot;ibabaon sa puno ng acasia sa Manila Zoo&amp;quot; habang iniihian siya ng aktor. Ito ay kasunod ng pagsulat nito sa kanyang kolum noong 1967 na maliit ang ari ng aktor at isang &amp;quot;baog&amp;quot; na ikinairita sa kanya ni FPJ. Isang taon pagkaraan ay nagkita muli sina Cabaluna at FPJ sa Awards Night ng FAMAS noong 1968 at ipinahabol si Cabaluna sa kanyang bodyguard na si Tony Cruz at sinuntok umano siya nito. Hindi isinulat ni Cabaluna ang karanasan niya sa aktor at sinabing lumantad lamang siya sa publiko upang ihayag na hindi dapat iboto si FPJ dahil sa likod ng maganda at kagalang-galang na imahe na ipinapakita nito sa publiko ay mayroon itong &amp;quot;mabahong&amp;quot; pag-uugali kapag nalalasing. Ayon naman kay KNP spokesperson Rep. Francis Escudero, duda sila sa biglaang paglutang ni Cabaluna. Sa isang cellphone interview, sinabi nito na may mga taong nasa likod ng malisyosong pahayag na ito ni Cabaluna dahil bakit kailangan pang idaan sa isang presscon ang paglantad nito gayong wala itong kakayahang magpatawag at gumastos ng pulong balitaan. Malinaw anyang paninira ang layunin nito. (Ulat nina Gemma Amargo/Ellen Fernando)</body>
<link>http://www.philstar.com/Article.aspx?articleId=240211&amp;publicationSubCategoryId=92</link>
</article>
<article>
<title>Presyo ng kuryente bumaba dahil sa GRAM</title>
<author></author>
<date>
<month>February</month>
<day>24</day>
<year>2004</year>
</date>
<body>Simula Pebrero ay makakaluwag ng bahagya ang mga mamamayan sa kanilang mga bayarin sa Meralco. Itoy matapos ibaba ng kompanya ang singil sa kuryente ng 21-sentimo per kilowatt hour dahil sa GRAM o Generation Rate Adjusment Mechanism. Mula P3.40/kWh ay nasa P3.19/kWh na lamang ngayon ang singil ng Meralco sa kuryente. Inaasahang mananatili sa ganitong halaga ang presyo ng kuryente sa mga susunod na buwan. &amp;quot;Bumaba ang presyo ng kuryente na kinukuha ng Meralco sa mga supplier tulad ng Napocor at mga IPP o Independent Power Procedures kaya naibaba rin namin ang singil namin sa aming mga customer,&amp;quot; pahayag ni Elpi Cuna, vice pres. for corporate communications ng Meralco. Sa GRAM ikinakarga ang mga pagbabago sa presyo ng kuryente mula sa mga power generators. Bagamat kasama ito sa bill ng Meralco, itoy pass-through charges lamang kung tawagin. Nangangahulugan na itoy para sa mga power generators tulad ng Napocor.</body>
<link>http://www.philstar.com/Article.aspx?articleId=240217&amp;publicationSubCategoryId=92</link>
</article>
<article>
<title>US nagmatigas, NPA di aalisin sa listahan ng terorista</title>
<author>Joy Cantos</author>
<date>
<month>February</month>
<day>24</day>
<year>2004</year>
</date>
<body>Nagmatigas kahapon ang pamahalaan ng Estados Unidos na tanggalin sa listahan ng Foreign Terrorist Organization (FTO) ang mga rebeldeng New Peoples Army (NPA) sa bansa. Sa panayam kay US Charge d Affairs Joseph Mussomeli, sinabi nito na malabong tanggalin sa talaan ng mga kinatatakutang terorista sa buong mundo ang NPA hanggat patuloy ang mga ito sa paghahasik ng terorismo. Ginawa ni Mussomeli ang reaksyon kasunod ng pormal na pagbubukas kahapon ng RP-US joint military exercises o Balikatan 2004 sa Camp Aguinaldo na dinaluhan ng mga matataas na opisyal ng militar ng Pilipinas at Amerika. Bukod dito, nilinaw ni Mussomeli na wala rin silang natatanggap na kahilingan buhat sa mga opisyal ng Palasyo ng Malaca&amp;ntilde;ang para tanggalin ang terror tag ng naturang komunistang grupo. Sa rekord ng US ay ika-34 ang NPA sa talaan ng FTO na dapat pangilagan ng sambayanan sa lahat ng panig ng mundo. Ayon sa US official dapat ay itigil muna ng CPP-NPA-NDF ang paghahasik ng terorismo tulad ng pananalakay sa tropang gobyerno, pananabotahe sa mga instalasyon ng gobyerno ng Pilipinas, pangingikil ng revolutionary tax sa mga negosyante at maging ang permit to campaign fees sa mga kandidato atbp. bago ng mga ito hilingin sa US Govt at European Union na alisin sila sa talaan ng bansang miyembro ng International Terrorist Group. (Ulat ni Joy Cantos)</body>
<link>http://www.philstar.com/Article.aspx?articleId=240227&amp;publicationSubCategoryId=92</link>
</article>
<article>
<title>Obet bagong Tourism Secretary</title>
<author>Lilia Tolentino</author>
<date>
<month>February</month>
<day>24</day>
<year>2004</year>
</date>
<body>Itinalaga kahapon ni Pangulong Arroyo si Agrarian Reform Secretary Roberto Pagdanganan bilang bagong Tourism secretary kapalit ni dating kalihim Richard Gordon na nagbitiw sa tungkulin dahil kakandidato sa pagka-senador. Sa isang press briefing kahapon, sinabi ni Presidential Spokesman Ignacio Bunye na walang &amp;quot;pressure&amp;quot; ang pagtatalaga ng Pangulo kay Pagdanganan sa DOT kaugnay ng kahilingan ng ilang organisasyon ng magsasaka na alisin na ito sa DAR. Sinabi ni Bunye na angkop na angkop kay Pagdanganan ang puwesto sa DOT dahil mahusay ito sa marketing. Hinirang namang officer-in-charge ng DAR si Jose Mari Ponce. (Ulat ni Lilia Tolentino)</body>
<link>http://www.philstar.com/Article.aspx?articleId=240230&amp;publicationSubCategoryId=92</link>
</article>
<article>
<title>Army record ni FPJ may butas</title>
<author>nina Malou Rongaleros at Grace dela Cruz</author>
<date>
<month>February</month>
<day>25</day>
<year>2004</year>
</date>
<body>Maaaring matagalan pa ang pagpapalabas ng desisyon ng Supreme Court (SC) en banc sa kasong disqualification laban kay action king Fernando Poe, Jr. matapos makitaan ng butas ang position paper na isinumite ng abogado nitong si Atty. Estelito Mendoza. Sa pahayag ni Surigao del Sur Rep. Prospero Pichay, hindi magkatugma ang isinumiteng dokumento ni Atty. Mendoza sa Korte Suprema na Affidavit for Philippine Army Personnel, ang ebidensiya ni Da King na kinilala siya ng kanyang ama. Sa naturang position paper, nakasaad na nagpakasal ang mga magulang ni FPJ na sina Allan Poe at Bessie Kelley sa isang secret wedding sa Malate Church noong Enero 1939, gayong ang marriage contract ng mga magulang ni FPJ na isinumite sa Comelec ay nakasaad na ikinasal sila noong Setyembre 16, 1940. &amp;quot;Halatang nagsisinungaling si Mendoza, mayroon bang secret wedding sa simbahan?&amp;quot; tanong ni Rep. Pichay. Sinabi rin ni Mendoza na ayon sa isang Army record na may petsang Dec. 22, 1947, inilista umano ni Allan Poe na may isa itong anak na nagngangalang Ronnie na isang limang taong gulang na bata. &amp;quot;Noong 1947 na siyang petsa ng Army document, si FPJ ay walong taong gulang na dahil ipinanganak siya noong 1939, kaya kung may sinasabing Ronnie na limang taong gulang na anak ni Allan Poe, eh hindi si FPJ yun dahil malaki ang agwat ng edad nila,&amp;quot; paliwanag ni Pichay. Sinabi pa ni Pichay na walang ibang pinapatunayan ang Army document na inilabas ni Mendoza kundi nagsilbi ang ama ni FPJ noong panahon ng digmaan. Malinaw anyang kinokontra ni Mendoza ang mga ebidensiya ng kanyang kliyente dahil ang birth certificate na isinumite nito sa korte ay nagpapakitang ipinanganak muna si FPJ bago nagpakasal ang kanyang mga magulang. Ayon sa mambabatas, lubhang baluktot na ang argumento ni Mendoza dahil pilit nitong pinagtatakpan ng mga kasinungalingan ang isang kasinungalingan.</body>
<link>http://www.philstar.com/Article.aspx?articleId=240322&amp;publicationSubCategoryId=92</link>
</article>
<article>
<title>SC kinilala ang kandidatura ni FPJ sa ilalim ng LDP; Lacson aapela</title>
<author></author>
<date>
<month>February</month>
<day>25</day>
<year>2004</year>
</date>
<body>Idineklara ng Supreme Court (SC) en banc si action king Fernando Poe, Jr. bilang presidential candidate ng oposisyon sa ilalim ng bandera ng Laban ng Demokratikong Pilipino (LDP) at tuluyang itinapon ang kandidatura ni Sen. Panfilo Lacson. Sa 25-pahinang desisyon ng SC en banc, binaligtad nito ang naging desisyon ng Comelec dahil sa pag-abuso nito sa kanilang tungkulin. Sa botong 10-3, iginiit ng mayorya ng mga SC justices na si LDP chairman at Sen. Edgardo Angara ang may karapatan na lumagda sa certificates of candidacy ng kandidato ng LDP sa pagkapangulo at pangalawang pangulo ng bansa. Ayon pa sa SC, hindi maaring hatiin ang boto ng oposisyon dahil magkakaroon din ng problema sa bigayan ng election returns kung sino sa pagitan nina Lacson at FPJ ang pagbibigyan. Hindi rin umano maaaring tukuyin ng Comelec ang ibig sabihin ng multi-party system o maramihang partido ng pagbiyak sa iisang partido lamang sa pamamagitan ng pagkilala sa dalawang kandidato. Ito anya ay magdudulot lamang ng pag-abuso ng Comelec sa kanilang desisyon ng kilalanin nito ang kandidatura nina FPJ at Lacson. Dahil dito, lilitaw na si Lacson ay isa na ngayong independent candidate ng oposisyon maliban kung may partido na sasalo sa kanya matapos siyang sipain ni Angara sa LDP. Nakatakda namang iapela ni Lacson ang desisyon ng Korte dahil mawawalan ng karapatan ang senador na makakuha ng kopya ng certificates of canvass mula sa Comelec at makapaglagay ng accredited watchers sa mga polling precincts sa oras ng bilangan. Pero sinabi ni Lacson na marami pa ang maaaring mangyari sa susunod na dalawang buwan bago ang May 10 elections, kabilang na ang posibleng rekonsilasyon sa kampo ni Angara sakaling ma-disqualify si FPJ dahil sa kanyang citizenship. Sa kabila nito, hindi pa rin iuurong ni Lacson ang kanyang kandidatura sa pagka-pangulo. (Grace dela Cruz/Malou Rongalerios)</body>
<link>http://www.philstar.com/Article.aspx?articleId=240327&amp;publicationSubCategoryId=92</link>
</article>
<article>
<title>Pinay, 2-anyos anak nalitson sa Japan</title>
<author></author>
<date>
<month>February</month>
<day>25</day>
<year>2004</year>
</date>
<body>Hinihinala ng ilang kaanak ng isang Filipina at 2-anyos na anak nito na may naganap na foul play sa pagkasawi ng mag-ina matapos na sabay na malitson sa loob ng kanilang tahanan sa Japan kamakailan. Ayon kay Luzviminda Pasco, kaanak ng biktimang si Adelita Masuda, tubong Cebu City, duda sila sa paraan ng pagkamatay ni Adelita at 2-anyos na anak nito na di binanggit ang pangalan. Nabatid na ang insidente ay naganap noong Pebrero 12 pero nalaman ng DFA na na-cremate na ang mga labi ni Masuda sa utos umano ng kanyang asawang Hapon noong Pebrero 13. Handa naman ang DFA na magbigay ng legal assistance sa pamilya ni Adelita upang agad na mapabalik ang mga labi ni Masuda at anak nito sa bansa. Samantala, iniulat ng Overseas Workers Welfare Administration (OWWA) kahapon na dalawang Pinay overseas Filipino workers ang nag-suicide sa Hongkong. Ayon sa report, kinilala ang dalawang nagpakamatay na sina Normelita Magapayano at Monica Padilla. Bagaman wala pang official report sa dahilan ng pagpapatiwakal, sinasabing ang dalawa ay natanggal sa kanilang mga trabaho sa di malamang dahilan. Base sa report, nagbigti si Magapayano sa silid nito gamit ang kordon ng plantsa noong nakaraang Enero 22, samantala si Padilla ay tumalon mula sa bintana ng 11th floor ng kanyang tinutuluyang flat sa Hongkong. Ang bangkay ng mga biktima ay nasa morgue pa rin sa HK. (Ellen Fernando)</body>
<link>http://www.philstar.com/Article.aspx?articleId=240340&amp;publicationSubCategoryId=92</link>
</article>
<article>
<title>GMA naka-ungos kay FPJ</title>
<author></author>
<date>
<month>February</month>
<day>25</day>
<year>2004</year>
</date>
<body>Bahagyang nakaungos si Pangulong Gloria Arroyo kay Fernando Poe, Jr. sa latest survey ng grupong Pulse Asia para sa mga presidentiables habang nanatili sa ikatlong puwesto si Raul Roco at nasa ika-apat na posisyon si Sen. Panfilo Lacson. Sa pinakahuling survey na isinagawa mula Pebrero 16-20, nakapagtala si Pangulong Arroyo ng 31.9% habang si FPJ ay nakakuha ng 31.7% rating. Sa poll survey noong Enero 23-Pebrero 8, si Pangulong Arroyo ay may 33.6% habang si FPJ ay 34.6%. Pumangatlo sa survey si Raul Roco, 16.2% mula sa dating 19.1%. Pumang-apat si Sen. Panfilo Lacson na nakapagtala ng 10.7% mula sa 8.3%, sinundan ni Bro. Eddie Villanueva na hindi kumilos sa antas na 1.2%. Sa mga kandidatong bise presidente, nananatiling nangunguna si Senador Noli de Castro at pumapangalawa naman si Sen. Loren Legarda. Kung ngayon gagawin ang halalan, dikit ang labanan nina Pangulong Arroyo at FPJ. Kung paghahambingin ang resulta ng dalawang survey, bumaba ang suporta para kay Pangulong Arroyo sa Luzon at Visaya at sa mga botanteng Class D. Tumaas naman ang suporta ng Pangulo sa Class ABC ng +6. Nabawasan naman ang suporta ni FPJ sa lahat ng dako ng bansa at pamantayan ng pamumuhay mula 2-7 porsiyento, pero tumaas sa Luzon sa suportang 35% -38% sa pagitan ng Enero-Pebrero 2004. (Lilia Tolentino)</body>
<link>http://www.philstar.com/Article.aspx?articleId=240342&amp;publicationSubCategoryId=92</link>
</article>
<article>
<title>Noli hinamon ni Loren ng debate</title>
<author></author>
<date>
<month>February</month>
<day>25</day>
<year>2004</year>
</date>
<body>TUGUEGARAO, Cagayan - Hinamon ni KNP vice-presidential candidate Sen. Loren Legarda ang kanyang katunggaling si Sen. Noli de Castro ng K-4 sa isang debate kasama ang kani-kanilang mga standard bearers. Sinabi ni Sen. Legarda, runningmate ni Fernando Poe Jr., hindi lamang ang mga presidentiables ang dapat magkaroon ng debate kundi maging ang kanilang mga runningmates. Ayon kay Legarda, dapat isalang din dito ang mga kandidato sa pagka-bise upang makita ng taumbayan ang kanilang mga programa at plataporma de gobyerno. Aniya, sakaling palarin na manalo sa vice-presidential derby ay nais niyang kunin ang pagiging kalihim ng Department of Foreign Affairs dahil sa kanyang karanasan sa foreign relations. (Rudy Andal)</body>
<link>http://www.philstar.com/Article.aspx?articleId=240349&amp;publicationSubCategoryId=92</link>
</article>
<article>
<title>Loren, sinita ng mga negosyante</title>
<author></author>
<date>
<month>February</month>
<day>25</day>
<year>2004</year>
</date>
<body>Nagkaisa ang maraming negosyante at mangangalakal sa Makati, Maynila, Quezon City at iba pang lugar sa Metro Manila sa pagsuporta kay Sen. Loren Legarda sa kanyang kandidatura sa pagka-bise presidente ng bansa. Ito ang sama-samang inihayag nina Donald Dee, presidente ng Employers Confederation of the Philippines (ECOP); Sergio Luis-Ortiz, ng Philippine Chamber of Commerce and Industry (PCCI); Mike Valera, ng Philippines Inc. at dating Finance Sec. Jose Pardo. Sa isang miting ay inindorso ng apat na business leaders si Loren dahil sa kanyang magandang track record sa Senado. &amp;quot;She showed capability, sincerity and earnestness in pursuing a pro-business agenda,&amp;quot; ayon sa apat. (Rudy Andal)</body>
<link>http://www.philstar.com/Article.aspx?articleId=240351&amp;publicationSubCategoryId=92</link>
</article>
<article>
<title>Lakas bet pinadedo ng ama dahil sa pulitika</title>
<author>Joy Cantos</author>
<date>
<month>February</month>
<day>26</day>
<year>2004</year>
</date>
<body>Minsan pang napatunayan ang maruming laro sa pulitika matapos na ipapatay ng isang amang barangay captain ang dalawa nitong anak kabilang ang isang kandidatong Sangguniang Bayan member sa madugong insidente kaugnay ng nalalapit na May 10 national elections sa Bayog, Zamboanga del Sur, ayon sa ulat kahapon. Kinilala ang mga biktima na sina Danilo Calipusan, 28, may asawa, isang re-electionist SB member sa ilalim ng partido Lakas-NUCD at ang half-sister nitong si Charlene Calipusan, 23, na nadamay sa insidente. Dead-on-the-spot si Danilo matapos magtamo ng dalawang tama ng bala ng kalibre .45 baril sa likuran at isa sa kanang hita habang si Charlene ay binawian naman ng buhay habang nilalapatan ng lunas sa St. John Hospital sa Buug, Zamboanga Sibugay. Lumilitaw sa pangunang imbestigasyon ng mga awtoridad na ang utak sa krimen ay mismong ama ng mga biktima na kinilalang si Brgy. Captain Felipe Calipusan na nagbayad ng halagang P30,000 sa dalawang hired killers para paslangin ang kaniyang sariling anak dahilan sa personal na alitan sa pulitika. Base sa imbestigasyon, dakong alas-7:45 ng gabi ng bigla na lamang pagbabarilin ng dalawang hired killers na armado ng kalibre .45 baril ang mga biktima ng matiyempuhan ang mga itong magkasama sa Purok 9, Brgy. Poblacion, Bayog ng nasabing lalawigan. Matapos pagbabarilin ang mga biktima ay mabilis na nagsitakas ang mga suspek patungo sa hindi pa malamang destinasyon. Nasakote naman sa isinagawang follow-up operations ang mga suspek na kinilalang sina Jovito Lomocso, 38, empleyado ng pamahalaang lungsod ng Oroquieta at Antonio Buntag, 35, ng southwestern Poblacion Calamba, Misamis Occidental. Ang dalawang suspek ay dinakip ilang oras matapos ang krimen makaraang positibong ituro ng mga testigo na siyang responsable sa krimen sa isinagawang operasyon sa Purok 1, Brgy. Depase, Bato nasabing lalawigan. Sa interogasyon ay ikinanta naman ng dalawang suspek ang ama ng mga biktima na siyang nagbayad sa kanila ng nasabing halaga para patayin ang kanyang anak na SB member subalit sa kamalasan ay nadamay pati ang anak nitong dalaga. Ipinagharap na ng kasong kriminal ang mga suspek habang pinaghahanap na ang ama ng mga biktima. (Ulat ni Joy Cantos)</body>
<link>http://www.philstar.com/Article.aspx?articleId=240428&amp;publicationSubCategoryId=92</link>
</article>
<article>
<title>Noli lalong iniwan si Loren sa rating</title>
<author>Rudy Andal</author>
<date>
<month>February</month>
<day>26</day>
<year>2004</year>
</date>
<body>Inamin kahapon ng kampo ni opposition vice presidential candidate Sen. Loren Legarda na hapong-hapo na sila at halos mawalan na ng pag-asa sa paghahabol sa lamang ni K4 candidate Sen. Noli &amp;quot;Kabayan&amp;quot; de Castro. Isang campaign leader ni Legarda ang nagbigay reaksiyon sa resulta ng Pulse Asia survey firm na isinagawa noong nakaraang buwan hanggang Pebrero 20, 2004 at ipinalabas kamakalawa sa publiko na ang resulta ay nagpapahiwatig na malinaw na mismatch ang labanan sa pagka-bise presidente. Ayon sa campaign leader ni Legarda na humiling ng anonymity, unti-unting nararamdaman ng kanilang grupo ang kawalan ng pag-asa na pumik-ap pa ang kandidatura ng kanilang kandidato sa mga susunod na pangangampanya. &amp;quot;Ang hirap kasing bitbitin ni madam Loren, ang reaksiyon ng mga taong aming dinadatnan ay wala raw mass appeal ang aming kandidato at antipatika pa. Ang hindi nila alam ganyan lang talaga si mam Loren pero mabait naman siya,&amp;quot; pagtatapat ng naturang opposition campaigner. Tuluy-tuloy naman ang paghataw ng kandidatura ni Kabayan at sa huling ulat ng Pulse Asia, napakalayo na ng agwat ni Sen. Noli sa kalaban nitong si Sen. Legarda sa labanan sa pagka-bise presidente. Nakakuha si Kabayan ng 52.9% na rating samantalang si Legarda ay 31.9% lamang. (Ulat ni Rudy Andal)</body>
<link>http://www.philstar.com/Article.aspx?articleId=240442&amp;publicationSubCategoryId=92</link>
</article>
<article>
<title>Taumbayan nanlamig na sa Edsa celebration</title>
<author>Joy Cantos/Angie dela Cruz/Lilia Tolentino</author>
<date>
<month>February</month>
<day>26</day>
<year>2004</year>
</date>
<body>Naging kapansin-pansin kahapon ang panlalamig ng taumbayan sa pagdiriwang ng ika-18 taong paggunita ng EDSA People Power dahil mas marami pa ang mga nagbabantay na pulis at sundalo kaysa sa mga taong nagsidalo sa okasyon. Pinangunahan ni Pangulong Arroyo ang selebrasyon sa pamamagitan ng pag-aalay ng bulaklak sa EDSA shrine at isang misa kasama ang mga dating pangulong sina Cory Aquino at Fidel Ramos, at mga opisyal ng Gabinete. Nagsulputan din ang mga militanteng grupo at dito ay nagsagawa ng ingay sa selebrasyon kaya 10 sa mga ito ang inaresto ng mga pulis dahil wala silang permit para gumawa ng pagkilos sa naturang lugar. Sa kabila nito, nagkaisa sa kanilang pahayag sina PNP Chief Gen. Hermogenes Ebdane Jr. at AFP Chief of Staff Gen. Narciso Abaya na naging mapayapa sa pangkalahatan ang selebrasyon. Naging tampok sa selebrasyon ang pormal na pagsasabatas at paglagda ni Pangulong Arroyo sa isang batas na nagdedeklara bilang isang national holiday ang Agosto 21 ng bawat taon bilang pagkilala at paggunita sa assassination kay dating Senador Benigno &amp;quot;Ninoy&amp;quot; Aquino. Ang batas na ito ang nagbigay ng pagkilala sa pagiging isang bayani ni Ninoy na nagsilbing inspirasyon para ang milyun-milyong Pilipino ay magmartsa sa EDSA at nagkakaisang humiling ng pagbabalik ng demokrasya sa bansa. Alas-12 ng tanghali ng matapos ang selebrasyon kasabay ng pagpapalaya rin sa mga naarestong lider at miyembro ng militanteng grupo. (Ulat nina Joy Cantos/Angie dela Cruz/Lilia Tolentino)</body>
<link>http://www.philstar.com/Article.aspx?articleId=240444&amp;publicationSubCategoryId=92</link>
</article>
<article>
<title>Balota sinimulan nang ipadala sa mga embahada</title>
<author>Ellen Fernando</author>
<date>
<month>February</month>
<day>26</day>
<year>2004</year>
</date>
<body>Sinimulan na ng Comelec ang pagpapadala ng mga balota sa mga embahada ng Pilipinas at Consulates sa ibat ibang panig ng mundo para sa itinakdang mas maagang halalan sa may mahigit 300,000 overseas Filipino workers na absentee voters. Ayon kay acting Foreign Affairs Secretary Rafael Seguis, handa na ang mga balota para sa absentee voting matapos na maimprenta ito at maimpake ng Comelec. Bukod dito, sinabi ni Comelec Chairman Benjamin Abalos kay Seguis na ang mga election paraphernalias ay inaasahang maipapadala ng komisyon ngayong linggo. Ani Seguis, ipo-post na rin aniya ang nasertipikahang listahan ng mga botante sa abroad na makikita sa mga websites ng Comelec at DFA. Sa ilalim ng Overseas Absentee Voting Act of 2003, ang land-based voters ay puwede nang bumoto anumang oras sa loob ng 30-araw simula sa Abril 11, 2004 hanggang May 10, 2004. Ang mga Pinoy seafarers o seaman ay maaaring bumoto sa loob ng 60-araw simula Marso 12, 2004 hanggang Mayo 10, 2004. (Ulat ni Ellen Fernando)</body>
<link>http://www.philstar.com/Article.aspx?articleId=240455&amp;publicationSubCategoryId=92</link>
</article>
<article>
<title>Matatag na peace &amp;amp; order isusulong ni Sen. Barbers</title>
<author>Rudy Andal</author>
<date>
<month>February</month>
<day>26</day>
<year>2004</year>
</date>
<body>Nangako kahapon si reelectionist Senator Robert &amp;quot;Bobby&amp;quot; Barbers na isusulong at itatag niya ang isang &amp;quot;strong infrastructure&amp;quot; hinggil sa kalagayang kapayapaan at kaayusan ng bansa. Ginawa ni Barbers ang pahayag kaugnay ng resulta ng survey na ginawa ng Makati Business Club na naglalahad na ang peace and order ang nananatiling pangunahing problema ng bansa. Sinabi ni Barbers, tagapangulo ng Senate committee on public order and illegal drugs na ang tumataas na insidente ng krimen sa bansa na may antas na mahigit 81,000 taun-taon sa loob ng limang taon ay nagpababa ng ating ranggo kumpara sa iba pang bansa sa Asya. Ikinalungkot rin ng mambabatas mula sa Mindanao ang lumalaking bilang ng walang trabaho sa bansa na umaabot na ng 5 milyon at madadagdag pa rito ang mga bagong magsisipagtapos sa kolehiyo ngayong taon. Ayon kay Barbers, ngayon ang panibagong pagkakataon para sa taong bayan na maiboto ang mga karapat-dapat na kandidato para maisalba ang bansa sa kahirapan, problema sa peace and order at mahikayat ang mga foreign investors oras na malutas ang kalagayang kapayapaan at kaayusan ng bansa. (Ulat ni Rudy Andal)</body>
<link>http://www.philstar.com/Article.aspx?articleId=240456&amp;publicationSubCategoryId=92</link>
</article>
<article>
<title>Pinay DH na minaltrato ng Prinsesa makakauwi na</title>
<author>Ellen Fernando</author>
<date>
<month>February</month>
<day>26</day>
<year>2004</year>
</date>
<body>Masayang ibinalita kahapon ng Department of Foreign Affairs (DFA) na nakatakda na ang pag-uwi ng isang Filipina domestic helper na iniulat na minamaltrato ng kanyang among Royal Princess sa Kingdom of Saudi Arabia. Ayon kay DFA executive director Gerlie Garcia ng Office of the Migrant Workers Affairs, base sa report ng embahada ng Pilipinas sa Riyadh, may hawak nang exit visa ang OFW na si Gwendalyn Amazona at inaasahang makakauwi na bago magtapos itong buwan. Sinabi ni Garcia na nakipag-usap at nakipag-ugnayan na rin ang Royal Princess na si Madawi Khalid Turki al-Saud, amo ng biktima sa mga opisyal ng embahada ng Pilipinas at tiniyak nito na ibibigay niya lahat ang mga benepisyo ng nasabing OFW. Inamin naman ng DFA na bagaman sensitibo ang kaso ni Amazona dahil sa maimpluwensiyang tao ang sangkot sa reklamong pagmamaltrato ay sinikap ng mga kinatawan ng bansa na kausapin ang Royal Princess sa kabila ng kahilingan ni Sen. Manny Villar na maghain ng diplomatic protest laban sa Royal Princess dahil sa nasabing pagmamalupit. Naalarma ang pamilya ni Amazona ng sumulat ang DH na siya ay madalas sinasabunutan, inihuhulog sa hagdanan, inuuntog sa pinto at pader at madalas na hindi nakakatulog bunga ng santambak nitong trabaho. Isa pa sa inaangal nito ay hindi rin siya sinusuwelduhan. Dahil sa pagsagot ng Royal Princess sa panawagan ng DFA na ibigay ang lahat ng mga benepisyo ng biktima ay posibleng hindi na rin maghain ng kaso ang pamahalaan laban sa prinsesa .(Ulat ni Ellen Fernando)</body>
<link>http://www.philstar.com/Article.aspx?articleId=240463&amp;publicationSubCategoryId=92</link>
</article>
<article>
<title>Transport strike sa Marso 8: Buong bansa lulumpuhin</title>
<author>Angie dela Cruz,Lilia Tolentino at Ely Saludar</author>
<date>
<month>February</month>
<day>27</day>
<year>2004</year>
</date>
<body>Desidido na ang mga higanteng transport groups na paralisahin ang lahat ng biyahe ng mga pampublikong sasakyan sa ibat ibang lugar sa bansa sa Marso 8 bilang protesta sa patuloy na pagtaas ng presyo ng produktong petrolyo at hindi pag-aksiyon ng Land Transportation Franchising Regulatory Board (LTFRB) sa P1.50 fare hike increase petition ng transport groups. Nagwalk-out kahapon ang mga operators at drivers ng jeep sa hearing sa LTFRB matapos ipagpaliban ang pagdinig sa dagdag-pasahe na hinihingi nila. Nadismaya ang mga operators at drivers ng pumayag ang LTFRB sa desisyon ng Office of the Solicitor General na sa Marso 16 pa dinggin ang kanilang petisyon sa katwirang wala pa silang hawak na kopya ng petisyon kaya hindi pa maaaring aksiyunan ang naturang kahilingan. Bunsod nito, nagkakaisang inihayag nina Mar Garvida ng Pinagkaisang Samahan ng mga Tsuper at Operators Nationwide (PISTON), Zeny Maranan ng Federation of Jeepney Operators and Drivers Asso,, Boy Vargas ng Alliance of Transport Organization Drivers Asso. of the Philippines at Efren de Luna ng PCDO-ACTO na tuloy na tuloy at wala ng atrasan ang planong malawakang tigil-pasada sa Marso 8 dahil lubha na silang naaapektuhan ng sunud-sunod na taas ng presyo ng gasolina gayung di naman tinutugon ang kanilang matagal nang kahilingan na P1.50 minimum fare hike. Inireklamo rin ang ipinatutupad na discount sa presyo ng diesel sa Metro Manila samantalang sa mga lalawigan ay nananatiling mataas ang presyo. Sa Lunes, Marso 1 ay tanging mga sasakyang pampubliko na nakabase lamang sa probinsiya at maliliit na samahan ng transportasyon ang magsasagawa ng tigil-pasada pero sa Marso 8 ay kasama na lahat. Sinabi naman ni LTFRB board member Felix Racadio na karapatan ng transport groups na mag-strike pero nakikiusap na maghintay muna sa hearing at tinutupad lamang nila ang isinasaad ng batas kaya hindi pa nakilos ang ahensiya hinggil sa petisyon. Ipinaliwanag ni Racadio na kinakailangan anya ang rekomendasyon ng SOLGEN sa anumang petisyon na inihahain ng sinumang transport groups hinggil sa pagtataas sa pasahe upang di paghinalaang may pinapanigan ang ahensiya at maging patas sa desisyon. Malaca&amp;ntilde;ang Nakiusap Inatasan na ni Pangulong Arroyo si Energy Secretary Vince Perez upang personal na makipag-ugnayan sa mga oil distributors sa mga lalawigan na magbigay din ng discount sa presyo ng diesel. Ayon sa Pangulo, mayroon ng hakbang na nabuo sa Cabinet meeting upang matulungan ang transport groups para kahit hindi magtaas sa singil sa pamasahe ay hindi maaapektuhan ang kanilang arawang kita. Kabilang sa mga insentibong umanoy ibinibigay ng gobyerno sa transport groups ay ang pagbibigay ng discount sa diesel at pagpapababa sa taripa sa mga spare parts ng mga sasakyang pampubliko. Sinabi ni Presidential Spokesman Ignacio Bunye na kabilang sa mga hakbang na maaaring ipagkaloob ng pamahalaan para maiwasan ang pagtaas ng pasahe ay mapagkalooban ng fuel discount ang mga driver at operator sa lalawigan tulad ng benepisyong tinatamasa ng kanilang kasamahan sa Metro Manila. (Ulat nina Angie dela Cruz,Lilia Tolentino at Ely Saludar)</body>
<link>http://www.philstar.com/Article.aspx?articleId=240553&amp;publicationSubCategoryId=92</link>
</article>
<article>
<title>8 senatoriables ng K4 pasok sa 'Magic 12'</title>
<author>Lilia Tolentino</author>
<date>
<month>February</month>
<day>27</day>
<year>2004</year>
</date>
<body>Walong kandidatong senador ng Koalisyon ng Katapatan at Karanasan para sa Kinabukasan (K4) at apat mula sa Koalisyon ng Nagkakaisang Pilipino (KNP) ang nag-aagawan ngayon para sa 12 puwesto sa Senado sa Mayo 10, 2004. Sa pinakahuling poll survey ng Pulse Asia Ulat ng Bayan na ginawa ng Enero hanggang Pebrero, nangunguna ang senatoriable bet ng KNP na si dating DILG Secretary Alfredo Lim sa antas na 44%. Naungusan ni Lim ang pambato ng K4 na si Ramon &amp;quot;Bong&amp;quot; Revilla na kapantay nina Lito Lapid at Miriam Defensor-Santiago sa ikalawang puwesto sa rating na 32%. Sinusundan sila nina Aquilino Pimentel Jr., 28%; Jinggoy Estrada, 28%; Rodolfo Biazon, 27%; John Osme&amp;ntilde;a, 27%; Mar Roxas, 26%; Richard Gordon, 25%; Robert Barbers, 24% at Ernesto Maceda, 24%. Ang iba pang kandidatong nakikipaghabulan para sa puwesto sa Senado ay sina Ernesto Herrera, 23%; Juan Ponce Enrile, 22%; Robert Jaworski, 22%; Francisco Tatad, 22% at Orlando Mercado, 21%. (Ulat ni Lilia Tolentino)</body>
<link>http://www.philstar.com/Article.aspx?articleId=240568&amp;publicationSubCategoryId=92</link>
</article>
<article>
<title>GMA ayaw sa debate kung wala si FPJ</title>
<author>Lilia Tolentino/Malou Rongalerios/Rudy Andal</author>
<date>
<month>February</month>
<day>27</day>
<year>2004</year>
</date>
<body>Kung hindi dadalo sa presidential debate si KNP presidential candidate Fernando Poe, Jr. ay hindi na rin pupunta si Pangulong Gloria Arroyo. Ayon kay Presidential Spokesman Ignacio Bunye, kung mabibigo ang Comelec na makumbinsi si FPJ, bagaman gusto ni Pangulong Arroyo na dumalo ay malamang hindi na rin ito sumali sa debate Sinabi ni Bunye na walang basehan ang pangamba ng kampo ni FPJ na ang paglahok sa debate ay isang patibong laban sa action king para paliguan ito ng batikos at kritisismo. FPJ Sumama Ka Sa Debate  Ping Pinayuhan naman ni presidential candidate Panfilo Lacson si FPJ na sumama sa debate para patunayan na may plataporma de gobyerno siya at kayang sagutin ang mga isyu. Ayon kay Lacson hindi dapat sumunod si FPJ sa dikta ng mga taong pumipigil sa kanya na lumaban sa debate. Pero idinagdag din ni Lacson na &amp;quot;prerogative&amp;quot; ni FPJ kung patuloy itong tatangging makipag-debate sa kanyang mga kapwa kandidato sa pagka-presidente. May kanya-kanya aniyang estratehiya ang mga kandidato at posibleng iniisip ni FPJ na mas makakahatak siya ng boto kung hindi makikilahok sa debate. Debate 'di Sisiputin Ayon naman sa KNP executive committee, hindi kakagatin ni FPJ ang hinihiling na presidential debate dahil mas nais nitong makilahok sa produktibong pag-uusap na magdudulot ng kabutihan sa bansa at taumbayan kaysa sumali sa isang debate na magiging ugat lamang ng pagkakawatak-watak. Sinabi na ni FPJ na ang pagsali sa isang debate ay magdudulot lamang ng &amp;quot;divisiveness&amp;quot; at &amp;quot;unproductive&amp;quot; kaya mas gusto na lamang nitong pakinggan ang hinaing ng taumbayan. Naunang pumayag si Da King na makipag-debate kay Pangulong Arroyo kung gaganapin ito sa slum area tulad ng Tondo upang puwedeng makilahok ang masa sa kanilang talakayan. (Ulat nina Lilia Tolentino/Malou Rongalerios/Rudy Andal)</body>
<link>http://www.philstar.com/Article.aspx?articleId=240571&amp;publicationSubCategoryId=92</link>
</article>
<article>
<title>3 senador ni Gil kumalas</title>
<author>Ellen Fernando</author>
<date>
<month>February</month>
<day>27</day>
<year>2004</year>
</date>
<body>Pormal nang tumiwalag kahapon ang tatlong kandidato sa pagka-senador sa ilalim ng tiket ni presidentiable Eddie Gil ng partido Isang Bansa, Isang Diwa. Nagsumite ng kani-kanilang petition for withdrawal sa Comelec law department ang mga kandidatong senador na sina Elcid Marcos, Pilar Pilapil at Eddie Ilarde. Si Marcos ay tatakbo na lamang sa ilalim ng partidong Kilusang Bagong Lipunan (KBL) habang sina Pilapil at Ilarde ay independent candidates na. Ayon sa tatlo, apektado na umano ang kanilang pangangampanya dahil halos wala nang tulong pinansiyal na ibinibigay sa kanila ang partido at hindi naman sila nabibigyan ng pagkakataon na maglunsad ng pambansang kampanya. Matatandaang napaulat na kinakapos na umano ng pondo si Gil makaraang magtalbugan ang mga tsekeng inisyu nito bilang pambayad sa hotel na tinutuluyan nito habang nangangampanya sa mga lalawigan. (Ulat ni Ellen Fernando)</body>
<link>http://www.philstar.com/Article.aspx?articleId=240582&amp;publicationSubCategoryId=92</link>
</article>
<article>
<title>SMEs suportado ni Hussin</title>
<author>Lilia Tolentino</author>
<date>
<month>February</month>
<day>27</day>
<year>2004</year>
</date>
<body>Sinusuportahan ni Autonomous Region in Muslim Mindanao (ARMM) Gob. Parouk Hussin ang mga maliliit at katamtamang laking negosyante. Naniniwala si Hussin, tumatakbong senador sa ilalim ng K4, na ang small &amp;amp; medium enterprises (SMEs) ang siyang kumakatawan sa tunay na lakas ng ekonomiya at dahil dito dapat bigyan ng importansiya at suporta. Ang ARMM sa ilalim ni Hussin ay nakapagtala ng economic growth rate na 4.8% (kumpara sa national growth rate na 4.4%) na siyang ikalawang pinakamabilis na umunlad na rehiyon sa bansa. Pinapurihan ni Hussin ang pagsisikap ni Pangulong Gloria Arroyo na gawing &amp;quot;food basket&amp;quot; ng bansa ang Mindanao na siyang daan upang mahinto ang tatlong-dekadang secessionist movement. Binanggit pa ni Hussin na ang SMEs mula sa Mindanao ay nakatagpo ng pagbebentahan ng kanilang paninda sa pamamagitan ng paglahok sa mga trade fair sa Metro Manila partikular sa Greenhills. (Ulat ni Lilia Tolentino)</body>
<link>http://www.philstar.com/Article.aspx?articleId=240583&amp;publicationSubCategoryId=92</link>
</article>
<article>
<title>2 patay,804 nasagip, 71 nawawala sa nasunog na Super Ferry</title>
<author>Joy Cantos,Danilo Garcia, Rose Tamayo, Ma. Cristina Timbang</author>
<date>
<month>February</month>
<day>28</day>
<year>2004</year>
</date>
<body>Dalawa ang kumpirmadong nasawi, 804 ang nailigtas at 71 pa ang nawawala matapos na masunog ang barkong SuperFerry 14 ng WG&amp;amp;A habang naglalayag malapit sa Corregidor Island kahapon ng madaling araw. Sa dalawang nasawi, isa rito ang pasahero at isa ang crew ng barko. Umaabot naman sa 12 katao ang nasugatan. Sa pinakahuling ulat ng National Disaster Coordinating Council (NDCC) at Philippine Coast Guard (PCG), dakong ala-una ng madaling araw habang naglalayag ang barko malapit sa may El Fraile Island sa Bataan at Corregidor Island ng magkaroon ng pagsabog sa engine room sa bahagi ng kusina na hinihinalang pinagmulan ng sunog. Ang insidente ay naganap dalawang oras matapos na umalis sa Pier 4 ng North Harbor sa Maynila ang nasabing barko na may lulang 877 kabuuang pasahero at crew. Sa 71 nawawala, 67 ang pasahero at 4 ang crew. Nabatid na 1,672 ang kapasidad ng barko at hindi umano overloaded ng mangyari ang sakuna. Patungo ang barko sa Bacolod City. Base sa pahayag ng ilang survivors, bigla na lamang umanong umapoy ang hulihang bahagi ng barko, ilang saglit pa ay isang malakas na pagsabog ang narinig at kasunod nito ay nagbagsakan ang mga debris buhat sa kisame ng barko na tumama sa nasugatang mga biktima na nagtamo ng mga paso at pagkabali ng buto sa katawan. Ayon sa isang nakaligtas na crew ng barko, nakaramdam na sila ng ingay sa makina ilang minuto matapos silang umalis sa Maynila. Sinabi naman ng isang pasahero, naghahanda na silang matulog nang biglang makarinig ng malakas na pagsabog. Agad na naglabasan ang mga pasahero na binigyan naman ng life vest. Anim na rescue boats buhat sa PCG at Philippine Navy ang rumesponde sa naturang lugar kasama na ang isang helicopter na sumasalok ng tubig sa dagat at ibinubuhos sa barko. Tumulong rin ang mga miyembro ng US Marines na nagsasagawa ng Balikatan training sa Cavite at lokal na mga mangingisda sa pag-ahon sa mga pasahero na nasa dagat. Isang babae na 11 araw pa lamang nanganganak ang nawala ang kanyang sanggol nang maipasa niya ito sa isang kapwa pasahero na hindi niya kilala. Ilang oras ay nagkita rin ang mag-ina. Sinabi naman ni Gina Virtuoso, manager ng WG&amp;amp;A, na sasagutin ng kumpanya ang lahat ng gastusin sa pagpapagamot sa mga biktima, insurance sa mga namatay at malubhang nasugatan at iba pang tulong sa kanilang mga pasahero. Habang isinusulat ang balitang ito, patuloy pa ring pinapatay ng mga fire boats ang nasusunog na SuperFerry 14 na halos tagilid na. (Ulat nina Joy Cantos,Danilo Garcia, Rose Tamayo, Ma. Cristina Timbang)</body>
<link>http://www.philstar.com/Article.aspx?articleId=240671&amp;publicationSubCategoryId=92</link>
</article>
<article>
<title>Pumatay sa Pinay analyst sa US huli sa Costa Rica</title>
<author>Ellen Fernando</author>
<date>
<month>February</month>
<day>28</day>
<year>2004</year>
</date>
<body>Matapos ang ilang linggong paghahanap, bumagsak na sa kamay ng United States Police ang isang pekeng doktor na pumatay sa isang Filipina financial analyst na si Maria Pilar &amp;quot;Pipie&amp;quot; Cruz, 35, ng New York. Naaresto ang suspek na si Dean Faiello, 44, sa Costa Rica at nakatakdang iturn-over sa US Police upang kaharapin ang kaso laban sa brutal na pagpaslang kay Pipie. Base sa ulat ng DFA, natagpuang agnas na agnas na ang katawan ng biktima sa tahanan ni Faiello matapos ang 10-buwang misteryong pagkawala nito. Nabatid na nagpagamot si Pipie kay Faiello noong Abril 2003 matapos na magpakilala itong doktor dahil sa pamamaga ng kanyang dila. Mula noon ay hindi na ito nakita ng kanyang mga magulang. Positibong kinilala ang bangkay ni Pipie ng kanyang pamilya dahil sa breast implant nito. Sa record, si Faiello ay una nang dinakip ng US Police noong 2002 dahil sa kasong &amp;quot;practicing without a license&amp;quot; at &amp;quot;illegal possession of medical drugs.&amp;quot; Si Faiello ay napatunayang nagkasala at hinatulan ng korte noong 2003 subalit tumakas ito patungong Coasta Rica bago ang pagpapalabas ng desisyon o sentensiya. Sa Costa Rica ay pumasok pa umano ang suspek bilang dancer. Ang bangkay ni Pipie ay na-cremate noong Pebrero 24 sa New York at nakatakdang iuwi ang abo sa Pilipinas. (Ulat ni Ellen Fernando)</body>
<link>http://www.philstar.com/Article.aspx?articleId=240686&amp;publicationSubCategoryId=92</link>
</article>
<article>
<title>SWS survey ni FPJ luma na - Rep. Barbers</title>
<author>Malou Rongalerios</author>
<date>
<month>February</month>
<day>28</day>
<year>2004</year>
</date>
<body>Hindi matanggap ng mga alipores ni Fernando Poe, Jr. na nagdidilim na ang bituin ng aktor batay sa pinakahuling survey kaya ginagawa na umano nito ang lahat upang paniwalain ang taumbayan na malakas pa rin ang kanyang kandidatura. Ito ang iginiit kahapon ni Surigao Rep. Robert Ace Barbers kaugnay sa resulta ng SWS survey kung saan nakalamang si FPJ kay Pangulong Arroyo ng 9%. Ayon kay Rep. Barbers, ang naturang SWS survey ay luma na dahil ito ay ginawa mula Enero 28 hanggang Pebrero 6 pa kumpara sa pinakahuling resulta ng Pulse Asia Survey na ginawa nito lamang Pebrero 16-20 kung saan naungusan na ni Pangulong Gloria si FPJ ng .2 porsiyento. Sa sinasabing SWS survey, 37.5% rating ang nakuha ni FPJ at 28.7% naman ang kay Arroyo. Ngunit sa pinakabagong Pulse Asia survey, nanguna si GMA na may 31.9% kumpara sa 31.7% lamang na nakuha ni FPJ. Ani Barbers, walang kwestyon kung alin ang maaasahan at mas dapat paniwalaan sa dalawang survey. &amp;quot;Kahit sa anong survey, natural lang na ang mas maaasahan ay ang mas sariwa. Parang isda iyan eh,bakit ka bibili ng bilasa?&amp;quot; Kaugnay nito, nanawagan si Barbers sa kampo ni Da King na tigilan na ang panlalansi at panloloko sa taumbayan sa halip, ilatag na lamang kung ano ang kanyang plataporma para sa bayan. Iginiit pa ni Barbers na malaking dagok sa kandidatura ni Poe ang kaniyang pagtangging dumalo sa presidential debate dahil mistulang minaliit nito ang karapatan ng taumbayan na malaman ang kanyang kayang gawin bilang lider. (Ulat ni Malou Rongalerios)</body>
<link>http://www.philstar.com/Article.aspx?articleId=240689&amp;publicationSubCategoryId=92</link>
</article>
<article>
<title>Ekonomiya sa gobyerno ni Arroyo bagsak ! - Loren</title>
<author>Rudy Andal</author>
<date>
<month>February</month>
<day>28</day>
<year>2004</year>
</date>
<body>Direktang ibinunton ni KNP vice presidential candidate Loren Legarda ang sisi sa administrasyong Arroyo kaugnay ng patuloy na pagtaas ng presyo ng karne ng baka, baboy at manok. Ayon kay Loren, ang pagtaas ng presyo ng bilihin ay sumasalamin sa bigong polisiyang pang-ekonomiya na pamahalaan. Idinagdag niyang lalo pang magkukulang sa pagkain ang may 16 milyong batang Pilipino na sa mismong datos ng pamahalaan ay undernourished o kulang sa pagkain. Sa palengke ay umabot na sa P120 ang kilo ng manok, habang ang baboy ay ibinebenta ng P150 kada kilo at ang baka ay naglalaro ang presyo mula P150 hanggang P170. Dahil sa taas ng presyo ay maraming Filipino household ang di makabili ng karne kaya nagbabalak ang ilang hog raisers na magdeklara ng pork holiday bilang protesta sa mataas na farm gate ng mga baboy. (Ulat ni Rudy Andal)</body>
<link>http://www.philstar.com/Article.aspx?articleId=240698&amp;publicationSubCategoryId=92</link>
</article>
<article>
<title>Daang pasahero nasa loob pa ng barko ng Super Ferry</title>
<author>Gemma Amargo,Joy Cantos,Lilia Tolentino</author>
<date>
<month>February</month>
<day>29</day>
<year>2004</year>
</date>
<body>Posible umanong marami sa mga nawawalang pasahero ay na-trap sa mga cabin ng SuperFerry 14 na nasunog kamakalawa ng madaling araw sa isla ng Corregidor. Ito ang kinumpirma kahapon ni Lt. Armando Balilo, spokesman ng Philippine Coast Guard (PCG) dahil na rin sa wala pa umanong lumulutang at nakukuhang bangkay hanggang sa kasalukuyan ang mga SOG-divers na nagsasagawa ng search and rescue operations. Nabatid na mayroong tatlong deck ang naturang barko, sa itaas ang economy, tourist at luxury rooms samantalang sa ikalawang palapag ang cabin at sa ilalim ang engine. Bunsod nito kaya hinihinala ni Balilo na ang mga pasahero na na-trap dito ay ang mga nasa cabin na malapit sa engine ng barko at maaaring mga patay na rin ang mga ito. Anumang oras ay papasukin na ng mga frogmen ng Phil. Navy, Coast Guard, Maritime at PNP-Scene of the Crime Office (SOCO) team ang loob ng barko na hinila sa baybayin ng Mariveles, Bataan upang maghanap ng ebidensiya sa sanhi ng pagsabog at sunog. Ala-una ng hapon kahapon ng subukang pasukin ng 12 divers ang barko pero sa bridge portion pa lamang sila ay hindi na nakayanan ang matinding init at usok sa loob dahil sa patuloy pa rin itong nagbabaga. Ayon pa kay Balilo, sa sandaling lumamig na ang barko ay unang papasok ang mga diver kasunod ang SOCO upang magsagawa ng imbestigasyon kung mayroon pang mga labi sa loob nito. Ayon naman sa DILG anti-arson task force, 25 porsiyento na ng barko ang nakalubog at 85% na nito ang nasunog dahilan para tumagilid na ito sa bandang kanan. Kasabay nito ay inutos ni Pangulong Arroyo sa PCG at Phil. Navy na ipagpatuloy ang ginagawa nilang paghahanap sa mga nawawalang pasahero ng SuperFerry 14. Kailangan anyang tuluy-tuloy ang operasyon hanggang matagpuan lahat ang mga pasahero buhay man o patay. Pasok na rin sa imbestigasyon ang PNP-SOCO team upang alamin ang sinasabing anggulo na isang &amp;quot;terror attack&amp;quot; ang pinagmulan ng naganap na trahedya. Ayon kay PNP spokesman P/Sr. Supt. Joel Goltiao, nagpadala na ng request ang tanggapan ni PCG chief Rear Admiral Arturo Gosingan kay PNP Chief Gen. Hermogenes Ebdane, Jr. para tumulong sa imbestigasyon sa sanhi ng trahedya. Ang &amp;quot;terror attack&amp;quot; ay lumutang base sa testimonya ng ilang mga survivors na nakarinig muna sila ng malakas na pagsabog kasunod ng makapal na usok bago tuluyang naglagablab ang SuperFerry 14, dalawang oras pa lamang nakakalayo sa Pier 4 ng North Harbor sa Maynila. Samantala, tumanggi pa rin ang pamunuan ng PCG na magpalabas ng opisyal na manifesto na talaan ng mga pasahero. Hanggang sa kasalukuyan ay isa pa rin ang iniulat na patay, subalit sa report kahapon ay dalawa, habang 766 ang survivor (806 sa ulat kahapon). Sa talaan ng Coast Guard ay 112 pa ang nawawalang pasahero, bagay na hindi naman tumutugma sa ipinalabas na report ng WG &amp;amp; A na 71 lamang ang nawawala kabilang ang ilang crew ng barko. (Ulat nina Gemma Amargo,Joy Cantos,Lilia Tolentino)</body>
<link>http://www.philstar.com/Article.aspx?articleId=240790&amp;publicationSubCategoryId=92</link>
</article>
<article>
<title>FPJ sawa na sa corned beef</title>
<author>Rudy Andal</author>
<date>
<month>February</month>
<day>29</day>
<year>2004</year>
</date>
<body>LUCENA CITY, Quezon - Nagsawa si KNP presidential bet Fernando Poe, Jr. sa pagkain lagi ng corned beef sa almusal bago tumulak ito kahapon patungo sa bayan ng Lopez upang mangampanya. Ayon kay FPJ, nauuyam na siya sa palaging almusal na corned beef kaya nang ito na naman ang inihanda sa Diamond Resort and Hotel sa lungsod na ito para sa kanya ay umayaw na siya. &amp;quot;Pareng Tito, di ko trip ang pagkain, palaging corned beef na lamang ang almusal natin, maghanap tayo ng iba,&amp;quot; wika ni FPJ kay Sen. Vicente Sotto III na kanyang over-all campaign manager. Nagrekomenda naman ang isang staff ni FPJ na mag-almusal na lamang sa Queen Margarets Hotel ay inaya naman ni FPJ ang KNP sortie reporters na saluhan siya sa almusal. Nagtungo ang grupo ni FPJ kasama ang media sa nasabing hotel upang doon ay mag-almusal na hindi corned beef ang ihahanda. &amp;quot;Hindi nga corned beef ang inalmusal ni FPJ pero mahigit naman sa kalahating oras ang kanyang ipinaghintay bago naisilbi ang pagkain niya,&amp;quot; wika ng isang staff nito. Napilitan namang mag-walkout ang ilang mediamen na inimbitahan ni FPJ dahil lumipas ang isang oras ay hindi pa naisisilbi ang order nilang kape. &amp;quot;Mabuti pa nga si FPJ kalahating oras lang ang ipinaghintay niya samantalang kami (media) isang oras na ni kape ay hindi naisilbi,&amp;quot; pahayag ng isang reporter. (Ulat ni Rudy Andal)</body>
<link>http://www.philstar.com/Article.aspx?articleId=240805&amp;publicationSubCategoryId=92</link>
</article>
<article>
<title>Mga survey ipinatitigil</title>
<author>Malou Rongalerios</author>
<date>
<month>February</month>
<day>29</day>
<year>2004</year>
</date>
<body>Nais ni House Minority Leader Carlos Padilla na ipatigil na ang mga inilalabas na surveys ng ibat ibang kompanya dahil hindi naman magkakatugma ang mga resulta nito. Ayon kay Padilla na tumatakbong senador ni presidential aspirant Panfilo Lacson, inconsistent ang inilabas na resulta ng pinakahuling survey ng Pulse Asia at Social Weather Station (SWS) kaya hindi malaman ng mga mamamayan kung alin ang paniniwalaan. Maaari lamang aniyang magamit sa pandaraya ang mga survey dahil ikinokondisyon nito ang isip ng mga botante. &amp;quot;We should put an end to all these surveys. These are inaccurate and can only be a prelude to cheating,&amp;quot; pahayag ni Padilla. Magugunitang si Pangulong Arroyo ang nanguna sa isinagawang survey ng Pulse Asia at pumangalawa lamang si Fernando Poe, Jr. Sa SWS survey naman ay nanguna si FPJ at pangalawa lamang si Arroyo. Nauna rito, ipinahayag ni Lacson na hindi na dapat paniwalaan ang mga survey. Sa dalawang nabanggit na surveys, pumalo lamang sa ika-apat na puwesto si Lacson at sumunod siya kay Raul Roco. (Ulat ni Malou Rongalerios)</body>
<link>http://www.philstar.com/Article.aspx?articleId=240808&amp;publicationSubCategoryId=92</link>
</article>
<article>
<title>Aide ni GMA nahulog,nasagasaan nangangampanya sa Mindanao</title>
<author>Lilia Tolentino</author>
<date>
<month>February</month>
<day>29</day>
<year>2004</year>
</date>
<body>Minalas na masagasaan matapos mahulog sa sinasakyang convoy ang isang close-in security ni Pangulong Arroyo habang nasa gitna ng kampanya ang Pangulo at iba pang kandidato ng K4 sa bayan ng Diplahan sa Zamboanga Sibugay. Ang naturang miyembro ng Presidential Security Guard ay kinilalang si Junry Mogadato. Kasama siya ng tropang nagbibigay seguridad sa Presidente ng maganap ang insidente. Si Mogadato ay sakay ng convoy security vehicle ng mahulog. Hindi naman siya namalayan ng kasunod na pick-up (presidential back-up) kaya nasapol nito ang kaliwang binti ni Mogadato. Agad namang tumigil sa pangangampaya si Pangulong Arroyo at dinaluhan ang aide. Mabilis na dinala ang biktima sa kalapit na ospital. (Ulat ni Lilia Tolentino)</body>
<link>http://www.philstar.com/Article.aspx?articleId=240819&amp;publicationSubCategoryId=92</link>
</article>
<article>
<title>&amp;quot;Confusion, chaos and clashes.&amp;quot;</title>
<author></author>
<date>
<month>February</month>
<day>29</day>
<year>2004</year>
</date>
<body>Ito ang mga senaryong maaari umanong mangyari kung si KNP standard bearer Fernando Poe, Jr. ang magwawagi sa May 10 national at local elections sa bansa. Sa naging pagtatasa kahapon ng isang paksiyon ng Association of Generals and Flag Officers (AGFO), agawan ng kapangyarihan sa mga maiimpluwensiyang tanggapan sa gobyerno at kahirapan ang ilan lamang umano sa mga ibinabadyang mangyari sa unang taon pa lamang ng panunungkulan ni Da King. Sinabi ng mga ito na kailangan munang mag-aral sa pamamahala sa gobyerno si FPJ upang malaman kung ano ang legal at immoral para sa bansa bago nito pasukin ang magulong mundo ng pulitika. Isa anyang aktor si FPJ na ang buhay ay umiinog sa drama at pantasya kaya wala itong nalalaman sa pamamalakad sa gobyerno na di nito dapat pang pasukin. Kung si FPJ umano ang mahahalal na pangulo ay maraming magsasamantala sa kawalan nito ng karanasan sa pamamalakad at hindi malayong mag-agawan sa mga tinaguriang &amp;quot;juicy positions&amp;quot; gaya ng BIR, Immigration, Customs, PAGCOR atbp. Iginiit pa ng mga ito na kung magkagayon ay babagsak ang gobyerno ng Pilipinas na isang malaking kahihiyan sa international community. (Joy Cantos)</body>
<link>http://www.philstar.com/Article.aspx?articleId=240820&amp;publicationSubCategoryId=92</link>
</article>
</data>