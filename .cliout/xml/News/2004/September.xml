<?xml version="1.0" encoding="ISO-8859-1" ?>
<data>
<article>
<title>3 Customs officials, nakialam sa rice smuggling sinibak</title>
<author></author>
<date>
<month>September</month>
<day>02</day>
<year>2004</year>
</date>
<body>Imbes na bigyan ng komendasyon, nasibak pa sa puwesto ang tatlong opisyal ng Bureau of Customs na nakialam sa natuklasang smuggled rice na ibinaba ng barkong M/V Astro sa Harbour Centre Port Terminal. Sa ulat na isinumite sa Customs Intelligence and Investigation Service (CIIS), nalamang tinangkang ipuslit ang 35,000 sako ng Jasmine, Gold Cup at Gold Medal Rice noong Abril 9, 2001 na ibinagsak sa R2 Wharf o kilala sa tawag na Pier 22, isang pribadong daungan na pag-aari ng kontrobersiyal na negosyanteng si Reghis Romero. Sa pagsisiyasat nina Atty. Felicidad Chua, assistant chief ng Internal Inquiry and Prosecution Division (IIPD) at Eden Dandal, legal officer III ng BoC, inirekomenda sa hepe ng CIIS na kasuhan ang mga taong dawit sa rice smuggling. Subalit sa halip na umaksiyon ang CIIS laban sa mga smugglers, sinibak sina Chua at Dandal at inilipat ng puwesto kasama si Atty. Clemente Geraldo, hepe ng IIPD na naambus nitong nakaraang Abril 1. Si Chua ay inilipat sa Special Economic Zone sa Laguna, samantala si Dandal ay napunta sa Miscellaneous Division ng Port of Manila. Base sa rekomendasyon, pinakakasuhan ang mga empleyado ng BoC na sina Jesus Nacion, Edward dela Cuesta at Edgar Quinones dahil sa kawalan ng kakayahan at pagpapabaya sa trabaho. Kabilang din sa sasampahan ng kasong smuggling ang tauhan ng M/V Astro na pinamumunuan ni Capt./Master Jun Cortes. Ang mga ipinuslit na bigas ay ibiniyahe mula sa San Jose, Occidental Mindoro ng Bernardo Rice Mill na naka-consigned sa Jericho Enterprises ng Gen. Trias, Cavite, subalit natuklasan ng BoC na &amp;quot;fictitious&amp;quot; ang mga nasabing establisimiyento at walang barkong dumaong sa naturang lalawigan. Gayunman, nakakumpiska ang BoC ng may 18,310 sakong bigas pero naipuslit ang may 16,690 sakong iba pa. Isinumite ni Dandal ang naturang ulat sa kanyang immediate superior na si Godofredo Olores na siya namang nagbigay kay BoC deputy commissioner Ray Allas na hanggang sa kasalukuyan ay wala pang napaulat na aksiyong ginagawa. Si Olores ay sinasabing nagresign din kamakailan.</body>
<link>http://www.philstar.com/Article.aspx?articleId=263312&amp;publicationSubCategoryId=92</link>
</article>
<article>
<title>Miriam, Gordon nagkainitan</title>
<author>Rudy Andal</author>
<date>
<month>September</month>
<day>02</day>
<year>2004</year>
</date>
<body>Nagkainitan sina Senators Miriam Defensor-Santiago at Richard Gordon sa isinagawang hearing ng Senado tungkol sa legalidad ng naging rate adjustment na 17 centavo/kwh ng Meralco. Pinigilan ni Sen. Santiago, chairman ng Senate energy committee, si Sen. Gordon sa kanyang pagtatanong sa mga opisyal ng Energy Regulatory Commission (ERC) upang mabigyan ng pagkakataon naman ang kinatawan ng Meralco na maibigay ang kanilang paliwanag hinggil sa 17 centavo rate adjustment. Pero ayaw papigil ni Gordon at inakusahan na pinapairal umano ni Santiago ang pagiging diktador sa nasabing hearing hanggang sa ideklara naman siyang &amp;quot;out of order&amp;quot; ng huli. Sa inis ay nagtangka si Gordon na lumabas sa hearing pero pinigilan naman siya ng kapwa miyembro ng majority bloc na si Sen. Lito Lapid kaya muling naupo ito sa nasabing pagdinig. Iginiit naman ng mga opisyal ng ERC at Meralco sa Senado na hindi sa kanilang bulsa napunta ang .17 centavo/kwh na increase kundi sa cost recovery mechanism sa kinukuha nilang kuryente mula sa mga independent power producers (IPPs). Ayon kay ERC Chairman Rodolfo Albano na dumalo sa ipinatawag na hearing, ang Generation Rate Adjustment Mechanism (GRAM) ng Meralco na .17 centavo sa bawat ginamit na kwh ng consumers ay para sa cost recovery ng Meralco at hindi matatawag na rate increase. Ipinaliwanag naman ni Ivanna dela Pena, vice president at head ng utility economics ng Meralco, malaki ang pagkakaiba ng GRAM sa Power Purchase Adjustment (PPA) dahil ang GRAM ay tuwing tatlong buwan samantalang ang PPA ay nagbabago kada buwan ang rate. (Ulat ni Rudy Andal)</body>
<link>http://www.philstar.com/Article.aspx?articleId=263318&amp;publicationSubCategoryId=92</link>
</article>
<article>
<title>Presyo ng gasolna, diesel, LPG tumaas uli</title>
<author>Edwin Balasa</author>
<date>
<month>September</month>
<day>02</day>
<year>2004</year>
</date>
<body>Nagtaas na naman ng kanilang produktong petrolyo kasama na ang liquefied petroleum gas (LPG) simula kahapon ng umaga ang mga independent oil players. Alas-6 ng umaga kahapon ng itaas sa .30 sentimos kada litro ang kanilang produktong gasolina samantalang .45 sentimos naman sa produktong diesel at kerosene ang Unioil, Total at Flying V. Isinabay din ng mga independent oil players ang P2 kada kilo o P22 kada isang tangkeng pagtataas ng kanilang produktong LPG. Ayon sa mga independent oil players, kailangan nilang magtaas ng presyo ng produktong petrolyo kahit medyo bumaba ang presyo ng krudo sa pandaigdigang pamilihan upang makabawi sa mga nalugi sa kanila nitong mga nakaraang buwan. Ito na ang ika-10 pagtaas ng presyo ng petrolyo ngayong taon. Inaasahan namang susunod na magtataas ang major players na Petron, Caltex at Shell. Samantala, pansamantala munang iniurong ng mga transport group ang kanilang petisyong P1 dagdag pasahe matapos muling ibalik ang mga diskuwentong ibinibigay ng mga kompanya ng langis sa mga tsuper. (Ulat ni Edwin Balasa)</body>
<link>http://www.philstar.com/Article.aspx?articleId=263320&amp;publicationSubCategoryId=92</link>
</article>
<article>
<title>Aircon at tinted na patrol car, ibawal</title>
<author>Rudy Andal</author>
<date>
<month>September</month>
<day>02</day>
<year>2004</year>
</date>
<body>Hiniling kahapon ni Sen. Alfredo Lim sa Philippine National Police (PNP) na mahigpit na ipagbawal sa mga pulis ang paggamit ng mobile cars na airconditioned at tinted habang nagpapatrulya. Ayon kay Sen. Lim, chairman ng Senate committee on local government, mas mabilis na makakaresponde ang pulis sa anumang paghingi ng saklolo ng taumbayan kung hindi closed vehicle ang ginagamit nila sa pagpapatrulya. &amp;quot;How in the world will beat patrol cops react quickly to situations if they are inside a sealed, airconditioned vehicle and could not therefore immediately notice or hear any commotion outside if any,&amp;quot; paliwanag ni Lim. Wika pa nito, nagiging istorbo din para sa pulis ang pagiging tinted ng kanilang sasakyan at hindi kaagad makita ang nangyayari sa kalsada habang sila ay nagpapatrulya. Anya, ginagamit ang mobile car hindi para maging komportable ang mga pulis kundi para lamang mas mabilis silang makaresponde sa tawag ng serbisyo. (Ulat ni Rudy Andal)</body>
<link>http://www.philstar.com/Article.aspx?articleId=263330&amp;publicationSubCategoryId=92</link>
</article>
<article>
<title>Paggamit ng wikang Filipino sa mga korte sinupalpal ng SC</title>
<author>Grace dela Cruz</author>
<date>
<month>September</month>
<day>02</day>
<year>2004</year>
</date>
<body>Barado sa Supreme Court (SC) ang inihaing proposal ni Vice President Noli de Castro na isalin sa wikang Filipino ang mga ginagawang pagdinig sa loob ng mga korte sa bansa. Ayon kay SC Public Information Office (PIO) chief Atty. Ismael Khan, ang proposal ni de Castro ay maituturing na &amp;quot;impractical&amp;quot; dahil sa mahirap na pagsasalin aniya ng mga termino ng batas sa wikang Filipino. Mababago din aniya ang sistema ng edukasyon sa bansa kung lahat na lamang ay isasalin sa wikang Filipino, partikular na sa College of Law. Sinabi din ni Khan na ang naturang mungkahi ay una ng pinagpulungan ng SC sa Komisyon ng Wikang Pambansa at sila ay nagkaroon ng isang desisyon na ang paggamit o pagsasalin ng court proceedings sa wikang Filipino ay magastos dahil tiyak aniyang kakailanganin ng pondo dito. Ipinaliwanag pa rin ni Khan na kaya din naglagay ng mga stenographers ang SC sa ibat ibang korte sa bansa ay upang irekord nito sa dialect ng isang lunsod at saka isinasalin sa wikang Ingles. Binigyang-diin pa rin ni Khan na mayroong mga court interpreter na siyang nagsasalin ng wikang Ingles sa Tagalog. Ang Revised Penal Code, Civil Code, Labor Code at Rules of Court ay pawang ginagamit sa court proceedings at ang mga itoy nakasulat sa wikang Ingles. (Ulat ni Grace dela Cruz)</body>
<link>http://www.philstar.com/Article.aspx?articleId=263335&amp;publicationSubCategoryId=92</link>
</article>
<article>
<title>P 25-M kinaltas sa mga pulis</title>
<author></author>
<date>
<month>September</month>
<day>03</day>
<year>2004</year>
</date>
<body>Sapilitang kinaltasan ng isang araw na suweldo ang mga miyembro ng Philippine National Police (PNP) na katumbas ng P25 milyon upang idonasyon sa kaban ng bayan na nahaharap sa matinding fiscal crisis. Sa isang press briefing sa Camp Crame, sinabi ni PNP chief Director General Edgar Aglipay na ipinakakaltas niya ang isang araw na sahod ng mga opisyal at tauhan ng pulisya na tinatayang aabot sa P25 milyon upang i-donate sa National Treasury na magsisilbing kontribusyon nila sa pamahalaan. Nilinaw naman ni Aglipay na boluntaryo ang hinihingi niyang pag-aambag ng mga pulis ng kanilang mga suweldo bunga na rin ng pagpiyok ng mga ordinaryong pulis sa nasabing desisyon ng PNP chief. &amp;quot;I have directed Directorate for Comptrollership P/Chief Supt. Oscar Calderon to deduct one day salary of every policemen comprising 115,000 strong force to help alleviate the fiscal deficit. It would be voluntary,&amp;quot; ani Aglipay Bilang pruweba na determinado siyang tumulong sa gobyerno ay sinabi ni Aglipay na siya mismo ang mangunguna sa pag-aambag ng kanyang isang araw na suweldo. Itoy ipatutupad mula sa pinakamababang posisyon hanggang sa kanya na may pinakamataas na posisyon. Sa panig naman ni SPO4 Israel Barrameda, chief executive ng Senior Police Officers, hindi na bago sa kanila ang pag-aambag dahil ginagawa nila ito para sa mga pamilya ng mga namatay na pulis. Ang kautusan ni Aglipay ay ikalawang pagkakataon na mag-aambag sila para naman sa kapakanan ng mamamayang Filipino. &amp;quot;Sabi ko nga, buhay nga namin, eh handa naming ibuwis para sa mamamayang Filipino, isang araw na suweldo pa kaya. Open-minded kami diyan,&amp;quot; sabi ni Barrameda. (Joy Cantos)</body>
<link>http://www.philstar.com/Article.aspx?articleId=263422&amp;publicationSubCategoryId=92</link>
</article>
<article>
<title>Teachers sa Pinas paubos na</title>
<author></author>
<date>
<month>September</month>
<day>03</day>
<year>2004</year>
</date>
<body>Hindi lamang mga doktor at nurses ang nauubos sa Pilipinas kundi pati mga guro na nagtutungo sa Amerika dahil sa laki ng sahod. Ito ang naging babala kahapon ni Alliance of Volunteer Educators (AVE) party-list Rep. Eulogio Magsaysay kasunod nang panibagong ulat na malaki ang pangangailangan ng teaching skills sa ibang bansa. Sinabi ni Magsaysay na kung mananatiling kawawa ang benepisyo at suweldo ng mga guro sa Pilipinas ay hindi magdadalawang-isip ang mga ito na lumayas sa bansa at magtungo sa Amerika kung saan maaari silang kumita ng $5,000 o katumbas ng P250,000 kada buwan. Nakakadismaya aniya na ang mga dayuhan ang nakikinabang sa mga magagaling na guro na nagsipag-aral sa Pilipinas. Magugunitang inihayag kamakailan ng DOLE ang ulat ng US Labor Market Intelligence na mayroong malaking kakulangan ang Amerika sa mga guro. Libo-libong mga Pinoy kabilang na ang mga guro ang umaalis sa bansa buwan-buwan dahil sa epekto ng kawalan ng sapat na trabaho sa bansa at magandang suweldo sa ibayong dagat. Gumagarantiya ng $35,000 sa isang taon ang panimulang pasahod sa mga guro sa Estados Unidos, habang ang nasabing halaga ay tatlong taon pa kikitain ng isang guro sa Pilipinas. (Malou Rongalerios)</body>
<link>http://www.philstar.com/Article.aspx?articleId=263426&amp;publicationSubCategoryId=92</link>
</article>
<article>
<title>Cottages ng gobyerno sa Baguio ipa-rent na lang</title>
<author></author>
<date>
<month>September</month>
<day>03</day>
<year>2004</year>
</date>
<body>Malaki ang kikitain ng gobyerno kung pauupahan na lamang ang mga cottages sa Baguio City na nakalaan para sa mga opisyal ng ibat ibang departamento ng gobyerno. Ito ang sinabi kahapon ni Palawan Rep. Abraham Mitra sa gitna ng pangangalap ng pondo ng gobyerno para ipantapal sa budget deficit ng bansa. Maaari aniyang pagkakitaan pa ng pamahalaan ang mga cottages na nasa &amp;quot;Cabinet Hill&amp;quot; sa halip na amagin lamang at gamitin paminsan-minsan ng pamilya ng mga Cabinet secretaries. &amp;quot;Kesa naman summer playground lang yan ng kanilang mga anak at apo, mas mabuti pa sigurong pagkakitaan na lang ang mga yan ng pamahalaan,&amp;quot; ani Mitra. Puwede aniyang paupahan sa mga empleyado ng gobyerno ang mga bahay bakasyunan upang mabawi naman ang libo-libong ginagastos ng gobyerno para sa tubig, kuryente, security, repair, maintenance at suweldo ng mga caretakers. Kabilang sa mga ahensiya ng gobyerno na may &amp;quot;secretarys cottage&amp;quot; sa Baguio ang DPWH, DA, DENR, DOJ, DOH, DAR at DOTC. Mayroon ding magkahiwalay na villas ang House Speaker at Senate President at maging ang mga Supreme Court justices na may tig-iisang bahay bakasyunan. (Malou Rongalerios)</body>
<link>http://www.philstar.com/Article.aspx?articleId=263436&amp;publicationSubCategoryId=92</link>
</article>
<article>
<title>LTO, bilib sa tipid-gas gadget!</title>
<author></author>
<date>
<month>September</month>
<day>03</day>
<year>2004</year>
</date>
<body>Nagpahayag na rin ng interes ang Land Transportation Office District Officers Association of the Philippines (LTODOA) sa gas saving gadget na naimbento ng Pinoy bilang kagyat na solusyon sa patuloy na pagtaas ng presyo ng langis sa bansa. Ayon kay Luciano Caparas, pangulo ng LTODOA at kasalukuyang hepe ng LTO Makati branch, kumbinsido siya na ang Khaos Super Turbo Charger na inimbento ni Pablo Planas ay epektibo bilang instrumento para makatipid ang mga sasakyang de-gasolina. Nais ni Caparas na magpakabit nito sa kanyang sasakyan at hikayatin ang mga motorista sa Makati City, gayundin ang may 260 hepe ng LTO branch para suportahan ang naturang gadget. Nakatakda rin itong iendorso ni Caparas sa nalalapit na national convention ng mga LTO chiefs na gaganapin sa Surigao ngayong darating na Setyembre 16. Bukod sa tipid-gasolina, ang KSTC ni Planas ay isa rin umanong environment friendly at pinaniniwalaang kayang mapababa ang usok ng mga sasakyan. Ang lungsod ng Makati ay mahigpit sa pagpapatupad laban sa mga smoke-belching na sasakyan bilang bahagi ng environment program ni Mayor Jejomar Binay. Naniniwala ng LTO official na marami pang sektor ang tatangkilik sa KSTC na malaking karangalan din para sa mga Pinoy. Simula nang ipatawag ng Malaca&amp;ntilde;ang si Planas, dinumog na ang tanggapan ng KSTC (www.khaos.com.ph) sa Presidential Tower sa Timog Avenue at patuloy na tumatanggap na rin ang mga ito ng sunud-sunod na tawag sa tel. nos. 9282173, 4110868, 4487213-14. (Angie dela Cruz)</body>
<link>http://www.philstar.com/Article.aspx?articleId=263437&amp;publicationSubCategoryId=92</link>
</article>
<article>
<title>Fund drive ni JDV umabot na sa P300-M</title>
<author></author>
<date>
<month>September</month>
<day>03</day>
<year>2004</year>
</date>
<body>Umabot na sa P300 milyon ang nalikom na donasyon kahapon ni House Speaker Jose de Venecia matapos itong humingi ng tulong sa mga business leaders at maging kay Pangulong Arroyo. Isang milyong piso ang ipinangako ng Pangulo na ibibigay sa fund drive na tinawag na &amp;quot;Pera para sa Pilipinas Fund&amp;quot; at partikular na ilalaan sa pagpapagawa ng 20,000 classrooms at computers para sa mga estudyante sa pampublikong paaralan. Pinasalamatan din ni de Venecia si Bishop Fernando Capalla at iba pang pari mula sa Mindanao dahil sa positibo nilang pahayag hinggil sa fund drive. Nakiisa rin sa proyekto ang Siliman University Alumni Association na ini-auction ang kanilang mga alahas para makalikom ng pondo. Layunin ng fund drive na makalikom ng nasa P5 bilyon. Ang Koalisyon ng Isang Daan na pinamumunuan ni Mike Varela at Sergio Ortiz-Luiz ay nangakong magbibigay ng tig-P100M at ang bawat isa sa kanilang mga miyembro ay mag-aambag ng tig-P1 milyon. Nangako rin ang Federation of Filipino Chinese Chambers of Commerce na pinamumunuan ni Robin Sy at executive director Francis Chua na magbibigay ng P56 milyon at ang Fil-Chinese Business Club ay $300,000 o P16 milyon. Tatlong Cabinet secretaries, sina Vince Perez (Energy), Cesar Purisima (DTI) at Arthur Yap (Agriculture) ang nangakong magbibigay ng tig-P500,000 samantala sina Reps. Iggy Arroyo at Mikey Arroyo ay tig-P1 milyon. Si Lucio Tan at business leader Jimmy Tang ay nagbigay ng tig-P2 milyon bawat isa, samantalang tig-P1 milyon sina Robin Sy, Franchis Chua, William Go, Joseph Chan, Alfredo Jao, Henry Liong at Domingo Chan. Nagbigay naman ng tig-P500,000 sina John Tan, Robert Siychian, Joseph Lim, Ceferino Benedicto, Stephen Sy, William Co, Rufino Copio, Siyap Chua at Joaquin Soliman. Kahapon ay ibinigay na rin ng Department of Justice ang P2 milyon pondo nito mula sa intelligence fund nito. (Malou Rongalerios)</body>
<link>http://www.philstar.com/Article.aspx?articleId=263448&amp;publicationSubCategoryId=92</link>
</article>
<article>
<title>Wag puro fiscal crisis - Pichay</title>
<author></author>
<date>
<month>September</month>
<day>03</day>
<year>2004</year>
</date>
<body>Hinikayat kahapon ni Surigao del Sur Rep. Prospero Pichay Jr. ang sambayanang Pilipino na ituon ang pansin sa mga magagandang pangyayari sa bansa upang maging inspirasyon at bilang kasagutan sa mga negatibong talakayan tulad ng fiscal crisis. Sa isang pahayag, sinabi ni Pichay na lalo lamang lumulubog ang kalagayan ng Pilipinas sa paningin ng mga kapitalista at sa merkado dahil na rin sa paglalagay ng pansin at diin hinggil sa krisis sa pananalapi. &amp;quot;Enough of the negative things. Lets get to work to address the fiscal crisis while at the same time focus also on the positive developments in the country. With our united effort, we will survive the crisis,&amp;quot; ayon sa solon. Binanggit ni Pichay ang mabungang pagbisita ni Pangulong Arroyo sa China kung saan limang kasunduan ang nakuha ng Pilipinas kabilang na ang P400 milyong pautang para sa proyektong North Rail Transit; kasunduan sa enerhiya, agrikultura at turismo; sama-samang paghahanap ng likas na yaman sa South China Sea, kasama na ang Spratlys; pagpapaigting ng kampanya laban sa illegal fishing at pagtatanggal sa patakaran hinggil sa pagkuha ng visa ng mga may official at diplomatic passports. Pinapurihan din ni Pichay ang pagtaas ng ekonomiya bunsod ng kita ng mga OFWs, at ang pamumuhunan sa bansa.</body>
<link>http://www.philstar.com/Article.aspx?articleId=263449&amp;publicationSubCategoryId=92</link>
</article>
<article>
<title>150 mangingisdang Pinoy nang-hostage, barko tinangay</title>
<author></author>
<date>
<month>September</month>
<day>03</day>
<year>2004</year>
</date>
<body>Sampung Philippine-registered fishing vessels ang kinomander ng may 150 mangingisdang Pinoy na umanoy nang-hostage at kasalukuyang nagsasagawa ng pag-aaklas upang hilingin sa pamunuan ng kanilang pinapasukang kumpanya na ibigay ang kanilang tamang suweldo at ibang benepisyo. Kasalukuyang nasa territorial sea na ng Papua New Guinea matapos mag-welga noong Agosto 29, 2004 ang mga mangingisda sa pamumuno ni boat Capt. Angelito Abastas at agawin ang mga barko ng RP Tuna Ventures, Inc., isang Philippine-owned tuna-canning company. Ayon kay Foreign Affairs spokesman Atty. Bert Asuque, inatasan na ni DFA Sec. Alberto Romulo ang embahada ng Pilipinas sa Papua New Guinea na agad na tumungo sa Port Moresby sa nasabing bansa upang gawin ang lahat ng kanilang makakaya para maresolbahan ang naturang labor dispute sa pagitan ng mga mangingisdang Pinoy at kumpanyang RP Tuna Ventures. Si Romulo ay kasama ni Pangulong Arroyo sa 3-day state visit sa China. Sinabi ng DFA na posibleng batas ng manggagawa dito sa Pilipinas ang i-apply sa kaso ng mga Pinoy fishermen kaugnay sa employment-related grievances dahil Pinoy din ang nagmamay-ari ng nasabing kumpanya. Pero, pinabulaanan ng DFA na may naganap na pangho-hostage sa nasabing insidente. (Ellen Fernando)</body>
<link>http://www.philstar.com/Article.aspx?articleId=263456&amp;publicationSubCategoryId=92</link>
</article>
<article>
<title>Paggamit ng plastics, styrofoams lilimitahan</title>
<author></author>
<date>
<month>September</month>
<day>03</day>
<year>2004</year>
</date>
<body>Dahil nakakasama sa kalikasan, lilimitahan na ang paggamit ng mga pambalot na gawa sa synthetic materials katulad ng styrofoam, plastic plates, glasses at iba pang katulad nito na ginagamit sa packaging ng mga consumer products. Iminungkahi kahapon ni Las Pi&amp;ntilde;as Rep. Cynthia Villar ang paggamit ng mga produktong mula sa papel at iba pang materyal na bio-degradable na hindi nakakapinsala sa kapaligiran. Sinabi ni Villar na ang styrofoam na kadalasang ginagamit sa mga fastfood chains ay hindi totoong ligtas gamitin, ayon sa mga naunang ipinalabas ng mga gumagamit nito. Nakasaad sa House bill 1462 na ang uri ng polycarbon plastics na ipinagbabawal nang gamitin ay ang polyethylene, polythene, vinyl, polyvinyl, phenolic vinyl, polyurethane, styrofoam at iba pang katulad nito. Pamumunuan ng Bureau of Product Standard ng DTI at ng research bureau ng DOST ang pagsasagawa ng product testing ng lahat ng plastic na ibebenta at gagamitin sa bansa upang masigurong wala itong kasamang harmful ingredients. Ang DTI naman ang siyang magtatakda ng criteria na magsisilbing standard for evaluating kung ang mga manufacturers ng mga plastic goods na ito ay nasusunod. (Malou Rongalerios)</body>
<link>http://www.philstar.com/Article.aspx?articleId=263457&amp;publicationSubCategoryId=92</link>
</article>
<article>
<title>Pentagon, KFR durog na!</title>
<author>Joy Cantos</author>
<date>
<month>September</month>
<day>04</day>
<year>2004</year>
</date>
<body>Pinaniwalaang paralisado na ang kilabot na Pentagon kidnap-for-ransom group matapos mapatay sa isang engkuwentro sa Buluan, Maguindanao ang right hand at no. 2 leader nito na pumalit sa nasawing si Tahir Alonto. Kinilala ni Armys 6th Infantry Division Commander Major Gen. Raul Relano ang nasawing si Kurato Tapuyak alyas Anton, sub-commander ng nasabing kidnap gang. Sinabi ni Relano na si Tapuyak na ang namuno sa grupo ng mga kidnaper matapos na masawi si Alonto. Nabatid na bandang alas-8: 45 ng gabi nitong Huwebes nang makasagupa ng Armys 604th Infantry Brigade sa ilalim ng pamumuno ni Col. Jerry Jalandoni at ng mga elemento ng Tacurong City police ang grupo ng Pentagon na nag-ooperate sa Central Mindanao sa bayan ng Brgy. Kayaga, Buluan kamakalawa ng gabi. Si Tapuyak ay sangkot sa serye ng kidnapping at criminal operations sa Central Mindanao. Kabilang dito ang pagdukot sa 3-anyos na batang si Jestor Horiador ng Bgy. Tina, Tacurong City noong Marso 25, 2003; pagpatay kay Master Sgt. Tupas ng Armys 38th Infantry Battalion noong 1998 sa Bgy. Kayaga. Buluan; pangha-hijack ng 10-wheeler truck na naglalaman ng 700 sako ng bigas noong 2002 sa Buluan; pananambang ng mga empleyado ng pamahalaang lungsod ng Tacurong noong Oktubre 25, 2003 na ikinasawi ng dalawa katao at holdapan sa Kayaga noong Mayo 11, 2003. Si Tapuyak kasama ang dalawa pang suspek na kinilalang sina Michael Pompong alyas Bembol Roco at Ramon Delaten ay may warrant of arrest sa kasong robbery at double homicide sa Tacurong City. Bago ang engkwentro si Tapuyak kasama ang 17 pang armadong tauhan ng Pentagon KFR ay namataan sa hangganan ng mga bayan ng Buluan at Datu Paglas na naging target ng military operations. (Ulat ni Joy Cantos)</body>
<link>http://www.philstar.com/Article.aspx?articleId=263551&amp;publicationSubCategoryId=92</link>
</article>
<article>
<title>El Shaddai puwedeng buwisan  DOJ</title>
<author>Grace dela Cruz</author>
<date>
<month>September</month>
<day>04</day>
<year>2004</year>
</date>
<body>Maaaring patawan ng tax ang El Shaddai at iba pang religious groups, itoy kung mapapatunayan na ginagawa lamang &amp;quot;front&amp;quot; ang relihiyon para &amp;quot;pagkakakitaan&amp;quot; ng mga lider nito. Ito ang ipinalabas na opinion ng Department of Justice (DOJ) kaugnay sa pagpapataw ng tax sa ibat ibang religious group kung saan ipinaliwanag ni Sec. Raul Gonzales na sa ilalim ng Constitution, hindi kasama ang mga simbahan sa mga pinapatawan ng buwis ng gobyerno, subalit kung ang pagtatayo nila ng kanilang grupo ay isang &amp;quot;negosyo&amp;quot; ay dapat lamang itong buwisan. &amp;quot;Per se think they should be taxed. But a Supreme Court interpretation is needed on this issue. These religious groups should be looked at and determine whether they are using it for commercial purposes. The power to tax also include the power to destroy,&amp;quot; ani Gonzales. Sinabi pa ni Gonzales na ang ibang religious group ay nagtitinda ng mga towel, oils, pamaypay, tubig at iba pang religious paraphernalias na maituturing na &amp;quot;negosyo&amp;quot; at tiyak na kumikita umano ang mga ito. Magugunita na una ng sinabi ni running priest Fr. Robert Reyes na ang El Shaddai at ang iba pang religious group ay dapat din magbigay ng kanilang share upang matulungan ang gobyerno sa hinaharap nitong fiscal crisis ngayon. Ngunit sinabi naman ng pamunuan ng El Shaddai na mapapatunayan nila sa BIR at Securities and Exchange Commission na hindi sila kumikita at ginagawang negosyo ang kanilang samahan. Kaugnay nito, handa naman ang Ang Dating Daan ni Bro. Eli Soriano at JIL ni Bro. Eddie Villanueva sa panukalang buwisan ang mga religious group. (Ulat ni Grace dela Cruz)</body>
<link>http://www.philstar.com/Article.aspx?articleId=263554&amp;publicationSubCategoryId=92</link>
</article>
<article>
<title>400-T DepEd employees wala ng OT</title>
<author>Edwin Balasa</author>
<date>
<month>September</month>
<day>04</day>
<year>2004</year>
</date>
<body>Bilang pagtugon sa austerity measure na ipinatutupad ng pamahalaan, tinanggalan na ng Department of Education ng overtime ang tinatayang nasa 400,000 empleyado nito. Ayon sa isang source na tumangging magpabanggit ng pangalan, bukod sa wala ng overtime ang mga empleyado ng DepEd ay hindi pa umano makukuha ng mga ito ang kanilang 13th month pay sa tamang panahon. &amp;quot;Sinabihan kaming mga empleyado ng isang opisyal ng DepEd na huwag muna kaming mag-overtime dahil hindi rin kami babayaran dahil nga sa pagtitipid na ipinatutupad ng pamahalaan.&amp;quot; Ang lalong ikinasasama ng loob ng mga empleyado ay ang balitang hindi pa maibibigay sa tamang oras ang kanilang 13th month pay na tanging inaasahan nilang gagastusin sa darating na Pasko. Sinabi naman ng bagong talagang si DepEd Secretary Florencio Abad na pipilitin niyang makagawa ng paraan upang makahanap ng pondo ang kagawaran para sa mga empleyado nito. (Ulat ni Edwin Balasa)</body>
<link>http://www.philstar.com/Article.aspx?articleId=263565&amp;publicationSubCategoryId=92</link>
</article>
<article>
<title>Palpak na schools binalaan</title>
<author>Malou Rongalerios</author>
<date>
<month>September</month>
<day>04</day>
<year>2004</year>
</date>
<body>Nagbabala kahapon si Samar Rep. Catalino Figueroa sa mga eskuwelahang hindi nakakapagturo ng matino sa kanilang mga estudyante at nagpapabagsak sa kalidad ng edukasyon sa bansa. Sa House bill 2269 na isinumite ni Rep. Figueroa, nakasaad dito ang pagbawi ng government recognition at permit to operate sa mga eskuwelahang ang mga estudyante ay nakakapagtala ng zero performance sa anumang professional board exams. Masyado na aniya ang nagaganap na komersiyalismo sa mga eskuwelahan sa kasalukuyan na siyang nagiging dahilan kaya may mga estudyanteng mahina kahit na sila ay nakapagtapos sa kolehiyo. Batay sa panukala, babawiin ng pamahalaan ang government recognition at license to operate ng alinmang unibersidad o kolehiyo kapag ang estudyanteng nakapagtapos sa kanila ay bumagsak ng tatlong beses sa magkakasunod na board o bar exams na kanilang kinuha. Ipapalathala sa mga pangunahing pahayagan ang listahan ng mga maituturing na &amp;quot;worst performing higher learning institutions.&amp;quot; Pero bibigyan ng insentibo at pagkilala ng CHED ang mga eskuwelahang makapagtatala ng &amp;quot;best performance&amp;quot; sa loob ng limang magkakasunod na taon. (Ulat ni Malou Rongalerios)</body>
<link>http://www.philstar.com/Article.aspx?articleId=263570&amp;publicationSubCategoryId=92</link>
</article>
<article>
<title>Dagdag singil ng SSS kinontra ni Sen. Villar</title>
<author>Rudy Andal</author>
<date>
<month>September</month>
<day>04</day>
<year>2004</year>
</date>
<body>Tahasang kinontra ni Sen. Manuel Villar ang plano ng Social Security System (SSS) na taasan ng tatlong beses ang kasalukuyang buwanang kontribusyon ng mga kasapi nito. Ayon kay Villar, chairman ng Senate committee on finance, mali at mapanliit ang planong ito ng SSS dahil ang mga karaniwang manggagawa ang direkta nitong maaapektuhan. Mistula aniyang ipinapako ng gobyerno sa krus ang taumbayan dahil ito ang pinapahirapan sa kapalpakan ng mga opisyal ng SSS na hawakan at pamahalaan ng mahusay ang pondo ng ahensiya. &amp;quot;Para na ring tinapyasan ng gobyerno ang suweldo ng mga manggagawa sa planong ito ng SSS,&amp;quot; ani Villar. Plano ng SSS na taasan ang kasalukuyang buwanang kontribusyon ng 8.4 hanggang 22 porsiyento sa susunod na anim na taon upang maiwasan ang pangkabangkarote ng ahensiya. Kaugnay nito, iminungkahi ng senador sa mga opisyal ng SSS na pagbutihin muna ang koleksiyon nito bago magpatupad ng umento sa kontribusyon ng kanilang mga miyembro. Ipinabubusisi din nito ang matataas na suweldo at benepisyo ng mga opisyal ng SSS upang makatipid ang ahensiya. Nagbabala din si Villar na ang planong ito ng SSS ay posibleng magresulta sa pag-ungot ng sektor ng paggawa ng karagdagang suweldo. (Ulat ni Rudy Andal)</body>
<link>http://www.philstar.com/Article.aspx?articleId=263572&amp;publicationSubCategoryId=92</link>
</article>
<article>
<title>Snatching, holdapan tututukan ng NCRPO</title>
<author></author>
<date>
<month>September</month>
<day>04</day>
<year>2004</year>
</date>
<body>Karagdagang puwersa ng kapulisan ang itatalaga ng NCRPO sa mga matataong lugar at university belt upang mabawasan ang mga insidente ng snatching at holdapan. Ito ang sinabi ni NCRPO chief, Police Director Avelino Razon Jr. matapos itong kapanayamin sa programang &amp;quot;Handog na Pag-asa&amp;quot; na mapapakinggan tuwing araw ng Sabado, alas 2-3 ng hapon sa Radyo ng Bayan 738 khz. Pag-aaralan din kung maaari nilang pasukin at inspeksiyunin ang mga bar na madalas tambayan ng mga kabataan upang masigurong hindi gumamit ng mga iligal na droga ang mga ito. Ngayong Sabado, kakapanayamin si Caloocan City Mayor Enrico &amp;quot;Recom&amp;quot; Echiverri, Romy Lescano, dating drug dependent ng Seagulls at Amiel Buenaventura, facility director ng Seagulls Tagaytay. Ibabahagi nina Lescano at Buenaventura ang kanilang karanasan noong panahong lulong pa sila sa droga at kung paano sila nabago matapos na sumailalim sa Seagulls Flight Rehabilitation Center. Ang &amp;quot;Handog na Pag-asa&amp;quot; ay sa pangunguna ng mga batikang mamamahayag at brodcaster na sina Jim Bilasano; Jerry Yap, kolumnista at director ng National Press Club; Ed Castillo, president ng Seagulls Flight Foundation at Belen Gonong.</body>
<link>http://www.philstar.com/Article.aspx?articleId=263576&amp;publicationSubCategoryId=92</link>
</article>
<article>
<title>Nag-aklas na Pinoy fishermen sumuko na!</title>
<author>Ellen Fernando</author>
<date>
<month>September</month>
<day>04</day>
<year>2004</year>
</date>
<body>Sumuko na ang tinatayang 200 mangingisdang Pinoy na nang-hostage at tumangay ng 15 barko na pag-aari ng kanilang pinapasukang kumpanya, sa mga awtoridad sa Papua New Guinea. Ayon kay Foreign Affairs Usec. Jose Brillantes, nagsipagbalikan na sa kanilang trabaho matapos ang isang araw na negosasyon ng mga opisyal ng embahada ng Pilipinas sa nabanggit na mga manggagawa. Naayos na rin ang gusot sa pagitan ng mga mangingisda at sa kumpanyang RP Tuna Ventures, Inc., isang Philippine-owned tuna-caning company na inireklamo nila dahil sa hindi pagbibigay ng tamang suweldo at ibang benepisyo. Hindi naman kinasuhan ng ship owner ang mga nag-aklas na mga mangingisda at maging ang pamahalaan ng Papua New Guinea kung saan naglayag ang mga barkong kanilang tinangay ay hindi rin nagsampa ng kaso dahil na rin sa pakikipag-usap ni Ambassador Bienvenido Tejano. Gagastusan naman ng nabanggit na kumpanya ang repatriation ng mga mangingisda na nagpayag ng kanilang kagustuhang bumalik na lang sa Pilipinas. (Ulat ni Ellen Fernando)</body>
<link>http://www.philstar.com/Article.aspx?articleId=263579&amp;publicationSubCategoryId=92</link>
</article>
<article>
<title>Pera ng Pilipinas ilalagay sa National Treasury</title>
<author>Malou Rongalerios</author>
<date>
<month>September</month>
<day>04</day>
<year>2004</year>
</date>
<body>Dahil inaasahang aabot sa bilyong piso ang malilikom na donasyon para sa Pera para sa Pilipinas Fund&amp;quot;, iginiit kahapon ni Albay Rep. Edcel Lagman na ibigay ito sa National Treasury bilang bahagi ng public funds at huwag ipagkatiwala sa Executive branch. Sinabi ni Rep. Lagman na dapat matiyak na hindi gagamitin sa pagbabayad ng utang ng bansa ang mga donasyon kaya sa sandali anyang tanggapin ng mga self-appointed collectors at tutukuying ahensiya ng gobyerno ang mga donasyon ay ituturing na itong income o revenue at ika-classify na nanggaling sa other source of financing. Nagbabala si Lagman na hindi maaaring gastusin ang nasabing donasyon hanggat walang kaukulang batas na naipapasa sa Kongreso. Dapat din anyang maging transparent ang gobyerno sa paglalaanan ng nasabing donasyon upang hindi maghinala ang mga mamamayan na ibubulsa lamang ng ilang opisyal ng gobyerno ang naturang pondo. Bagaman bumubuhos ngayon ang donasyon mula sa mga mayayamang mamamayan, hindi naman dapat matuwa ang gobyerno at isantabi ang iba pang paraan upang makaahon ang bansa sa fiscal crisis, wika pa ng solon. (Ulat ni Malou Rongalerios)</body>
<link>http://www.philstar.com/Article.aspx?articleId=263580&amp;publicationSubCategoryId=92</link>
</article>
<article>
<title>Sahod gagawing lingguhan</title>
<author>Malou Rongalerios</author>
<date>
<month>September</month>
<day>05</day>
<year>2004</year>
</date>
<body>Mas makakatulong sa mga manggagawa sa pribado at pampublikong opisina kung gagawing lingguhan sa halip na kinsenas/katapusan (15/30) o dalawang beses sa isang buwan ang sahod ng mga ito. Sa panukalang batas na inihain ni Para&amp;ntilde;aque Rep. Roilo Golez, isinusulong nito na gawing lingguhan na lamang ang bigayan ng suweldo ng mga empleyado. Ayon kay Rep. Golez, dahil sa sistema na kinsenas/katapusan ang sahod ay maraming indibidwal ang nahihirapan sa pagbalanse ng pera, limitado at di balanse ang kanilang purchasing power. Kadalasan aniya sa mga empleyado ay halos wala ng pera bago pa man dumating ang susunod na sahod na kadalasan ay nanghihiram pa ng pera para panggastos hanggang sa pagdating ng suweldo. Naniniwala ang mambabatas na kapag lingguhan ang bigayan ng sahod ay hindi mahihirapan ang mga manggagawa na balansehin at tipirin ang kanilang pera dahil hindi na ito maghihintay ng 15 araw para sa susunod na suweldo para magkaroon ng panggastos. (Ulat ni Malou Rongalerios)</body>
<link>http://www.philstar.com/Article.aspx?articleId=263662&amp;publicationSubCategoryId=92</link>
</article>
<article>
<title>GMA, 5 beses pang bibiyahe</title>
<author>Lilia Tolentino</author>
<date>
<month>September</month>
<day>05</day>
<year>2004</year>
</date>
<body>Matapos ang matagumpay na 3-araw na official visit sa China, lima pang bansa ang bibisitahin ni Pangulong Arroyo bago matapos ang taong ito. Sa idinaos na Pulong Bayan kahapon sa MRT station, sinabi ng Pangulo na sa mga paglabas niya ng bansa, si Vice President Noli de Castro ang siyang magsisilbing caretaker ng pamahalaan. Sa Setyembre 9, ang Pangulo kasama si First Gentleman Mike Arroyo ay nakatakdang magtungo sa Brunei para dumalo sa kasal ni Crown Prince al-Muhtadee sa personal na paanyaya ni Brunei Sultan Haji Hassanal Bolkiah. Sa susunod na buwan ng Oktubre, ang Presidente ay maglalakbay sa Vietnam at sa Nobyembre ay magtutungo naman siya sa Chile para dumalo sa pulong ng mga lider ng Asia-Pacific Economic Cooperation (APEC) na susundan naman ng pagdalo sa taunang summit ng ASEAN sa Laos. May nakatakda ring pagbisita ang Pangulo sa Japan bago matapos ang kasalukuyang taon. (Ulat ni Lilia Tolentino)</body>
<link>http://www.philstar.com/Article.aspx?articleId=263668&amp;publicationSubCategoryId=92</link>
</article>
<article>
<title>GMA tutol sa religious tax</title>
<author>Lilia Tolentino</author>
<date>
<month>September</month>
<day>05</day>
<year>2004</year>
</date>
<body>Sa kabila ng kinakaharap na kagipitan sa pondo, hindi sinang-ayunan ni Pangulong Arroyo ang pagbabayad ng buwis ng simbahan, Katoliko man o ibang relihiyon. Ayon sa Pangulo, ang Simbahan ang isang tagapangalaga ng kagalingang ispiritwal ng mamamayang Pilipino at ang kawanggawa ay bahagi ng kanilang misyon para maitaas ang pundasyong moral at ispiritwal ng lipunan. Ang gawaing ito ng Simbahan, ayon sa Pangulo, ay walang katumbas na salapi kaya hindi siya sang-ayon na buwisan ang mga simbahan. Sinabi ng Pangulo na mayroon nang mga binalangkas na plano para matugunan ang kasalukuyang krisis sa pananalapi at naniniwala siyang sapat na ang mga ito para malutas ang suliranin. Kabilang sa mga isinusulong ng Pangulo na hakbang para matugunan ang kakulangan sa pondo ay ang pagpapatibay ng walong mga bagong buwis na makakalikom ng taunang P10 bilyon. &amp;quot;We are not turning to the Church or other religious groups as a source of revenue,&amp;quot; anang Pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=263681&amp;publicationSubCategoryId=92</link>
</article>
<article>
<title>Pagbili ng Land Bank ng P 15-M t-shirts, pinatigil ng solon</title>
<author>Malou Rongalerios</author>
<date>
<month>September</month>
<day>05</day>
<year>2004</year>
</date>
<body>Binatikos kahapon ni An Waray party-list Rep. Florencio &amp;quot;Beam&amp;quot; Noel ang plano ng Land Bank of the Philippines na bumili ng 250,000 t-shirt na nagkakahalaga ng P15 milyon. Ayon kay Rep. Noel, isang maling hakbang ng ahensiya ng pamahalaan ang nasabing proyekto at taliwas ito sa panawagan ni Pangulong Arroyo na magtipid. Ikinagulat ng solon ang isang bidding announcement kung saan nakasaad ang paghahanap ng bidders ng Land Bank para sa nasabing P15 milyong halaga ng mga t-shirt. &amp;quot;Araw-araw naririnig natin ang gobyerno na nananawagan para magtipid ang lahat pagkatapos mababalitaan natin na gagastos ang Land Bank ng P15 milyon para lamang sa t-shirt,&amp;quot; sabi ni Noel. Isa rin aniyang palaisipan kung saan gagamitin ang 250,000 t-shirts na papatak ng P60 bawat isa. Malaki aniyang halaga ang P15 milyon at maraming mahahalagang proyekto ang maaari nitong pondohan. Kaugnay nito, umapela si Noel kay dating Rep. Gary Teves, chairman ngayon ng Land Bank na suriin ang prayoridad ng ahensiya lalo na ngayong kapos ang pondo ng gobyerno. Ipinaalala rin ni Noel ang pagtitipid kahit na ngayong darating ang kapaskuhan at ang pag-iwas sa pagbibigay ng mga regalo ng mga opisyal ng gobyerno. (Ulat ni Malou Rongalerios)</body>
<link>http://www.philstar.com/Article.aspx?articleId=263682&amp;publicationSubCategoryId=92</link>
</article>
<article>
<title>Libreng re-training sa 1,000 security guards</title>
<author></author>
<date>
<month>September</month>
<day>05</day>
<year>2004</year>
</date>
<body>Mahigit 1,000 security guards sa Metro Manila ang makikinabang sa libreng re-training sa tulong ng SG Scholars Inc., isang non-stock, non-profit organization, bilang paghahanda sa renewal ng kanilang lisensiya. Sa layunin na matulungan ang mga blue guards, lumagda sa isang memorandum of agreement (MOA) sina Pelly Tablang, vice president at training director ng Heritage Center Training Center sa Makati, ang Trendline sa EDSA, Quezon City at si Hernando Balamban, presidente ng SG Scholars, upang tustusan ang kabuuang training fee ng mga security guards na umabot sa edad na 50. Layunin din ng nasabing MOA na matulungan ang mga nagkakaedad na security guards na manatili sa kanilang trabaho, kung saan obligado ang re-training. Ang programang &amp;quot;Share a training for the 50s&amp;quot; ay ilulunsad sa darating na September 11 at October 11 sa Heritage Center Training Center at sa Trendline. Naglaan ng pondo upang tustusan ang muling pagsasanay ng 60 kuwalipikadong sekyu na umabot sa edad na 50 at kailangan nang mag-renew ng lisensiya, batay sa mga regulasyon sa ilalim ng RA 5487. Para sa inyong katanungan, pumunta sa 3rd floor, Makati Creekside Mail, Amorsolo corner Herrera Sts., Legaspi Village, Makati o tumawag sa 813-1150/815-8349/882-0193; cellphone nos. 0917-8446080.</body>
<link>http://www.philstar.com/Article.aspx?articleId=263691&amp;publicationSubCategoryId=92</link>
</article>
<article>
<title>North Rail Transit, kaunlaran sa mga lalawigan sa C. Luzon</title>
<author>Malou Rongalerios</author>
<date>
<month>September</month>
<day>05</day>
<year>2004</year>
</date>
<body>Pinapurihan ng mga kongresista mula sa Gitnang Luzon ang ginawang pakikipagkasundo ni Pangulong Arroyo sa pamahalaang China upang makakuha ng $400 milyong pondo para sa pagpapagawa ng proyektong North Rail Transit. Ayon kina Reps. Wilhelmino Sy-Alvarado (Bulacan) at Aurelio Umali (Nueva Ecija), kaunlaran para sa mga lalawigan sa Central Luzon ang idudulot ng nasabing proyekto at itutulak ng nasabing proyekto ang malawakang pamumuhunan at pangangalakal sa kanilang mga lalawigan. Iuugnay ng North Rail Transit ang dulong hilagang bahagi ng Metro Manila sa mga lalawigan ng Bulacan at Pampanga. Sinabi pa ni Alvarado na ang unang bahagi ng proyekto ay ang paglalatag ng 32.2 kilometrong riles mula Caloocan City hanggang Malolos City kung saan anim na istasyon ang itatayo sa mga pagitan ng Caloocan, Malabon, Bocaue, Marilao at Malolos. Batay sa pag-aaral ng North Luzon Railways Transport, aabutin lamang ng kabuuang 45 minuto ang biyahe mula Caloocan hanggang Malolos, kumpara sa kasalukuyang 145 minutong biyahe kung sasakay ng pampasaherong bus. Idinagdag ni Alvarado na aabot lamang sa kabuuang P42 ang pamasahe sa tren kumpara sa P70 na pamasahe sa bus o P10 sa unang sakay at piso sa bawat kilometrong tinatakbo nito. Ipinagdiinan naman ni Umali na ang pagpapatayo ng North Rail Transit ay pagpapakita sa katatagan ni Pangulong Arroyo na pag-ugnay-ugnayin ang kalakhang Maynila sa kalapit na lalawigan nito upang maging patas ang kaunlaran para sa lahat. Sakaling matapos ang proyekto sa taong 2007, magdudulot ito ng ibayong pagbabago sa kanilang lalawigan dahil magiging kaaya-aya na ang pagbiyahe mula Maynila hanggang Clark, wika pa ni Umali. (Ulat ni Malou Rongalerios)</body>
<link>http://www.philstar.com/Article.aspx?articleId=263692&amp;publicationSubCategoryId=92</link>
</article>
<article>
<title>Sunog: Magkakapatid, 3 nalitson</title>
<author>Tony Sandoval</author>
<date>
<month>September</month>
<day>06</day>
<year>2004</year>
</date>
<body>Hindi na nagawa pang makalabas ang tatlong magkakapatid na paslit hanggang sa malitson nang tupukin ng apoy ang kanilang tirahan sa Padre Burgos sa lalawigan ng Quezon kamakalawa ng gabi. Ang mga batang biktima na nagmistulang mga uling dahil sa sobrang pagkasunog ay nakilalang sina Melissa, 9, Grade 2 pupil; John Francis, 4 at Randolf Ilag, 3-anyos. Sa isinagawang imbestigasyon ni SPO2 Bienvenido Limbo, may hawak ng kaso, naganap ang insidente dakong alas-11 ng gabi. Nabatid na iniwan umano ng mag-asawang Reynaldo at Imelda Ilag ang kanilang pitong anak upang makipanood ng television sa kapitbahay na may 100 metro ang layo sa kanilang bahay. Sa ulat, nagising na lamang mula sa mahimbing na pagkakatulog ang panganay ng mag-asawang Ilag na si Zairen Joy dahil sa init at nag-aapoy na buong kabahayan ng mga ito. Mabilis na kumalat ang apoy dahil sa yari lamang sa kahoy at pawid kaya agad na inisa-isang ilabas ni Zairen Joy ang kanyang mga kapatid. Subalit nabigo na niyang isalba pa ang natitirang tatlo nitong kapatid. Labis-labis naman ang pagsisisi ng mga magulang ng mga bata dahil na rin sa kapabayaan. May hinala ang pulisya na posibleng natabig ng isang pusa ang de-gaas na ilawan ng mga biktima. Agad namang tumulong si Mayor Ding Villena sa mga naulila. (Ulat ni Tony Sandoval)</body>
<link>http://www.philstar.com/Article.aspx?articleId=263776&amp;publicationSubCategoryId=92</link>
</article>
<article>
<title>GMA trip sa Brunei, sagot ng Sultan</title>
<author>Marvin Sy</author>
<date>
<month>September</month>
<day>06</day>
<year>2004</year>
</date>
<body>Matapos ang kontrobersyal na 3-days state visit ni Pangulong Gloria Macapagal-Arroyo sa China na naging dahilan upang ulanin ng batikos matapos na isama ang kanyang pamilya at yaya ng apo ay inaayos na rin ang ikalawang trip nito patungo sa Brunei Darussalam na gagastusan ng Sultan. Gayunman, sinabi ng source na sa magaganap sa ikalawang trip ng Pangulo ay hindi malaking delegasyon ang dadalhin nito sa pagtungo sa Brunei. Nabatid na tanging ang asawang si First Gentleman Jose Miguel Arroyo at ang kanyang personal beautician na si Gener Miranda ang kanyang kasama. Ang pagtungo ng Pangulo sa Brunei ay mula sa imbitasyon ni Sultan Haji Hassanal Bolkiah para sa kasal ng kanyang anak na lalaki na si Prince Al-Muhtadee Billah. Kinumpirma na sa Crown Prince ang pagdalo ng nasabing First couple sa naturang kasalan sa ginanap na pulong bayan o town hall meeting ng Pangulo noong Sabado hinggil sa transportasyon at paninikip sa Metro Manila at ang isyu ukol sa LRT Line 2 station sa Cubao. Ang nasabing kasal ay magaganap sa Setyembre 9 at Sety. 10 naman ang reception. (Ulat ni Marvin Sy)</body>
<link>http://www.philstar.com/Article.aspx?articleId=263785&amp;publicationSubCategoryId=92</link>
</article>
<article>
<title>Agency na nagre-recruit sa Japan, pinapasara</title>
<author>Ellen Fernando</author>
<date>
<month>September</month>
<day>06</day>
<year>2004</year>
</date>
<body>Hiniling kahapon ng mga Pinay entertainers sa Philippine Overseas Employment Administration (POEA) at Overseas Workers Welfare Administration (OWWA) na agarang ipasara ang isang promotion agency na pag-aari ng mag-asawang Japanese national na nagre-recruit ng mga Pinay na isinasadlak sa prostitusyon sa Japan. Ayon sa mga biktima, patuloy ang ginagawang pagre-recruit at pagpapadala umano ng mga Pinay sa Japan ng mga dayuhang sina Tatsuhiko Ogata, pangulo ng OJ Planning Inc., ng Green Building, 2/ F 13-20 Mutsumon-Machi, Kurume City, Fukuoka Pref., Japan at asawang si Junko Ogata, may-ari ng Night Salon Japan sa Takamatsu Bldg., 3/F 2-76 Mutsumon-Machi, Kurume City, Fukuoka Pref., Japan. Tinitiktikan na rin ng National Bureau of Investigation at Presidential Task Force on Illegal Recruitment na pinamumunuan ni Capt. Reynaldo Jaylo ang VM Promotion &amp;amp; Management Corp. na pag-aari umano ni Virgilio Hipolito na may tanggapan sa No. 375 ABC, 3rd Floor, Ramagi Bldg., 1081 Pedro Gil St., Paco, Maynila na umanoy taga-proseso ng dokumento ng mga biktima upang makakuha ng visa patungong Japan. Dumarami na ang mga biktimang naghahain ng reklamo sa NBI laban sa mag-asawang Hapon at Hipolito. (Ulat ni Ellen Fernando)</body>
<link>http://www.philstar.com/Article.aspx?articleId=263792&amp;publicationSubCategoryId=92</link>
</article>
<article>
<title>Pinoy gas-saving device pasado sa Taiwan</title>
<author>Ellen Fernando</author>
<date>
<month>September</month>
<day>06</day>
<year>2004</year>
</date>
<body>Minsan pang napatunayan ang galing ng Pinoy nang pumasa sa bansang Taiwan ang gas-saving device na naimbento ng isang Pilipino bilang alternatibong solusyon sa paggamit ng de-gasolinang sasakyan. Sa tatlong pahinang report sa ipinalabas ng Automotive Research and Testing Center (ARTC) mula sa Changhwa Hsien, Taiwan, napatunayan ang Khaos Super Turbo Charger (KSTC) na imbensiyon ng Pinoy na si Pablo Planas ay isang mabisang instrumento para makatipid ang mga pangde-gasolinang sasakyan. Mabisang solusyon din ito para mabawasan ang lumalalang polusyon sa kapaligaran. Isang Mitsubishi Freeca ang isinalang sa Environmental Protection and Energy Consumption Laboratory ng ARTC at kinabitan ito ng KSTC. Ang dating 1.0 na carbon demonoxide na lumalabas dito noong wala pa ang naturang gadget ay nagiging 0.1 na lamang nang isalpak ang naturang Pinoy instrument. Namangha ang mga Taiwanese sa naturang resulta na tiyak na dudumugin sa buong mundo. Sa kasalukuyan, ibat ibang sangay ng pamahalaan na ang nakikipag-ugnayan sa Inventionhaus International Corporation upang higit na mapalago ang produkto ng KSTC. Ang naturang kumpanya ang tumutulong ngayon sa KSTC upang higit pang lumakas ang produksyon ng nasabing device. Matapos ang kumpirmasyon ng Dept. of Energy, bumilib ang Malaca&amp;ntilde;ang sa KSTC at inihayag na suportado ito ng pamahalaan. (Ulat ni Ellen Fernando)</body>
<link>http://www.philstar.com/Article.aspx?articleId=263796&amp;publicationSubCategoryId=92</link>
</article>
<article>
<title>500,000 katao dumagsa sa Alay Lakad 2004</title>
<author></author>
<date>
<month>September</month>
<day>06</day>
<year>2004</year>
</date>
<body>Halos wala nang mapuwestuhan ang tinatayang may kalahating milyong participants ng &amp;quot;Alay Lakad 2004&amp;quot; nang magmartsa ang mga ito patungo sa Quirino Grandstand kahapon ng umaga. Bandang alas-5 ng umaga nang magsimulang umusad ang mahabang pila ng participants mula sa tapat ng Philippine International Convention Center (PICC) sa Pasay City at sa ibat ibang assembly area sa Maynila ng mga nagsipagdalo sa ika-32 taong pagdaraos ng Alay Lakad na may tema ngayong taon na &amp;quot;Hakbang ng Bayan: Tulong sa Kabataan&amp;quot; para sa benepisyo ng mga out-of-school youth. Kabilang sa mga nagsipagdalo sa pagtitipon sina Interior and Local Government Sec. Angelo Reyes, Social and Welfare Sec. Dinky Soliman, PNP chief Dir. Gen. Edgar Aglipay, Western Police District Director Pedro Bulaong na namuno sa pagpapalaganap ng kaayusan at katahimikan sa paligid ng Quirino Grandstand, National Coordinating Commiteee Walk 2004 chairman Richard Agbayani, Kiwanis International chairman Frank Evarisco at ibang matataas na opisyal ng pamahalaan. Nagpadala naman ng kinatawan si Manila Mayor Lito Atienza na bumasa sa mensahe nito. Nabatid na may pitong milyong out-of-school youth na ang natulungan ng Alay Lakad Foundation, Inc sa pamamahala ng Kiwanis International. Umaabot sa 30,000-50,000 kabataan na di nakakapag-aral ang sinusuportahan ng Alay Lakad Foundation, Inc. kada taon upang makakuha ng livelihood at scholarships na makakapagpa-angat sa kanilang pamumuhay. Pinakamalaki umano ang bilang ng mga kabataang natulungan ng Alay-Lakad noong 2003 na may 500,000 out-of school youth at sa loob ng 32 taon ay may kabuuan nang pitong milyon ang nabiyayaan ng Alay-Lakad sa tulong na rin ng ibat ibang non-governmental organizations kabilang na ang Rotary Club International na siyang may pinakamalaking bilang ng participants. (Ellen Fernando)</body>
<link>http://www.philstar.com/Article.aspx?articleId=263804&amp;publicationSubCategoryId=92</link>
</article>
<article>
<title>3 Indon drug traders tiklo</title>
<author>Joy Cantos</author>
<date>
<month>September</month>
<day>07</day>
<year>2004</year>
</date>
<body>Tatlong Indonesian trader na hinihinalang miyembro ng international drug syndicate na sangkot sa pagbabagsak ng droga sa bansa ang nasakote ng mga awtoridad kasabay ng pagkakasamsam sa mga ito ng P25 milyong halaga ng shabu sa Ninoy Aquino International Airport (NAIA) kamakalawa ng gabi. Kinilala ni P/Sr. Supt. Bernardo Bondoc, tagapagsalita ng Philippine Drug Enforcement Agency (PDEA) ang mga nadakip na suspek na sina Herwaly Ng, Maimun Wagimin at Khoe Hong Gek, pawang mga babae at nasa hustong gulang. Ayon kay Bondoc, ang tatlong dayuhan ay pinigil ng mga tauhan ng PDEA kasama ang mga airport police matapos na makumpiskahan ng 9.75 kilong shabu na tinatayang nagkakahalaga ng P25 milyon sa kanilang bagahe. Nadiskubre ng isang nakatalagang x-ray technician sa NAIA Terminal 2 na si Nelson Edano ang nasabing ipinagbabawal na droga nang makita niya ito sa x-ray scanning machine. Nang masuri na talagang shabu ang mga bagahe ng tatlong Indonesian ay agad na inaresto ang mga ito. Dumating ang tatlong suspek sa bansa mula sa Hong Kong lulan ng Philippine Airlines flight PR 307 bandang alas-7:35 ng gabi. Hinihinala ng awtoridad na kasabwat ang mga suspek sa malalaking sindikato ng droga sa Hong Kong gaya ng 14 K drug group, Hong Kong triad at Bamboo Gang na responsable sa pagpasok ng droga sa Pilipinas. (Ulat ni Joy Cantos)</body>
<link>http://www.philstar.com/Article.aspx?articleId=263893&amp;publicationSubCategoryId=92</link>
</article>
<article>
<title>Pinay executive sa US tsinap-chop</title>
<author>Ellen Fernando</author>
<date>
<month>September</month>
<day>07</day>
<year>2004</year>
</date>
<body>Isang Pinay executive na iniulat na nawawala pa noong nakalipas na buwan ang natagpuang na-chop-chop at nakasilid sa trunk ng sariling sasakyan nito sa Los Angeles sa Estados Unidos. Base sa report, kinilala ang Pinay na si Sharon Ann Santos, 30, dalaga, financial analyst ng Warner Brothers sa Los Angeles. Nabatid sa ulat na nawala si Santos noong Agosto 17 matapos na umuwi sa kanyang pinapasukang kumpanya. Matapos ang pagkawala ay nagbigay ng $25,000 na pabuya ang Warner Bros. para sa sinumang makakapagbigay ng impormasyon sa kinaroroonan ng nasabing Pinay. Noong Biyernes ay napansin ng mga residente ng Burbank Hill Village ang isang Honda Accord na may plakang 4K076555 na naka-park dahil sa masangsang na amoy na nagmumula dito. Dahil dito, mapilitang buksan ang naturang sasakyang kulay itim ng mga Burbank police at nadiskubre ang bangkay ni Santos na na-chop-chop sa tatlong bahagi at isinilid sa trunk. Ang bangkay ng biktima ay naagnas na ng matagpuan. Ayon kay Sgt. Jay Jette ng Burbank police na una silang nahirapang hanapin si Santos nang i-report ng Warner Bros. ang hindi nito pagpasok dito. Nakapad-lock ang apartment nito na nasa Burbank Hills nang kanila itong puntahan maliban sa pag-asang mahanap ito mula sa nawawala niyang sasakyan. Positibong kinilala si Santos sa pamamagitan ng ginawang autopsy sa bangkay nito. Nagsasagawa pa ng malalimang imbestigasyon ang pulisya upang matukoy ang responsable sa pagpatay sa nasabing Pinay analyst. (Ulat ni Ellen Fernando)</body>
<link>http://www.philstar.com/Article.aspx?articleId=263904&amp;publicationSubCategoryId=92</link>
</article>
<article>
<title>FVR muling dinurog ni Sen. Mirriam</title>
<author>Rudy Andal</author>
<date>
<month>September</month>
<day>07</day>
<year>2004</year>
</date>
<body>Muling hinagupit kahapon ni Sen. Miriam Defensor-Santiago sa kanyang privilege speech si dating Pangulong Fidel V. Ramos dahil sa pagpabor umano nito sa isang kontratista na kanyang kinakapatid na nakakuha sa rehabilitasyon sa Binga Hydroelectric plant sa Itogon, Benguet. Inakusahan ni Santiago, chairman ng Senate committee on energy, na lumabag si Ramos sa anti-graft at anti-plunder laws ng bansa nang paboran nito si Catalino Tan na kanyang kinakapatid upang makuha ang P3.2 bilyong kontrata noong 1993 sa naturang proyekto. Sa kanyang 12-pahinang privilege speech, sinabi ni Santiago na tumanggap si Tan ng P1.5 bilyon kahit na hindi naman nito naisaayos ang planta. Wala naman aniyang alam si Tan sa pag-ayos ng planta dahil ang negosyo nito ay ang pagiging supplier ng mga bota sa militar, garments, manufacturer at producer ng canned goods na may opisina sa Lakas Tao Bldg. sa Estraude St., Binondo, Manila. Ninong umano ni Tan si Narciso Ramos, ang ama ng dating Pangulo at isa ito sa mga contributor kay Ramos at sa mga proyekto ng anak nitong si Jo. Bukod sa dating Pangulo, idinawit ni Santiago sina dating Napocor pres. Guido Delgado, dating chairman ng SEC appointed committee Anthony Escolar at ret. Brig. Gen. Mariano Espina, na naging VP for operations ni Tan noong 1995-1997. (Ulat ni Rudy Andal)</body>
<link>http://www.philstar.com/Article.aspx?articleId=263909&amp;publicationSubCategoryId=92</link>
</article>
<article>
<title>9 cabinet appointees, ipapawalang-bisa</title>
<author>Rudy Andal</author>
<date>
<month>September</month>
<day>07</day>
<year>2004</year>
</date>
<body>Maghahain ngayon sa Korte Suprema ang Oposisyon upang ipawang-bisa ang appointment ng siyam na Cabinet members na itinalaga ni Pangulong Gloria Macapagal-Arroyo habang may sesyon na ang Kongreso dahil labag umano ito sa Konstitusiyon. Sa inihandang draft ng petisyon ng opposition senators na isusumite ngayon sa High Tribunal sa pangunguna ni Senate minority leader Aquilino Pimentel Jr., hihilingin na ipawalang-bisa ang pagtatalaga kina Exec. Sec. Eduardo Ermita, Educ. Sec. Florencio Abad, Defense Sec. Avelino Cruz, Environment Sec. Micheal Defensor, Tourism Sec. Joseph Durano, Justice Sec. Raul Gonzales, Foreign Affairs Sec. Alberto Romulo, Agrarian Sec. Rene Villa at Agriculture Sec. Arthur Yap. Niliwanag ni Pimentel na ang walong Cabinet members ay itinalaga ng Pangulo noong Agosto 23 maliban kay Yap na inappoint noong Agosto 15 gayung ipinagbabawal sa Konstitusiyon ang pag-appoint habang nasa sesyon ang Kongreso. (Ulat ni Rudy Andal)</body>
<link>http://www.philstar.com/Article.aspx?articleId=263917&amp;publicationSubCategoryId=92</link>
</article>
<article>
<title>Sec. Perez gumagamit na rin ng Pinoy gas saving device</title>
<author>Ellen Fernando</author>
<date>
<month>September</month>
<day>07</day>
<year>2004</year>
</date>
<body>Maging si Sec. Vince Perez ng Department of Energy (DOE) ay gumagamit na rin ng gas saving device na naimbento ng Pinoy na si Pablo Planas bilang pangunahing solusyon sa pagtitipid sa pagkunsumo ng gasolina sa sasakyan. Ayon sa DOE, mismong ang Honda accord na sasakyan ni Perez ay kinabitan ng Kahos Super Turbo Charger (KSTC) upang masubukan kung gaano ito kaepektibo sa pagtitipid ng gasolina. Ikinabit ang KSTC sa sasakyan ng Kalihim bilang bahagi ng pagsusuri na isinagawa. Bukod sa Honda Accord ni Perez, kasama ring ipinasuri ang isang taxicab na Toyota Corolla model 1996, isang Ford XLT Expedition, Mazda Power van at Toyota Tamaraw FX na Asian Utility Vehicle (AUV). Bilang bahagi nang pagsusuri, ang Honda Accord ni Perez ay pinatakbo nang mahigit sa 56 kilometro. Datiy komukunsumo ito ng 5.29 litro ng gasolina noong wala pang nakakabit ng KSTC, lumitaw na nakaubos lamang ito ng 3.67 litro ng gasolina at nakatipid ito ng 1.42 litro o 26.84% sa kabuuang konsumo. (Ulat ni Ellen Fernando)</body>
<link>http://www.philstar.com/Article.aspx?articleId=263925&amp;publicationSubCategoryId=92</link>
</article>
<article>
<title>Drug money ipapasok sa gobyerno</title>
<author>Malou Rongalerios</author>
<date>
<month>September</month>
<day>08</day>
<year>2004</year>
</date>
<body>Nagbabala kahapon si Taguig-Pateros Rep. Alan Peter Cayetano sa posibilidad na pumasok ang drug money sa isinasagawang fund raising ng gobyerno. Sinabi ni Cayetano, hindi imposibleng may mga drug lords na magbibigay din ng milyon-milyong pisong donasyon sa &amp;quot;Bayanihan Fund&amp;quot; upang ipakitang tumutulong sila sa pamahalaan. Dapat aniyang kilatisin din ng ahensiya ng gobyerno na tumatanggap ng donasyon ang mga magbibigay sa pondo lalo na kung napakalaking halaga ng salapi ang ibinibigay ng donor. Hindi aniya makatuwiran na gumastos ang gobyerno ng salaping galing sa droga kahit na naghihirap pa ito at kapos sa pondo. Naniniwala si Cayetano na mawawalan ng saysay ang magandang adhikain ng Bayanihan Fund kung makakapasok naman dito ang drug money. Hindi rin pabor ang solon na ibigay lahat sa executive branch ang kapangyarihan para tukuyin kung saan ilalaan ang Bayanihan Fund. Mas makabubuti aniya kung i-deposito mula ito sa isang trust fund at maging transparent ang gobyerno sa paggastos ng nasabing pondo. Mawawala rin aniya ang hinala ng mga mamamayan na mapupunta lamang sa bulsa ng ilang tiwaling opisyal ng gobyerno ang nasabing pondo. (Ulat ni Malou Rongalerios)</body>
<link>http://www.philstar.com/Article.aspx?articleId=264010&amp;publicationSubCategoryId=92</link>
</article>
<article>
<title>Recomendees ni Bro. Mike, ibinasura ni GMA</title>
<author>Ellen Fernando</author>
<date>
<month>September</month>
<day>08</day>
<year>2004</year>
</date>
<body>Naunsiyami ang maimpluwensiyang El Shaddai Charismatic Movement ni Bro. Mike Velarde sa kanilang plano na mailagay sa mahahalagang puwesto sa gobyerno ang kanilang mga tao o nominees. Bigo na makakuha ng puwesto sina Eric Pineda, public relations officer ng El Shaddai; Mel Robles, tagapagsalita ng El Shaddai at ang manugang ni Bro. Mike na si Ma. Lourdes Doria-Velarde. Target umano ni Pineda na masilat ang National Food Authority (NFA) bilang pinuno; si Robles ay umaasa na magiging administrator ng Light Rail Transit Authority (LRTA) habang si Doria-Velarde ay gustong maging General Manager ng Duty Free Philippines (DFP). Isa umanong mayamang negosyanteng Tsino na nagmamay-ari ng media outfits at trading firms ang umanoy masugid na lumalakad para kay Doria-Velarde. Ang LRTA na inaasam ni Robles ay nakuha ni Pacifico Fajardo, dating Kongresista nang inilagay sa LRTA noon lamang Pebrero. Ilang beses umanong dumalaw sa LRTA si Robles upang pag-aralan ang pagpapatakbo ng ahensiya dahil sa paniwala ng El Shaddai na makukuha nito ang posisyon. Ang NFA na target ni Pineda ay hawak ngayon ni Gregorio Y. Tan, Jr., deputy administrator ng NFA bilang OIC. Ang pagkabigo umano ng grupo na makamit ang mga puwesto ang hinihinalang dahilan kung bakit tinanggihan ni Bro. Mike ang alok ng Pangulong Arroyo na sumapi sa bagong tayong Presidential Commission on Values Formation, na inatasang gumawa ng mga panukala para mabawasan ang katiwalian, katamaran at tinawag na &amp;quot;patronage politics&amp;quot; sa pamahalaan. (Ulat ni Ellen Fernando)</body>
<link>http://www.philstar.com/Article.aspx?articleId=264018&amp;publicationSubCategoryId=92</link>
</article>
<article>
<title>Pagpapaliban sa ARMM election, inaprubahan na ng Senado</title>
<author>Rudy Andal</author>
<date>
<month>September</month>
<day>08</day>
<year>2004</year>
</date>
<body>Inaprubahan ng Senado sa ikatlong pagbasa ang postponement ng pagdaraos ng eleksiyon para sa Autonomous Region in Muslim Mindanao (ARMM) na gaganapin na sa ikalawang Lunes ng Setyembre, 2005. Ayon kay Sen. Richard Gordon, chairman ng Senate committee on constitutional amendments, revision of laws and codes and electoral reforms, 18 ang bumoto ng pabor sa committee report no. 1 na gaganapin ang ARMM election sa ikalawang Lunes ng Setyembre sa susunod na taon habang tanging si Sen. Juan Ponce Enrile lamang ang tumutol nang pagbotohan ito sa plenaryo kahapon ng hapon. Sinabi ni Gordon, ito ang ikalimang pagkakataon na ipinagpaliban ang eleksiyon sa ARMM. Ang unang pagpapaliban ay noong 1993, sumunod noong 1996,1999 at 2001. Sa ilalim ng Senate Bill 1757 ay sinasabi na dapat ganapin ang ARMM election sa ikalawang Lunes ng Setyembre 2005 at sa tuwing ikatlong taon. Nauna rito, hiniling ng Commission on Elections (Comelec) sa Kongreso na ipagpaliban ang election sa ARMM dahil na rin sa kakulangan ng pondo. (Ulat ni Rudy Andal)</body>
<link>http://www.philstar.com/Article.aspx?articleId=264024&amp;publicationSubCategoryId=92</link>
</article>
<article>
<title>Pag-armas sa mga Hukom kahit walang permit, ok na</title>
<author>Grace Amargo-dela Cruz</author>
<date>
<month>September</month>
<day>08</day>
<year>2004</year>
</date>
<body>Nagpalabas ang Korte Suprema ng resolusyon na magbibigay na ng karapatan para sa mga hukom na makapagdala ng baril kahit pa walang permit ang mga ito matapos na magkaroon ng sunud-sunod na pagpatay sa mga hukom sa bansa. Ang Supreme Court ay bumuo ng Judicial Security Committees kung saan ang layunin nito ay bigyan ng protection ang mga hukom sa bansa laban sa mga harassment, threat at maipagtanggol ang kani-kanilang sarili. Sa dalawang pahinang resolution, nakasaad dito ang pagbuwag sa mga itinalagang Heinous Crime Courts sa buong bansa dahil napakadali umanong tukuyin ang mga hukom na humahawak ng mga komplikadong kaso at ito ay napaka-delikado sa kanilang buhay. Ang Administrative Order No. 104-96 ang nagtalaga ng mga korte sa Regional Trial Court na siyang hahawak ng mga karumal-dumal na krimen. Sa ilalim pa ng Sec. 881 ng Revised Penal Administrative Code, ang mga hukom ay pinapayagan na makapagdala ng baril sa labas ng kanilang bahay kahit pa walang permit-to-carry na nagmumula sa Philippine National Police. Magugunita na ang pinakahuling hukom na pinaslang sa taong ito ay si Tanauan, Batangas RTC Judge Voltaire Rosales. (Ulat ni Grace Amargo-dela Cruz)</body>
<link>http://www.philstar.com/Article.aspx?articleId=264034&amp;publicationSubCategoryId=92</link>
</article>
<article>
<title>Cabangon Chua, absuwelto sa rape</title>
<author>Grace dela Cruz</author>
<date>
<month>September</month>
<day>08</day>
<year>2004</year>
</date>
<body>Ibinasura ng Department of Justice (DOJ) ang kasong kriminal laban kay Philippine Ambassador to Laos Antonio Cabangon Chua na isinampa ng kanyang dating live-in partner. Sa 11-pahinang resolusyon ng prosecution, ipinawalang-saysay nito ang kasong rape, attempted murder, serious illegal detention at paglabag sa Republic Act 9262 o Anti-Violence Against Women and Children na isinampa ni Catherine Songco laban kay Cabangon Chua. Sinabi ng DOJ na hindi applicable sa pangyayari o insidente sa isinaad ni Songco sa kanyang complaint affidavit kaya ibinasura ang kanyang reklamo. Base sa rekord, sinabi ni Songco na ginahasa siya ng Ambassador noong 1987 nang magkasama ang mga ito sa Bahia bar sa Hotel Intercon sa Makati City. Nilinaw ng prosecution na hindi kinakitaan ng panlalaban si Songco kay Cabangon Chua kung kayat malabo umanong magkaroon ng rape dahil nagkaroon pa ang dalawa ng apat na anak bunga ng kanilang matagal na pagsasama. (Ulat ni Grace dela Cruz)</body>
<link>http://www.philstar.com/Article.aspx?articleId=264036&amp;publicationSubCategoryId=92</link>
</article>
<article>
<title>P1-M 'lagay' sa ralista</title>
<author>Malou Rongalerios</author>
<date>
<month>September</month>
<day>09</day>
<year>2004</year>
</date>
<body>Kargado umano ng tumataginting na P1 milyon ang mga magraraling empleyado ng Duty Free Philippines sa Kongreso ngayon bilang bahagi ng tangkang pagpapatalsik sa puwesto ng general manager ng DFP. Ayon sa isang source mula mismo sa hanay ng mga ralista, binayaran umano ng DFP supplier na si William Tieng ang mga ralista upang isagawa ang kilos protesta laban kay DFP general manager Michael Kho. Idinagdag ng source na pati umano si Al Bautista, presidente ng DFP Employees Association ay binayaran din umano ni Tieng upang sampahan ng kaso si Kho. Nauna rito, naghain si Bautista ng kasong katiwalian laban kay Kho sa Ombudsman kaugnay ng umanoy maanomalyang chocolate supply contract ng DFP at ng Eastern Duty Free Management Services Inc. Ayon kay Bautista, hindi umano dumaan sa bidding ang naturang contract. Ngunit napag-alaman na hindi naman pala kinakailangan na dumaan sa bidding ang mga kontrata ng DFP dahil na rin sa specialized nature nito bilang isang duty free shop. Ibinunyag ni Kho at David Weile, ang principal ng Eastern Duty Free Management Services, Inc. na dumaan sa legal na proseso ang inirereklamong kontrata ni Tieng. Samantala, naniniwala ang maraming empleyado ng DFP na binayaran ni Tieng si Bautista ng kalahating milyong piso upang sampahan nito ng kaso si Kho at matanggal ito sa puwesto para tuluyang manopolyo ang mga kontrata sa DFP. (Ulat ni Malou Rongalerios)</body>
<link>http://www.philstar.com/Article.aspx?articleId=264128&amp;publicationSubCategoryId=92</link>
</article>
<article>
<title>Paniningil ng parking fees sa malls, hotels ibabawal</title>
<author>Malou Rongalerios</author>
<date>
<month>September</month>
<day>09</day>
<year>2004</year>
</date>
<body>Muling isinulong kahapon ni Catanduanes Rep. Joseph Santiago ang panukalang batas na magbabawal sa paniningil ng parking fees sa mga shopping malls, hotels at iba pang commercial establishments. Sa House bill 2691, sinabi ni Rep. Santiago na dapat nang tigilan ng mga malls at hotels ang paniningil ng parking fees at ituring itong bahagi ng kanilang serbisyo. Ikinatuwiran ni Santiago na dapat magpasalamat ang mga may-ari ng mga malls sa mga customers na pumapasok sa kanila at tumatangkilik sa kanilang establisimiyento. Ginagawa anyang isang separate business ng mga commercial centers ang kanilang parking space at tiyak na malaki ang kinikita nila dito araw-araw. Dapat aniyay ituring na kasama sa serbisyo ng mga malls, hotels at iba pang commercial centers ang parking space. Nakasaad rin sa panukala na hindi bibigyan ng building permit ang sinumang nagnanais na magtayo ng commercial establishments kung hindi magsusumite ang may-ari nito ng sworn statements na nagsasabing ang parking spaces at iba pang pasilidad ay maaaring gamitin ng libre ng mga magiging parukyano nito. (Ulat ni Malou Rongalerios)</body>
<link>http://www.philstar.com/Article.aspx?articleId=264140&amp;publicationSubCategoryId=92</link>
</article>
<article>
<title>Tipid-gas gadget dapat subukan  DOE</title>
<author>Ellen Fernando</author>
<date>
<month>September</month>
<day>09</day>
<year>2004</year>
</date>
<body>Kung nais talagang makatipid sa pagkonsumo ng gasolina ng sasakyan, dapat ay subukang gamitin ng mga motorista ang Pinoy gas saving device. Ayon kay Art Abitan, supervisor ng Energy Efficiency and Conservation Division ng Department of Energy (DOE), kung siya ang tatanungin, maaaring subukan ang Khaos Super Turbo Charger bilang kagyat na solusyon sa patuloy na pagtaas ng presyo ng gasoline sa bansa. &amp;quot;Kasi base sa mga ginawa naming pagsusuri, mahigit sa 20 porsiyento ang nababawas sa nakokonsumong gasoline kapag mayroong Khaos (Super Turbo Charger). Ang halaga ng gasoline natin per liter ngayon ay P27 pataas at kung mayroon kang gas saving device makakatipid ka ng anim na piso bawat litro ng gasoline,&amp;quot; paliwanag ni Abitan. Kamakailan, limang sasakyan na nilagyan ng Khaos(www.khaos.com.ph) ang sumailalim sa pagsusuri ng DOE. Ang mga ito ay isang taxicab na Toyota Corolla model 1996, isang Ford XLT Expedition, Mazda Power van, Tamaraw FX at Honda Accord na sasakyan mismo ni Energy Sec. Vince Perez. Lahat ng sasakyan ay pumasa base sa ipinatutupad na standard ng DOE, hindi lamang sa pagtitipid sa gasoline, kundi nakatutulong din ito ng malaki sa pagbawas sa polusyon. Ani Abitan, bagaman hindi ugali ng DOE na &amp;quot;magrekomenda&amp;quot; ng produkto nilang isinasailalim sa pagsusuri, masasabing dapat nang subukan ang Khaos. Naniniwala si Abitan na dapat tumanggap pa ng matinding suporta hindi lamang sa pamahalaan, kundi pati na rin sa mga pribadong sektor ang produkto ng Khaos na maipagmamalaking gawang Pinoy. Pareho nang nagpalabas ng rekomendasyon ang LTO at LTFRB hinggil sa malaking tulong na maibibigay ng naturang tipid-gas gadget. (Ulat ni Ellen Fernando)</body>
<link>http://www.philstar.com/Article.aspx?articleId=264142&amp;publicationSubCategoryId=92</link>
</article>
<article>
<title>Mga nurse sa AFP paubos na</title>
<author>Joy Cantos</author>
<date>
<month>September</month>
<day>09</day>
<year>2004</year>
</date>
<body>Naalarma kahapon ang liderato ng Armed Forces of the Philippines (AFP) dahil sa unti-unting pagkaubos ng mga military nurse sa mga klinika at ospital ng militar. Sinabi ni AFP Chief of Staff Gen. Narciso Abaya, aabot lamang sa 436 ang bilang ng mga military nurse sa AFP kung ihahambing sa 130,000 AFP members at tinatayang 10,000 kawani nito. Inihayag ni Gen. Abaya na patuloy na lumiliit ang bilang ng mga naninilbihang mga nurse dahil na rin sa pagnanais ng mga ito na magtungo sa ibang bansa partikular sa Amerika upang magkaroon ng magandang oportunidad at mas malaking kita. Idinagdag pa nito na 25% kulang ang nurse corps sa itinakdang quota ng batas sa dami ng mga nurse sa hanay ng militar. Aminado din si Abaya na nagiging kakumpetensiya ng nurse corps ang malaking demands ng nurse sa ibang bansa kaya mistulang nahahatak ang mga nagnanais pumasok sa AFP bilang mga nurse. Dahil dito, nanawagan si Abaya na palakasin pa ang recruitment sa mga bagong nurse kasama na rin ang pagkuha sa serbisyo ng mga kasalukuyang miyembro ng AFP na mayroong nursing background. Nabatid na may 20 enlisted personnel na unang kumuha ng exam para makapasok sa AFP Nursing Corps. subalit sa nasabing bilang 9 lamang ang pumasa dahil ang isa ay mayroon ng asawa na paglabag umano sa regulasyon ng AFP. (Ulat ni Joy Cantos)</body>
<link>http://www.philstar.com/Article.aspx?articleId=264151&amp;publicationSubCategoryId=92</link>
</article>
<article>
<title>Sinibak na kritiko ni Garcia umalma</title>
<author>Grace dela Cruz</author>
<date>
<month>September</month>
<day>09</day>
<year>2004</year>
</date>
<body>Kinondena ng pangulo ng unyon ng mga manggagawa sa Government Service Insurance System (GSIS) ang umanoy illegal na pagkakadismis sa kanya sa posisyon ni GSIS president Winston Garcia. Personal na humingi ng tulong sa media si Atty. Albert Velasco, pangulo ng Kapisanan ng mga Manggagawa sa GSIS dahil sa anyay lantarang harassment na ginagawa ni Garcia. Si Atty. Velasco ay sinasabing sinibak sa trabaho dahil sa pagiging kritiko ni Garcia. Naghain na rin ng kaso si Velasco laban kay Garcia at sa iba pang opisyales ng GSIS dahil sa ginawang terminasyon sa kanya sa nasabing ahensiya. Nakabinbin ang nasabing usapin sa Court of Appeals. Naniniwala si Velasco na ang pagdismis sa kanya ay isang tangka upang siya at mga kapwa opisyales sa KMG ay mapatahimik sa ginagawang pagbatikos sa mga itinuturing na maling polisiya at patakaran ng liderato ni Garcia na nagdudulot ng masamang epekto sa 1.5 milyong empleyado ng gobyerno. Tatlong taon na umano silang nananawagan para masibak sa posisyon si Garcia ngunit nananatiling bingi si Pangulong Arroyo. Iginiit ng abogado na marapat lamang alisin sa puwesto si Garcia dahil sa lantaran nitong paglabag sa karapatan ng mga kawani ng pamahalaan. (Ulat ni Grace dela Cruz)</body>
<link>http://www.philstar.com/Article.aspx?articleId=264155&amp;publicationSubCategoryId=92</link>
</article>
<article>
<title>Flying V magbibigay ng pabahay sa mga tsuper</title>
<author>Edwin Balasa</author>
<date>
<month>September</month>
<day>09</day>
<year>2004</year>
</date>
<body>Maglalaan ng milyong pisong pondo ang Flying V, isang minor player na kompanya ng langis, upang magbigay ng programang pabahay at pangkabuhayan sa mga tsuper dito sa bansa. Ayon kay Chito Villavicencio, may-ari ng Flying V, naglaan sila ng paunang P25 milyon upang makagawa ng may 128 pabahay para sa dami rin ng bilang ng mga tsuper sa ibat ibang transport group. Ang programa ay inilunsad sa Valle Verde sa lungsod ng Pasig matapos ang pagpirma ng memorandum of agreement (MOA) ng mga opisyales ng Flying V kasama ang mga lider ng ibat ibang transport group na pinangungunahan ni Phil. Confederation of Drivers Organization Alliance of Concerned Transport Operators (PCDO-ACTO) president Efren de Luna. Ayon pa kay Villavicencio, bukod sa pabahay na itatayo nila sa Ynares Village sa Bgy. Pinugay, Antipolo City ay magkakaroon din ng pangkabuhayan ang mga tsuper na ibibigay naman ng ilang mga pribadong grupo sa Antipolo City. Kabilang sa mga itatayong pangkabuhayan ang mga gasolinahan, repair shop, restaurant at retail shops na patatakbuhin ng mga operatiba ng mga tsuper. &amp;quot;Pinagsama namin ang pabahay at pangkabuhayan para may pambayad ang mga drayber sa bahay nila at umunlad ang buhay nila, pag umunlad ang drayber hindi na sila magwewelga,&amp;quot; pahayag pa ni Villavicencio. (Ulat ni Edwin Balasa)</body>
<link>http://www.philstar.com/Article.aspx?articleId=264162&amp;publicationSubCategoryId=92</link>
</article>
<article>
<title>Sasakyang &amp;quot;For official use only&amp;quot; babantayan</title>
<author>Lilia Tolentino</author>
<date>
<month>September</month>
<day>09</day>
<year>2004</year>
</date>
<body>Tapos na ang maliligayang araw ng mga opisyal at tauhan ng pamahalaan na walang habas kung gumamit ng mga sasakyan ng pamahalaan kahit sa pamamalengke at good time. Inatasan ni Executive Secretary Eduardo Ermita si LTO Chief Ann Lontoc na ipatugis ang mga opisyal at tauhan ng gobyerno na gumagamit ng behikulo ng pamahalaan sa mga hindi opisyal na misyon bilang bahagi ng inilunsad ni Pangulong Arroyo na kampanya laban sa katiwalian at pagtitipid ng pondo at enerhiya. Sinabihan ni Ermita si Lontoc na ipadala sa kanyang opisina ang listahan ng mga opisyal na pinagkakalooban ng mga sasakyan sa ilalim ng memorandum receipts o MRs para magamit sa kanilang mga opisyal na lakad. Ang mga ilegal na gumagamit ng sasakyang pahiram sa kanila ng gobyerno ay tatanggap ng love letter mula kay Ermita. Magpapakalat ng mga tauhan ng LTO sa ibat ibang paaralan na malimit kakitaan ng mga sasakyan ng gobyerno dahil ginagamit na panghatid at pangsundo sa mga nag-aaral na anak ng mga opisyal. (Ulat ni Lilia Tolentino)</body>
<link>http://www.philstar.com/Article.aspx?articleId=264167&amp;publicationSubCategoryId=92</link>
</article>
<article>
<title>Dahil sa Jakarta bombing at 9-11 anniversary: Pulis, militar alerto</title>
<author>Joy Cantos at Ellen Fernando</author>
<date>
<month>September</month>
<day>10</day>
<year>2004</year>
</date>
<body>Isinailalim kahapon sa red alert ang buong puwersa ng Armed Forces of the Philippines (AFP), Philippine National Police (PNP) at lahat ng embahada ng Pilipinas sa ibat ibang bansa kasunod ng naganap na car bomb sa Australian Embassy sa Jakarta, Indonesia kahapon na ikinasawi ng 7 katao at ikinasugat ng mahigit 100 pa, at dahil na rin sa ika-3 taong anibersaryo bukas ng madugong September 11 terror attacks sa Estados Unidos. Nagpalabas na ng direktiba si PNP chief P/Director Gen. Edgar Aglipay sa lahat ng regional commanders gayundin sa mga district commanders sa Metro Manila para doblehin ang kanilang mga pagbabantay sa mga pangunahing instalasyon ng gobyerno. Sa panig naman ng AFP, sinabi ni Public Information Office (PIO) chief Lt. Col. Daniel Lucero na magpapakalat sila ng mga sundalo sa ibat ibang dako ng bansa partikular na sa mga dayuhang embahada sa Metro Manila at iba pang lugar na ikinokonsiderang soft targets sa terrorist attacks. Itoy kinabibilangan ng mga bus terminals, paliparan, daungan, shopping malls, oil depots, LRT, MRT at iba pang mataong lugar. Pinalakas rin ang surveillance operation at dadagdagan pa ang mga checkpoint bilang paghahanda. Inaalam pa ng mga awtoridad ang nationality ng mga namatay sa pagsabog at habang isinusulat ang balitang ito ay wala namang naiulat na Pinoy sa mga casualties. (Ulat nina Joy Cantos at Ellen Fernando)</body>
<link>http://www.philstar.com/Article.aspx?articleId=264252&amp;publicationSubCategoryId=92</link>
</article>
<article>
<title>Spice Boys natataranta sa 'ikakanta' ni Keanna?</title>
<author>Rudy Andal</author>
<date>
<month>September</month>
<day>10</day>
<year>2004</year>
</date>
<body>Dahil sa umiikot na tsismis na ang Spice Boys ng Mababang Kapulungan ng Kongreso ay isa umano sa naging kliyente ng sexy star na si Keanna Reeves noong aktibo pa ito sa pagbebenta ng laman bilang escort girl, mistulang nagpapanik na ang mga miyembro ng grupong ito at pinagtatawagan kamakailan ang mga reporter kung may katotohanan ang balitang tutumbukin na sila ng starlet. Namimiligro ang mga tinaguriang miyembro ng Spice Boys dahil posibleng gisahin sila ng mga senador kung sino ang naging kliyente ni Keanna sa hanay ng mga pulitiko noong nagtatrabaho itong escort girl. Nabatid na isang senador ang naglalatag na ng estratehiya kung paano nila mapapakanta na parang &amp;quot;loro&amp;quot; si Keanna sa oras na humarap na ito sa imbestigasyon ng Senate committee on labor and employment na pinamumunuan ni Sen. Jinggoy Estrada. Bukod kay Keanna, isasalang din sa imbestigasyon ng komite ang isa pang entertainment writer na nakakaalam sa mga naging kliyente ni Keana na umaming naging escort girl sa mga pulitiko at mayayamang negosyante. Kilala ang senador na ito sa pagiging eksperto sa paghalungkat ng itinatago ng ilang government official. Posibleng nagka-interes umano ang senador sa isyung ito dahil na rin sa nakaraang atraso sa kanya ng isang miyembro ng Spice Boys. Magugunita na naghain ng resolusyon kamakailan si Sen. Estrada na imbestigahan ng Senado ang sinasabing escort service na ibinunyag ni Keanna kung saan kabilang sa kanyang mga kliyente ay pulitiko. (Ulat ni Rudy Andal)</body>
<link>http://www.philstar.com/Article.aspx?articleId=264264&amp;publicationSubCategoryId=92</link>
</article>
<article>
<title>GMA bagsak sa SWS!</title>
<author>Lilia Tolentino</author>
<date>
<month>September</month>
<day>10</day>
<year>2004</year>
</date>
<body>Bumagsak ang net satisfaction rating ni Pangulong Arroyo sa pinakahuling survey ng Social Weather Station (SWS) kaugnay ng paniniwala ng publiko na nadaya sa halalan ang kanyang mga katunggali noong Mayo 10 sa +12 rating nitong Agosto mula sa +30 noong Marso. Sa survey na ginawa noong Agosto 5-22, 55% ang nagsabing nadaya sa halalan sina Fernando Poe, Jr. at Loren Legarda; 32% ang nagsabing maaaring nadaya nga ang dalawa; at 23% ang nagsabing dinaya nga ang dalawa. Lumabas din sa survey na 48% ang nasisiyahan sa pamumuno ng Pangulo at 36% ang hindi. Ito ay pagbaba mula sa dating 57% nasisiyahan sa liderato ng Pangulo at 31% hindi nasisiyahan sa survey noong Hunyo 4-30; at 55% nasisiyahan at 25% hindi nasisiyahan sa survey noong Marso 21-29. Lumabas din sa survey na ang Pangulo ay hindi nabigyan ng post-election honeymoon hindi tulad nina dating Pangulong Aquino, Ramos at Estrada na nakapagtala ng matataas na net rating sa antas na +60 sa unang buwan ng panunungkulan sa puwesto. Ang mga naghihinalang may naganap na dayaan sa nakaraang halalan ay karamihan mula sa Metro Manila, 57%; 61% sa Luzon; Mindanao, 60% at 32% sa Bisaya. (Ulat ni Lilia Tolentino)</body>
<link>http://www.philstar.com/Article.aspx?articleId=264267&amp;publicationSubCategoryId=92</link>
</article>
<article>
<title>Parusa sa pagmamaneho ng lasing, mas bibigatan</title>
<author>Malou Rongalerios</author>
<date>
<month>September</month>
<day>10</day>
<year>2004</year>
</date>
<body>Dahil marami pa rin ang hindi mapigilan sa pagmamaneho ng lasing, muling isinulong kahapon sa Mababang Kapulungan ng Kongreso ang isang panukalang batas na naglalayong patawan ng mas mabigat na parusa ang mga lasenggo at adik na driver. Sa isinumiteng panukala ni Ifugao Rep. Solomon Chungalao, nakasaad dito ang mga sumusunod na kaparusahan: sa 1st offense, pagkabilanggo ng hindi bababa sa anim na buwan pero hindi lalampas sa dalawang taon at multang di bababa sa P20,000 at suspension ng lisensiya sa loob ng 6 buwan; 2nd offense, kulong ng 2-4 taon, multang hindi bababa sa P40,000; at 3rd offense, kulong na mula 4-6 taon, multang hindi bababa sa P80,000 at habambuhay na pagbawi sa lisensiya. Kung ang isang lasing na driver ay nasangkot sa isang sakuna at nagresulta ito sa pagkamatay ng isang tao, nahaharap ang suspek sa pagkakulong ng walang piyansa. Kung nagresulta naman sa pagkamatay ng maraming tao, karagdagang multang P1-M sa bawat nasawi. Masyado aniyang mababa ang kasalukuyang ipinapataw na parusa sa mga lasenggo at adik na driver kahit na ang mga ito pa ang naging sanhi ng aksidente at kamatayan ng mga biktima. (Ulat ni Malou Rongalerios)</body>
<link>http://www.philstar.com/Article.aspx?articleId=264276&amp;publicationSubCategoryId=92</link>
</article>
<article>
<title>Mga opisyal ng gobyerno bawal pumasok sa casino</title>
<author>Malou Rongalerios</author>
<date>
<month>September</month>
<day>10</day>
<year>2004</year>
</date>
<body>Pagbabawalan na ring maglaro sa mga casino ang mga opisyal ng gobyerno at mas mabigat na parusa ang ipapataw sa mga mahuhuling magsusugal. Sa House bill 1611 na inihain ni Zamboanga del Norte Rep. Roseller Barinaga, sinabi nito na bagaman at pinapayagan ng Presidential Decree 1869 ang gobyerno na mag-operate ng mga casino, ipinagbabawal naman sa mga opisyal ng pamahalaan ang paglalaro sa mga nasabing establisimiyento. Pero wala aniyang ngipin ang nasabing batas kaya marami pa ring opisyal at empleyado ng gobyerno ang makikitang nagsusugal sa mga casino. Kabilang sa mga hindi dapat pumasok sa mga casino upang maglaro ang Presidente ng bansa, Bise Presidente, Cabinet members, opisyal ng ibat ibang ahensiya, militar, pulis, opisyal ng mga government-owned and controlled corporations (GOCCs), senators, congressmen at iba pang lokal na opisyal pati barangay chairman at tanod. Kasama rin sa pagbabawalan ang mga asawa ng mga nabanggit na opisyal. (Ulat ni Malou Rongalerios)</body>
<link>http://www.philstar.com/Article.aspx?articleId=264281&amp;publicationSubCategoryId=92</link>
</article>
<article>
<title>'Big bang' sa 'Pinas nakaamba</title>
<author>Doris Franche</author>
<date>
<month>September</month>
<day>11</day>
<year>2004</year>
</date>
<body>Nagbabala kahapon si Interior and Local Government Sec. Angelo Reyes na malaki ang posibilidad na abutin ng mga pagsabog at terorismo ang Pilipinas tulad ng nangyaring bombing sa Jakarta, Indonesia kung saan anim katao ang namatay at mahigit 100 ang iniulat na nasugatan. Dahil dito, inatasan ni Reyes ang lahat ng mga governor, city at municipal mayors upang paigtingin ang kanilang monitoring laban sa posibleng pag-atake ng mga terorista sa kani-kanilang mga nasasakupan. Aniya, hindi dapat na mangyari sa bansa ang naganap sa Indonesia kaya mahigpit niyang ipinatutupad sa mga local executives ang pagiging alerto ng kanilang mga pulis sa mga kahina-hinalang mga grupo at sasakyan. Bukod dito, inatasan din ni Reyes ang mga governor at mayor na pag-aralan at palakasin ang kanilang Integrated Area at Community Public Safety Plans partikular na ang anti-terrorism component. Inabisuhan din ni Reyes ang mga local executives na agad na makipag-ugnayan sa AFP at PNP upang agad na masolusyonan ang pangamba ng publiko. Kasabay nito, pinadodoble ni Reyes kay PNP chief Director Gen. Edgar Aglipay ang pagbibigay ng seguridad sa mga vital installation sa bansa na kinabibilangan ng mga embassy, consular offices, oil depot, bus terminals, shopping malls, LRT at MRT na posibleng target ng mga terrorist group. &amp;quot;Mas mabuti na ang handa kaysa may madamay na inosenteng mamamayan,&amp;quot; dagdag ni Reyes.(Ulat ni Doris Franche)</body>
<link>http://www.philstar.com/Article.aspx?articleId=264367&amp;publicationSubCategoryId=92</link>
</article>
<article>
<title>Sex palit bigas/sardinas</title>
<author>Malou Rongalerios</author>
<date>
<month>September</month>
<day>11</day>
<year>2004</year>
</date>
<body>Nangangamba si Gabriela party-list Rep. Liza Maza na lumaganap ang prostitusyong palit-bigas at palit-sardinas sa gitna nang patuloy na papatinding kahirapan. Sinabi ni Maza na malala na ang sitwasyong nararanasan ng mga kababaihan kaya ang ilan ay napipilitang ikalakal ang kanilang katawan kapalit ng bigas at sardinas. &amp;quot;Ganito na kalala ang sitwasyon. Kapit na sa patalim. Masyado nang mataas ang presyo ng bilihin at marami nang walang maipakain sa kanilang mga anak,&amp;quot; ani Maza. Marami na aniyang mga kababaihan ang handang makipagtalik kapalit ng isang kilong bigas o isang lata ng sardinas. Unang naitala sa mga pananaliksik ng Gabriela ang paglaganap ng ganitong uri ng prostitusyon matapos ang pagsabog ng Mt. Pinatubo sa Gitnang Luzon. Ayon kay Maza, ang mga kababaihan ay higit na nagiging vulnerable sa prostitusyon at ibat ibang uri ng karahasan sa panahon ng krisis at kahirapan. (Ulat ni Malou Rongalerios)</body>
<link>http://www.philstar.com/Article.aspx?articleId=264380&amp;publicationSubCategoryId=92</link>
</article>
<article>
<title>Nagbitiw na solon puwedeng kasuhan</title>
<author>Grace dela Cruz/Malou Rongalerios</author>
<date>
<month>September</month>
<day>11</day>
<year>2004</year>
</date>
<body>Posibleng makulong ng anim na taon si Zambales Rep. Antonio Diaz matapos itong magbitiw at abandonahin ang kanyang tungkulin bilang kinatawan ng nasabing lalawigan. Ayon sa isang mataas na opisyal ng Department of Justice (DOJ) na hindi nagpabanggit ng pangalan, ang ginawa nitong pag-iwan sa kanyang posisyon ay sapat na upang siya ay kasuhan. Sa ilalim ng Revised Penal Code Article 234, maaaring patawan ng arresto mayor o pagkakakulong ng anim na buwan hanggang anim na taon ang isang opisyal ng gobyerno na iiwan ang kanilang posisyon ng walang legal na basehan. Hindi anya matibay na basehan at katwiran ang pagkadismaya nito sa kasalukuyang sistema ng gobyerno para iwan nito ang kanyang tungkulin. Magugunita na nagbitiw si Diaz dahil hindi na nito masikmura ang kasalukuyang sistema ng gobyerno at hindi na kagalang-galang na maging miyembro ng Kongreso. Pinabulaanan naman kahapon ni Diaz na ang dahilan kaya siya nagbitiw ay dahil hindi siya napiling deputy speaker. Inamin ni Diaz na personal niyang hiningi kay Speaker Jose de Venecia ang posisyon para maging Deputy Speaker dahil pitong beses na siyang nano-nominate para sa nasabing puwesto pero hindi naman natutuloy. Ayon kay Diaz, ipinagtataka niya kung bakit puro mga bata ang nahahalal na deputy speaker at naisasantabi ang ilang matatanda ng congressman. Kalimitan aniya ay tatlo lamang ang tumatayong deputy speakers para sa Luzon, Visayas at Mindanao, pero hindi pa rin siya naisama kahit na ginawang dalawa ang deputy speaker for Luzon. Ipinaliwanag naman ni de Venecia na hindi siya ang nag-assign para sa nasabing posisyon dahil ang mga tumatayong deputy speaker ay ninonomina ng kani-kanilang partido. (Ulat nina Grace dela Cruz/Malou Rongalerios)</body>
<link>http://www.philstar.com/Article.aspx?articleId=264385&amp;publicationSubCategoryId=92</link>
</article>
<article>
<title>Krisis sa tubig pinangangambahan</title>
<author>Grace dela Cruz</author>
<date>
<month>September</month>
<day>11</day>
<year>2004</year>
</date>
<body>Inaasahang lalo pang madaragdagan ang mga problemang pinapasan ng mga mamamayan dahil sa nakaambang matinding krisis na idudulot ng biglaan at sobrang pagtaas ng singil sa tubig kung itutuloy ng pamahalaan ang plano nitong kolektahan ng buwis ang lahat ng mga local water districts sa buong bansa. Ito ang mga pangambang ipinahayag ng national president ng Philippine Association of Water Districts Inc. (PAWD) na si Engr. Ranulfo Feliciano kasabay ng motion for re-examination na inihain niya sa Korte Suprema. Layunin ng mosyon ni Feliciano, general manager ng Leyte Metropolitan Water District, na muling pag-aralan kundi man tuluyang ibasura ang nauna nitong desisyon na kung saan ay nabalewala ang tax exemption privilege ng LWDs base na rin sa nasasaad sa Presidential Decree No. 198, ang batas na siyang nagbigay-daan para sa pagbubuo ng mga LWDs. Sa nasabing desisyon ng SC, idineklara nito sa lahat ng LWDs ay government-owned and controlled corporations kaya dapat silang patawan ng buwis. Ang ilan sa mga buwis na sisingilin sa mga LWDs ay income, franchise, corporate, at iba pang mga kauri nito maliban pa sa awtomatikong pagbibigay ng mga LWDs ng 50 porsiyento ng kita nila gaya na rin ng nasasaad sa Section 14 ng R.A. No. 7656.l Sinabi naman ni Feliciano na kung hindi pag-aaralang mabuti ng mga mahistrado ang SC ang nasabing desisyon ay mapipilitan ang lahat ng LWDs sa buong bansa na ipasa ang responsibilidad sa mga mamamayan. Sa tantiya ni Feliciano ay malamang magtaas ang mga LWDs ng singil sa water bills ng mahigit pa sa 200 porsiyento sa kasalukuyan nilang ipinapataw sa may 25 milyong subscribers ng LWDs. &amp;quot;Wala naman kasi kaming tinatanggap na subsidy, pati equity mula sa gobyerno kaya pag hindi kami nagtaas ng singil ay siguradong mauubos ang anumang resources na meron kami at ganoon din naman ay hindi namin maibibigay ang mga karampatang serbisyo na dapat naming ibigay sa mga tao,&amp;quot; paliwanag ni Feliciano. (Ulat ni Grace dela Cruz)</body>
<link>http://www.philstar.com/Article.aspx?articleId=264390&amp;publicationSubCategoryId=92</link>
</article>
<article>
<title>163 examinees umatras sa Bar exam</title>
<author>Grace dela Cruz</author>
<date>
<month>September</month>
<day>11</day>
<year>2004</year>
</date>
<body>Dahil sa sobrang hirap ng kasalukuyang Bar examination, naduwag ang 163 examinees nito at hindi na itinuloy ang pagsusulit. Sa ipinalabas na report ng Supreme Court, hindi na sumipot sa De La Salle University ang 163 examinees upang kumuha ng exam ng Political law sa unang linggo ng September, habang dalawang examinees naman ang hindi na kumuha ng pagsusulit pagdating ng hapon ng Sept. 5 kung saan ang subject ay Labor law. Mayroong 5,421 examinees ang nakatakdang kumuha ng Bar ngunit 12 dito ang hindi pinayagan ng SC habang 15 naman ang umatras para kumuha ng nasabing pagsusulit. Sa panayam sa isang bar examinee, sinabi nito na napakahirap ng kasalukuyang pagsusulit na ibinigay ng SC at ito marahil ay bunga ng pagkakaroon ng leakage sa Mercantile law noong nagdaang Bar exam. Batay sa rules of court, kinakailangan na makakuha ng 75% ang mga bar candidates sa lahat ng subjects nito upang makalusot at maging lisensiyadong abogado. (Ulat ni Grace dela Cruz)</body>
<link>http://www.philstar.com/Article.aspx?articleId=264398&amp;publicationSubCategoryId=92</link>
</article>
<article>
<title>Presidente inalisan ng 'power'</title>
<author>Ellen Fernando</author>
<date>
<month>September</month>
<day>11</day>
<year>2004</year>
</date>
<body>Nagwakas na ang umanoy pang-aabuso ng isang abogadong pangulo ng United BF Homeowners Association, Inc. (UBFHAI), nang mag-isyu ng writ of preliminary injuction at Cease and Desist order ang Housing and Land Use Regulatory Board (HLURB) laban dito. Si UBFHAI president Carmelo Valera ng #37 Pilar Banzon St., BF Homes, Phase 5, Para&amp;ntilde;aque City ay mananagot din sa findings ng National Bureau of Investigation (NBI) na nagrekomenda ng preliminary investigation sa Para&amp;ntilde;aque City Prosecutors Office, kaugnay ng kasong estafa na unang isinampa ng Board of Director na si Antonio Antonio. Kabilang sa umanoy pang-aabuso ay paglabag nito sa mga direktiba ng board, kakulangan sa koleksiyon, hindi pag-remit sa anumang koleksiyon, double payment sa isang security agency, missing stickers na nagkakahalaga ng P1.699 milyon. Inakusahan din si Valera ng pang-aabuso dahil sa pag-empleyo ng tinaguriang volunteers ng walang approval ng board. Pati ang pag-apruba ng mga itinayong negosyo sa lugar na sakop ng UBFHAI ay pinasok na rin nito, gayong ang Security &amp;amp; Safety at Zoning committee ang dapat na namamahala sa usapin. (Ulat ni Ellen Fernando)</body>
<link>http://www.philstar.com/Article.aspx?articleId=264402&amp;publicationSubCategoryId=92</link>
</article>
<article>
<title>Sahod ni 'Way Kurat' kinubra na ni Angelo</title>
<author>Malou Rongalerios</author>
<date>
<month>September</month>
<day>12</day>
<year>2004</year>
</date>
<body>Personal nang kinuha ng OFW na si Angelo dela Cruz sa Batasan Complex ang kalahating buwang suweldo ni Compostela Valley Rep. Manuel &amp;quot;Way Kurat&amp;quot; Zamora para sa buwan ng Hulyo. Kasama ang isang kinatawan ng Department of Social Welfare and Development (DSWD) sa Pampanga, nagtungo si dela Cruz sa taniman ng kalamansi ni Rep. Zamora na nasa may likurang bahagi ng Batasan upang kunin ang ipinangakong tulong ng solon noong ito ay bihag pa ng mga militanteng grupo sa Iraq. Umabot sa P11,000 ang perang nakuha ni dela Cruz na kumakatawan sa kalahating buwang sahod ng isang congressman na P36,000 kada buwan. Ipinaliwanag ni Zamora sa isang panayam na malaki ring tax ang kinakaltas sa mga mambabatas kaya mahigit lamang sa P22,000 ang buwanan niyang sahod. Magugunitang ipinangako ni Zamora na ibibigay niya kay dela Cruz ang kalahating buwang sahod kung makakaligtas ito sa mga bumihag sa kanya sa Iraq. Ipagkakaloob ni Zamora ang kalahati ng kanyang sahod hanggang Disyembre 2004. Labis-labis naman ang pasasalamat ni dela Cruz dahil malaking tulong para sa kanyang malaking pamilya ang naturang halaga. Upang makatipid sa pamasahe, hindi na kailangan pang magtungong muli si dela Cruz sa Batasan complex upang kunin ang pera dahil ilalagay na lamang ito sa account ng kinatawan ng DSWD sa Pampanga. (Ulat ni Malou Rongalerios)</body>
<link>http://www.philstar.com/Article.aspx?articleId=264498&amp;publicationSubCategoryId=92</link>
</article>
<article>
<title>Grupong kontra corruption binuo</title>
<author>Ellen Fernando</author>
<date>
<month>September</month>
<day>12</day>
<year>2004</year>
</date>
<body>Upang tiyaking hindi kailanman iiral at maghahari ang katiwalian at iba pang uri ng kabuktutan sa Muntinlupa ay isang grupong tinawag na Muntinlupa Alliance Against Corruption (MAAC) ang pormal na nanumpa kamakailan kung saan isang Rafael Arciaga ang tumatayong pinuno. Ang grupo na mula sa mga kinatawan ng business sector, NGOs at religious groups ay nagpahayag ng kanilang suporta sa pamumuno ni Arciaga nang manumpa ito kay Bayan Muna Rep. Teddy Casi&amp;ntilde;o. Dumalo rin sa panunumpa sina Usec. Robert Rivera, Antonio Tujan ng Ibon Foundation and Center for Empowerment and Governance. Layunin ng MAAC ang mapagwagian ang giyera laban sa katiwalian, pang-aabuso at iba pang uri ng kriminalidad sa pamamagitan ng pagpapaalam sa publiko, pagtugis sa mga abusado at corrupt, pagsasampa ng kaso laban dito at pagkakaloob ng suportang legal at pinansyal sa mga biktima. Sa panig ng religious sector ay sinabi nito na batid nila na maraming mapang-abuso at corrupt ang lagi na lamang nagkakanlong sa simbahan sa oras na nakapambiktima na ito. Hindi anila papayagan ng grupo na maging instrumento ang relihiyon upang gawing pananggalang at maskara ng mga tiwali at mapang-abusong opisyal at indibidwal sa pamahalaan at pribadong sektor. (Ulat ni Ellen Fernando)</body>
<link>http://www.philstar.com/Article.aspx?articleId=264510&amp;publicationSubCategoryId=92</link>
</article>
<article>
<title>Foreign trips sa gobyerno sinuspinde ni PGMA</title>
<author>Lilia Tolentino</author>
<date>
<month>September</month>
<day>12</day>
<year>2004</year>
</date>
<body>Sinuspinde ni Pangulong Arroyo ang pangingibang-bansa ng mga opisyal at tauhan ng gobyerno bilang bahagi ng pagtitipid na pinaiiral ng pamahalaan na nahaharap ngayon sa fiscal crisis. Sa Administration Order No. 103 na nilagdaan ng Pangulo at ni Executive Secretary Eduardo Ermita, matangi lang sa mga importanteng pulong o kumperensiya at mga scholarships na ang gastos ay sasagutin ng nagtataguyod ng bansa o institusyon, kailangan munang dumaan sa Office of the President ang lahat na biyahe bago ito bigyan ng permiso. Inatasan din ng Pangulo ang lahat na ahensiya ng pamahalaan na magsumite ng buwanang report sa Presidente na nagsasaad kung sino-sino ang mga opisyal at kawani na nagbiyahe sa ibang bansa, ang dahilan ng kanilang paglalakbay at kung magkano ang ginastos na pondo ng gobyerno. Sakop din sa paghihigpit na ito ang local trips puwera na lang kung kailangang-kailangan at may permiso ng pinuno ng tanggapan. (Ulat ni Lilia Tolentino)</body>
<link>http://www.philstar.com/Article.aspx?articleId=264513&amp;publicationSubCategoryId=92</link>
</article>
<article>
<title>'Pork' ng mga kongresista aalisin na sa 2005</title>
<author>Malou Rongalerios</author>
<date>
<month>September</month>
<day>12</day>
<year>2004</year>
</date>
<body>Nagkasundo na sina House Speaker Jose de Venecia Jr. at mga senior leaders ng lahat ng political parties sa Kongreso na buwagin na ang pork barrel system sa 2005 national budget. Ayon kay de Venecia, ang hakbang ay upang matulungan ang pamahalaan na makatipid kasabay na rin sa kinakaharap nitong fiscal crisis. Sa nasabing caucus, inaprubahan din ng mga mambabatas ang panukalang pagkakaroon ng line item budgetting sa 2005 General Appropriations Act upang malaman kung saan napunta o ginastos ang kahuli-hulihang sentimo ng pork barrel at matukoy kung anong mga proyekto ang may importansiya at kinakailangan ng publiko. Nakatakda namang iharap sa mga mambabatas ang napagkasunduan sa caucus upang mabatid ng lahat ng 236 miyembro ng Kamara ang natalakay at napagkasunduang panukala para sa pinal na pagpasa nito. Ang bawat kongresista ay may taunang P65 milyon pork allocations habang ang bawat senador naman ay mayroong P200 milyon. (Ulat ni Malou Rongalerios)</body>
<link>http://www.philstar.com/Article.aspx?articleId=264519&amp;publicationSubCategoryId=92</link>
</article>
<article>
<title>Credit program sa mga negosyante ng bigas binubuo</title>
<author></author>
<date>
<month>September</month>
<day>12</day>
<year>2004</year>
</date>
<body>Iniulat kamakailan ni Agriculture Secretary Arthur Yap na ang kanyang kagawaran ay bumubuo ng isang programa ng pautang na tutugon sa mga pangangailangan ng mga tagakiskis, mangangalakal, namumuhunan at distributors ng bigas sa kapital para sa kanilang operasyon, pagpapalawak ng negosyo at imprastraktura. Sa kanyang pahayag sa third quarter meeting ng Ginintuang Ani Rice Program noong Miyerkules, sinabi ni Yap na hindi na gaanong magbibigay ng subsidy ang pamahalaan sa sektor sa halip ay magbubukas ng mga credit facilities sa tulong ng Land Bank, Quedancor at Agricultural Credit and Policy Council. Bagamat naniniwala ang DA na malalagpasan ng pamahalaan ang kasalukuyang krisis, kukumbinsihin din nila ang mga lokal na pamahalaan na pasanin ang bahagi ng subsidy sa mga magsasaka. &amp;quot;Naniniwala akong dapat natin ilaan ang ating mga resources sa kung sino ang pinakamalaki ang pangangailangan dito,&amp;quot; ani Yap. Kaya hahayaan na ng DA na magsarili ang mga progresibong magsasaka na nakikinabang sa mataas na produksiyon at kita at tutulungan din silang maging mga negosyante. Hinikayat ni Yap ang mga kasapi ng programa na makipagtulungan sa mga LGU, pribadong sektor, mga stakeholders ng sektor ng bigas at malalakas na kooperatibang magsasaka upang mapalawig ang programa.</body>
<link>http://www.philstar.com/Article.aspx?articleId=264525&amp;publicationSubCategoryId=92</link>
</article>
<article>
<title>Tipid-gas gadget sinusulot ng ibang bansa</title>
<author>Ellen Fernando</author>
<date>
<month>September</month>
<day>13</day>
<year>2004</year>
</date>
<body>Inaalok na ng ibang bansa ng multi-milyong dolyar ang imbentor ng gas-saving device na si Pablo Planas upang ibenta ang pormula ng kanyang imbensiyon. Ayon kay Planas, hindi pa rin siya nawawalan ng pag-asa na pag-uukulan ito ng pansin at suporta ng pamahalaan dahil sa malaking tulong na magagawa nito sa pambansang ekonomiya. Aniya, dapat nang kumilos ang pamahalaan hinggil sa natatanging gas-saving device dahil 10 foreign investors na ang nagpaplanong bilhin o sulutin ang Khaos Super Turbo Charger (KSTC) na kanyang naimbento. Ang KSTC, base na rin sa paniniwala ng mga eksperto ay mabisang paraan para makatipid sa pagkonsumo sa mga de-gasolinang sasakyan lalot patuloy ang pagtaas ng presyo ng langis sa bansa. Ayon kay Planas, simula nang pumasa sa Department of Energy (DoE) at bansang Taiwan ang KSTC, kabi-kabilang alok na ang kanyang natatanggap para lamang ipagbili ang &amp;quot;formula&amp;quot; ng natatangi niyang imbensiyon. Isa sa mga bansang nagnanais na &amp;quot;makuha&amp;quot; ang KSTC ni Planas ay ang bansang Amerika. Multi-million dolyar ang alok kay Planas, maliban pa sa pag-migrate sa pamilya nito palawigin lamang ang kahanga-hangang gas-saving device sa buong Estados Unidos. Bukod dito, &amp;quot;nililigawan&amp;quot; na rin si Planas ng mga dambuhalang kumpanya mula sa Germany, Singapore, China at anim na iba pang malalaking bansa. Gayunman, ayaw ni Planas na tanggapin ang alok ng Estados Unidos at iba pang bansa dahil lilitaw lamang aniya na mga banyagang kumpanya lamang ang magkakaroon ng worldwide distribution ng kanyang device gaya ng mga ibang invention ng ibang Pinoy na nasulot lamang ng ibang bansa. &amp;quot;Kung tatanggapin ko ang alok, hindi na kaya pang mabili ng sinumang Pinoy ang ating device dahil mga First World countries lamang ang makikinabang at may kakayahang bumili dito,&amp;quot; ani Planas na dating jeepney driver. Dekada 70 pa naimbento ni Planas ang Khaos at mismong ang yumaong diktador na si dating Pangulong Ferdinand Marcos ang nag-utos noon sa Dept. of Energy at Armed Forces of the Philippines (AFP) na subukan ito. Dahil sa naturang gadget, nakatanggap na rin si Planas ng Presidential Award of Excellence. Ayon kay Isko Catibayan, tagapagsalita ng Inventionhaus International, direktang tulong na lang mula mismo sa pamahalaan ang kanilang hinihintay upang higit pang mapalago ang pagtangkilik sa natatanging imbensiyon. Ang Inventionhaus International ang pangunahing manufacturer ngayon ng KSTC. (Ulat ni Ellen Fernando)</body>
<link>http://www.philstar.com/Article.aspx?articleId=264621&amp;publicationSubCategoryId=92</link>
</article>
<article>
<title>6-buwang extension kay Gen. Aglipay, regalo ng Napolcom</title>
<author>Lordeth Bonilla</author>
<date>
<month>September</month>
<day>13</day>
<year>2004</year>
</date>
<body>Anim na buwang extension ang ibinigay na regalo ng National Police Commission (Napolcom) para sa ika-56 taong kaarawan ngayon ni Dir. General Edgar Aglipay bilang hepe ng Philippine National Police (PNP). Ayon kay Napolcom vice chairman Linda Malenab-Hornilla sa bisa ng en-banc resolution na ipinalabas ng Napolcom, binigyan nila ng anim na buwang extension si Aglipay upang mapalawig pa ang panunungkulan nito bilang pinuno ng PNP bilang regalo nito sa kanyang kaarawan kasabay ng takdang pagreretiro nito sa pulisya ngayong araw. Sa bisperas ng kaarawan ni Aglipay kahapon ginanap ang isang turn-over ceremony para sa bagong district director ng Southern Police District (SPD) sa katauhan ni Chief Supt. Wilfredo Garcia kapalit ni outgoing SPD director Chief Supt. Prospero Noble. Bilang bahagi ng malawakang rigodon ng PNP, tinanggal ni Aglipay si Noble sa SPD at itinalaga ito bilang bagong Deputy Director for administration sa NCRPO. Sinabi ni Garcia na isa sa kanyang pangunahing target sa kanyang hurisdiksiyon ay ang pagtutok sa mga tamad at kotong cops. Paiigtingin ang police visibility, mahigpit na pagbabantay sa mga embahada na nasa area ng SPD, at pagdadagdag pa ng pulis sa mga matataong lugar laban sa posibleng pag-atake ng mga terorista at iba pang masasamang elemento. Nauna rito, inianunsyo rin ni Pangulong Arroyo ang 6-buwang extension ni Aglipay. (Ulat ni Lordeth Bonilla)</body>
<link>http://www.philstar.com/Article.aspx?articleId=264634&amp;publicationSubCategoryId=92</link>
</article>
<article>
<title>POEA, OWWA  natutulog sa kaso ng mga Pinay entertainers</title>
<author>Ellen Fernando</author>
<date>
<month>September</month>
<day>13</day>
<year>2004</year>
</date>
<body>Inutil umano ang Philippine Overseas Employment Administration (POEA) at Overseas Worker Welfare Administration (OWWA) sa kawalan ng aksyon laban sa isang promotion agency na patuloy na nagre-recruit at nagpapadala ng mga Filipina entertainers sa Japan na puwersahang isinasadlak sa prostitusyon taliwas sa kanilang inaplayang trabaho doon. Ayon sa mga biktima na nakabalik na sa bansa at halos magkakasunod na nagsampa ng reklamo sa National Bureau of Ivestigation (NBI), ang VM Promotion &amp;amp; Management Corporation na pag-aari ng isang Virgilio Hipolito na may tanggapan sa No. 375 ABC, 3/F Ramagi Building, 1081 Pedro Gil St., Paco, Manila ang nagpo-proseso ng mga dokumento ng mga entertainers upang makakuha ang mga ito ng visa at nagpapadala patungong Japan. Sinabi ng mga biktima na kasabwat sa illegal na operasyon ni Hipolito ang mag-asawang Hapones na sina Tatsuhiko Ogata, pangulo ng OJ Planning Inc., at si Junko Ogata, pawang may pinatatakbong club at salon sa Japan. Nabatid na halos buwan-buwan ay nagpapadala ng mga kabataang babae si Hipolito sa Japan na pinapangakuan ng trabaho bilang mga dancers at singers subalit sila umanoy nasasadlak sa prostitution. (Ulat ni Ellen Fernando)</body>
<link>http://www.philstar.com/Article.aspx?articleId=264639&amp;publicationSubCategoryId=92</link>
</article>
<article>
<title>Mga kontrata ng Duty Free, iimbestigahan ng Kamara</title>
<author>Malou Rongalerios</author>
<date>
<month>September</month>
<day>13</day>
<year>2004</year>
</date>
<body>Inihayag kahapon ni Para&amp;ntilde;aque Rep. Eduardo Zialcita na isasagawa na ng House committee on tourism at good government ang imbestigasyon hinggil sa umanoy monopolya ng negosyanteng si William Tieng sa mga kontrata ng Duty Free Philippines (DFP). Iimbestigahan ng Mababang Kapulungan ng Kongreso ang kontrata sa pagsu-supply ng alak, housewares, bed and bath, fashion, mga pabango, warehousing at logistics na pawang umanoy mga negotiated deals ng DFP. Nangako si Zialcita, chairman ng House committee on housing and urban development, ng isang mabilis na imbestigasyon sa kabila ng &amp;quot;pressure tactics&amp;quot; ng mga maimpluwensiyang kaibigan ni Tieng. Ayon sa mambabatas, magkukulang siya sa pagtupad sa kanyang tungkulin bilang solon sa Para&amp;ntilde;aque kung bibitawan niya ang kanyang krusada para sa isang lantad at kapaki-pakinabang na DFP, lalot ang headquarters nito at ang Fiesta Mall ay nakatayo sa kanyang distrito. Pinayuhan rin ng mambabatas si Tieng na kung tutol siya sa supply contract sa tsokolateng ibinibigay sa Eastern Duty Free na may bendisyon ng Philippine Tourism Authority, dapat magsampa siya ng kaso imbes na gumawa ng mga kung anu-anong gimik. Binanggit ni Zialcita ang mga ulat na si Tieng ang nasa likod ng rally sa harap ng Kongreso nitong Miyerkules. Tahasang sinabi ni Zialcita na dapat umanong tigilan ni Tieng ang pressure at tactics at sumagot sa tamang forum. Katawa-tawa umano na kinokontra ni Tieng ang kontrata sa tsokolate dahil hindi umano ito sumailalim sa public bidding, samantalang lahat ng kanyang mga kontrata umanoy wala ring bidding. (Ulat ni Malou Rongalerios)</body>
<link>http://www.philstar.com/Article.aspx?articleId=264647&amp;publicationSubCategoryId=92</link>
</article>
<article>
<title>Mga solon nakikidamalhati sa pagyao ng ina ni Rep. Nograles</title>
<author></author>
<date>
<month>September</month>
<day>13</day>
<year>2004</year>
</date>
<body>Nagpapaabot ng taus-pusong pakikiramay ngayon ang mga Kongresista sa pagpanaw ng butihing ina ni House Majority leader Prospero Nograles na si Do&amp;ntilde;a Vicenta Castillo Nograles. &amp;quot;We share in the pain and grief of our beloved colleague, Congressman Nograles and his family and relatives, as we too, offer our prayers for the eternal repose of the soul of their loved one,&amp;quot; pinagsamang pahayag ng mga kongresista. Kabilang sa mga nagpahayag ng pakikiramay sina Reps. Prospero Pichay, Juan Miguel &amp;quot;Mikey&amp;quot; Arroyo, Monico Puentevella, Robert &amp;quot;Ace&amp;quot; Barbers, Marcelino Libanan, Exequiel Javier, Mayo Almario, Antonio Cuenco, Del de Guzman, Edwin Uy, Eduardo Zialcita, Gerry Salapudin, Wilhelmino Sy-Alvarado, Lorna Silverio, Reylina Nicolas, Manuel &amp;quot;Way Kurat&amp;quot; Zamora, Maurico Domogan, Rodito Albano, Benasing Macarambon, Vincent Garcia, Douglas Cagas, Antonio Cerilles, Roseller Barinaga, Eduardo Veloso, Hermilando Mandanas, Nereus Acosta at Ernesto Banzai Nieva.</body>
<link>http://www.philstar.com/Article.aspx?articleId=264652&amp;publicationSubCategoryId=92</link>
</article>
<article>
<title>Para-'paganda' campaign sa House</title>
<author>Malou Rongalerios</author>
<date>
<month>September</month>
<day>14</day>
<year>2004</year>
</date>
<body>Sa kabila ng matinding fiscal crisis at pangangailangang magtipid sa gastos ang gobyerno, nagkaisa ang mga mambabatas sa Mababang Kapulungan na umupa ng PR consultant upang &amp;quot;pabanguhin&amp;quot; ang &amp;quot;bumabahong&amp;quot; imahe ng Kamara de Representantes. Ayon kay Makati Rep. Teddy Locsin, ang pagkuha ng PR consultants ay isa sa mga tinalakay na isyu sa isinagawang all-party caucus sa bahay ni House Speaker Jose de Venecia noong nakaraang linggo. Sinabi ni Locsin na isang kongkretong hakbang ang dapat isagawa ng liderato ng Kamara upang malinis ang masamang imahe nito sa mga mamamayan. Kinumpirma naman ni Surigao del Norte Rep. Robert &amp;quot;Ace&amp;quot; Barbers ang panukalang pagkuha ng PR experts at masusi na aniya itong pinag-aaralan ng liderato. Kabilang sa mga bumulagang isyu sa publiko sa pagbubukas ng 13th Congress ang pag-aagawan sa mga makapangyarihang komite, mga kongresista na kumukuha ng serbisyo ng escort girls na ibinunyag ng starlet na si Keanna Reeves at iba pang isyu na may kaugnayan sa pork barrel. Kaugnay nito, nagbitiw na rin kahapon si Barbers bilang opisyal na tagapagsalita ng Mababang Kapulungan. Iginiit ni Barbers na kailangang manggaling sa pribadong sektor ang bagong spokesman ng Kamara. &amp;quot;Higit na magiging epektibo ang posisyon ng tagapagsalita ng Kamara kung pribadong tao ang hahawak sa puwesto at hindi isang kongresista,&amp;quot; ani Barbers. Iminungkahi ni Barbers na bumuo ang Kamara ng &amp;quot;communication group&amp;quot; katulad ng nilikha sa Malaca&amp;ntilde;ang na mangangasiwa sa imahe ng Mababang Kapulungan. Kailangan aniyang buong miyembro ng Kamara ang tutulungan ng maitatalagang kapalit niya bilang spokesman at hindi ito magsisilbing PR ng iilan lamang na kongresista. (Ulat ni Malou Rongalerios)</body>
<link>http://www.philstar.com/Article.aspx?articleId=264745&amp;publicationSubCategoryId=92</link>
</article>
<article>
<title>Forensic results sa Aquino-Galman double murder, ipalalabas ng PAO</title>
<author>Ludy Bermudo</author>
<date>
<month>September</month>
<day>14</day>
<year>2004</year>
</date>
<body>Pursigido at mas determinado ngayon ang Public Attorneys Office (PAO) na isulong ang muling pagdinig sa assassination case kina dating Senador Benigno Aquino Jr., at Rolando Galman noong Agosto 21, 1983 matapos lumabas na ang resulta sa ginawang pag-aanalisa sa kaso ng mga forensic experts. Ayon kay Atty. Persida Rueda-Acosta, hepe ng PAO, dapat niyang ipursige ang paghahain ng petisyon sa Korte Suprema para mabuksan muli ang nasabing kaso. Handa na ring ilabas sa publiko ng mga accredited group of forensic medicine experts ng Department of Health (DOH) ang resulta ng naging pag-aaral ng mga ito sa kaso. Sinabi pa ni Acosta na pumababor ang naging resulta ng pagtukoy ng mga forensic experts sa mga testimonya ni convicted killers at dating sundalo na si Pablo Martinez, ng binuwag na Aviation Security Command (AVSECOM). Kabilang sa mga nakitang may kaugnayan sa findings ang pahayag ni Martinez na nagsasangkot kina Danding Cojuangco, Herminio Gosueco at dalawa pang opisyal nito sa AVSECOM. Partikular na tinukoy sa 4-pahinang affidavit ni Martinez ang pagkakabaril ni Galman kay Aquino mula sa likuran na tumama sa kaliwang bahagi ng ulo ng dating Senador. Ang testimonyang ito ni Martinez ay sinuportahan ng forensic at lumilitaw na may katotohanan. &amp;quot;He (Martniez) is telling the truth,&amp;quot; paniwala ni Acosta. Aniya, dapat na mabuksan muli ang kaso upang maitama ang nasabing misteryo at maparusahan ang nasa likod ng asasinasyon sa asawa ni dating Pangulong Cory Aquino. (Ulat ni Ludy Bermudo)</body>
<link>http://www.philstar.com/Article.aspx?articleId=264750&amp;publicationSubCategoryId=92</link>
</article>
<article>
<title>Kasong murder kay Strunk, pinagtibay</title>
<author>Ludy Bermudo</author>
<date>
<month>September</month>
<day>14</day>
<year>2004</year>
</date>
<body>Nagkaroon ng pag-asa ang Department of Justice (DOJ) at National Bureau of Investigation (NBI) matapos na ipalabas ng Court of Appeals (CA) ang desisyon na nagpapatibay sa kasong pagpatay laban kay Rod Lauren Strunk kahapon hinggil sa Nida Blanca murder case. Sa ipinalabas na desisyon ng 16th Division ng CA na nilagdaan ni Associate Justice Renato Dacudao, ibinasura nito ang petisyon ni Atty. Alma Mallonga, abogado ni Strunk na nagpapawalang-bisa sa kasong murder sa kanyang kliyente. Kasabay nito ay pinagtibay din ang warrant of arrest na ipinalabas noon ni Judge Alex Quiros ng Pasig Regional Trial Court (RTC) Branch 156 laban kay Strunk at sinabing hindi nagkamali ang nasabing hukom. Pinagbasehan ng appellate court ang apat na mabibigat na circumstantial evidences na kinabibilangan ng logbook ng security guard na kasama si Strunk nang mapatay ang beteranang aktres; walang inihaing ebidensiya si Strunk na magpapatibay sa kanyang alibi o dahilan na wala ito nang maganap ang krimen noong Nobyembre 6, 2001 mula alas-5 ng hapon hanggang alas-4 ng umaga ng Nob. 7; hindi sapat na nakontra ni Strunk na silay magkakilala at pamilyar sa isat isa ni Philip Medel, ang self-confessed killer; at ang open secret ni Medel sa mga malalapit na tao na sangkot ang dalawa sa nasabing krimen. Dahil dito, sinabi ng DOJ na muling isusulong nito ang extradition case laban kay Strunk na kasalukuyang nasa Estados Unidos upang harapin ang kaso nito sa Pilipinas. (Ulat ni Ludy Bermudo)</body>
<link>http://www.philstar.com/Article.aspx?articleId=264755&amp;publicationSubCategoryId=92</link>
</article>
<article>
<title>P125 dagdag-sahod, ipipilit sa Kongreso</title>
<author>Malou Rongalerios</author>
<date>
<month>September</month>
<day>14</day>
<year>2004</year>
</date>
<body>Igigiit pa rin ng mga militanteng solon sa Mababang Kapulungan ng Kongreso ang panukalang P125 wage increase at ilalantad nila sa publiko kung sinu-sino ang mga kongresista na tumututol sa pagtaas ng sahod ng mga manggagawa. Sinabi ni Anakpawis Rep. Crispin Beltran na isang tanghalian na tatawaging &amp;quot;solidarity lunch for social justice and a legislated P125 wage hike for all workers&amp;quot; ang idaraos ngayong tanghali sa Ramon Mitra Hall sa Batasan Complex upang ipakita na sinangag na kanin, itlog na pula at tuyo na lamang ang kalimitang kinakain ng mga ordinaryong Pinoy. Ihahayag sa nasabing tanghalian ang pangalan ng mga mambabatas na tumututol sa P125 wage hike at mga mambabatas na sumusuporta sa panukala. Sinabi ni Beltran na hindi sapat ang P250 minimum wage sa Metro Manila kaya dapat na suportahan ng lahat ng mambabatas ang pagtaas ng sahod ng mga manggagawa. Kung anim aniya ang miyembro ng isang pamilya ay kulang na kulang ang P250 kada araw bilang budget sa pagkain. (Ulat ni Malou Rongalerios)</body>
<link>http://www.philstar.com/Article.aspx?articleId=264762&amp;publicationSubCategoryId=92</link>
</article>
<article>
<title>Foreign escort girls, ipatatawag ng Senado!</title>
<author>Rudy Andal</author>
<date>
<month>September</month>
<day>14</day>
<year>2004</year>
</date>
<body>Bukod sa mga Pinay escorts, ipatatawag rin ng Senado ang mga foreign escort girls sa isasagawa nitong imbestigasyon hinggil sa nasabing kontrobersiya. Ayon kay Sen. Jinggoy Estrada, chairman ng Senate committee on labor, employment and human resources, hiniling ni Sen. Jamby Madrigal na isama sa ipatawag ng komite ang sinasabing mga Russian at Venezuelan na nagsisilbi ding mga escort service. Sinabi ni Estrada na mauuna na isalang sa imbestigasyon bukas ng umaga ng kanyang komite ang kontrobersyal na si Ms. Keanna Reeves na umaning naging escort girl ng mga matataas na pulitiko at mayayamang negosyante. Ipinaliwanag ni Jinggoy na kahit tukuyin sa isasagawang imbestigasyon ang mga tinaguriang &amp;quot;Spice Boys&amp;quot; ng Kongreso na naging kliyente ng mga escort girls ay hindi nila puwedeng ipatawag ang mga ito dahil na rin sa inter-parliamentary courtesy. Gayunman, iginiit ni Jinggoy na maaaring isalang ang sinumang miyembro ng Kongreso sa imbestigasyon kung sila ay &amp;quot;ikakanta&amp;quot; ng mga inimbitahan ng komite na kabilang sa naging kliyente ng mga escort girls. (Ulat ni Rudy Andal)</body>
<link>http://www.philstar.com/Article.aspx?articleId=264773&amp;publicationSubCategoryId=92</link>
</article>
<article>
<title>Imbentor ng tipid-gas gadget, susuportahan ni Way Kurat</title>
<author>Malou Rongalerios</author>
<date>
<month>September</month>
<day>14</day>
<year>2004</year>
</date>
<body>Upang hindi masulot ng ibang bansa ang naimbento ni Pablo Planas na tipid-gas gadget, handa itong tulungan ni Compostela Valley Rep. Manuel &amp;quot;Way Kurat&amp;quot; Zamora para mapalaganap ang kanyang imbensiyon dito sa Pilipinas. Sa panayam ng PSN, sinabi ni Zamora na nais niyang personal na makausap si Planas upang malaman kung ano ang maitutulong ng Kongreso sa kanyang imbensiyon na napabalitang pinag-iinteresan nang bilhin ng ibang bansa. Sinabi ni Zamora na dapat na suportahan ng gobyerno ang mga imbentor gaya ni Planas upang hindi mapilitang ipagbili nito ng milyon-milyong dolyares sa ibang bansa. Ito ay kasunod ng ulat na 10 foreign investors na ang nagpahayag ng kanilang interes na bilhin ang Khaos Super Turbo Charger (KSTC) matapos na mapatunayang mabisang paraan ito makaraang pumasa sa Taiwan para makatipid sa pagkonsumo ng mga de-gasolinang sasakyan. Idinagdag ni Zamora na dapat masigurong maibibigay sa mga imbentor ang mga incentives at tulong pinansiyal na nakalaan sa kanila upang mas pag-ibayuhin pa nila ang pananaliksik at pag-imbento ng mga kapaki-pakinabang na bagay. Naniniwala si Zamora na dati ring imbentor bago maluklok sa Kongreso na dapat suportahan si Planas ng Department of Science and Technology (DOST). Tiyak rin aniya na may magagawa ang House committee on science and technology para mapalaganap ang imbensiyon ni Planas. (Ulat ni Malou Rongalerios)</body>
<link>http://www.philstar.com/Article.aspx?articleId=264774&amp;publicationSubCategoryId=92</link>
</article>
<article>
<title>Suweldo ng GOCCs execs milyones</title>
<author>Rudy Andal</author>
<date>
<month>September</month>
<day>15</day>
<year>2004</year>
</date>
<body>Ibinunyag kahapon sa Senado na tumatanggap ng milyones na suweldo at allowances ang mga executives ng government-owned and controlled corporations (GOCCs) at government financial institutions (GFIs) sa kabila ng paghihirap ng pamahalaan sa pondo. Sa isinumiteng dokumento ni Budget Secretary Emilia Boncodin kay Sen. Manuel Villar Jr., chairman ng Senate committee on finance, hinggil sa top 100 executives na sumusuweldo ng malaking halaga, nabunyag na si Philippine Charity Sweepstakes Office (PCSO) chairman Ma. Livia Singson de Leon ang topnotcher noong 2001 sa kinubrang P9.8 milyong suweldo at benepisyo samantalang noong taong 2002 ay si Sergio Apostol, chairman at president ng Phil. National Oil Company (PNOC) ang kumita ng P9.2 milyong suweldo at benepisyo. Dahil dito ay iginiit ni Sen. Villar ang pagtapyas ng sahod ng top executives ng GOCC, GFIs at tanggalin na ang mga puwestong hindi naman napapakinabangan ng pamahalaan. Naniniwala si Villar na kaya nagtaasan ang suweldo ng executives na ito ay dahil hindi sila sinasakop ng salary standardization law. Dahil sa pang-aabuso ng executives ng GOCCs at GFIs sa hindi nila pagkakasali sa salary standardization law, pinag-iisipan ng senador na rebyuhin ang nasabing batas upang maisama ang suweldo at benepisyo ng mga ito. (Ulat ni Rudy Andal)</body>
<link>http://www.philstar.com/Article.aspx?articleId=264864&amp;publicationSubCategoryId=92</link>
</article>
<article>
<title>Sen. Jamby nilalayasan ng mga tauhan</title>
<author>Rudy Andal</author>
<date>
<month>September</month>
<day>15</day>
<year>2004</year>
</date>
<body>Dalawa pang empleyado ni Sen. Jamby Madrigal ang nakatakdang iwanan siya matapos hindi na umano makayanan ang &amp;quot;unpredictable&amp;quot; na ugali na ipinapairal ng aristokratang mambabatas. Napag-alaman ng PSN na napilitan ang dalawang kawani na magresign na lamang sa kanilang trabaho bilang staff ni Sen. Madrigal dahil sa hindi na nila umano matagalan ang sistemang pinapairal ng senadora. Nakatakdang magbitiw sa araw na ito si Samantha Blanche na tumatayong deputy chief of staff ni Madrigal habang may iba pang empleyado ang susunod na aalis sa naturang tanggapan. Magugunita na iniwan na rin si Madrigal ng kanyang mga naging PR consultants na sina Ricky Alegre at Peter Sing. Kinasuhan pa ni Madrigal si Sing ng estafa kamakailan. Sinibak naman ni Madrigal kamakailan ang kanyang naging lady chief of staff pati ang kanyang close-in photographer na si Ric Nicolas na nagsilbi dito mula noong tumakbo itong senador noong 2001 hanggang sa manalo ito noong 2004. (Ulat ni Rudy Andal)</body>
<link>http://www.philstar.com/Article.aspx?articleId=264877&amp;publicationSubCategoryId=92</link>
</article>
<article>
<title>Napocor prexy nagbitiw</title>
<author>Lilia Tolentino</author>
<date>
<month>September</month>
<day>15</day>
<year>2004</year>
</date>
<body>Nagbitiw na rin kahapon si Napocor president Roger Murga na tinanggap naman ni Pangulong Arroyo. Sinabi ni Energy Secretary Vince Perez na umabot na sa edad na 70-anyos si Murga na lagpas sa retiring age. Bago tinanggap ng Pangulo ang resignation ni Murga, hiningi niyang kumpletuhin muna ang mekanismo sa organisasyon ng Napocor, patatagin ang mekanismo para sa pagtitipid at pagbabawas ng gastos sa kompanya ng enerhiya at pabilisin ang pagsasapribado ng Napocor. Magkakabisa ang kanyang pagbibitiw sa Disyembre 31, 2004. Pinuri ng Pangulo ang naisakatuparang gawain ni Murga lalo na sa panimulang pagbabawas ng mga empleyado ng Napocor mula sa dating 8,000 na naging 3,700. Wala pang napipiling kapalit ni Murga. (Ulat ni Lilia Tolentino)</body>
<link>http://www.philstar.com/Article.aspx?articleId=264884&amp;publicationSubCategoryId=92</link>
</article>
<article>
<title>Rep. Diaz gigisahin sa Ethics dahil sa bigay-bawing resignation</title>
<author>Malou Rongalerios</author>
<date>
<month>September</month>
<day>15</day>
<year>2004</year>
</date>
<body>Nais ng ilang mambabatas na gisahin sa House committee on ethics si Zambales Rep. Antonio Diaz matapos nitong magbigay ng resignation letter kay House Speaker Jose de Venecia at pagkatapos ay binawi. Sinabi nina Reps. Benjamin Abalos (Mandaluyong) at Justic Marc Chipeco (Laguna) na lumalabas na binababoy umano ni Diaz ang Kongreso na matapos siraan ay muling igigiit ang sarili na miyembro pa rin ng Mababang Kapulungan. Hindi aniya dapat palampasin ang ginawa ni Diaz dahil naapektuhan ang kredibilidad ng Kongreso bilang institusyon. Naniniwala si Abalos na dapat patawan ng suspensiyon si Diaz dahil sa kahihiyang idinulot nito sa mga mambabatas. Ilang beses na anyang nagpabalik-balik si Diaz sa Kamara bilang mambabatas kaya dapat ay alam na nito ang kalakaran sa pulitika taliwas sa sinasabi nitong maling sistemang umiiral sa Kongreso. Idinagdag naman ni Chipeco na bagaman at binawi na ni Diaz ang kanyang resignation letter, mayroon pa ring jurisdiction ang ethics committee sa kanyang naging hakbang. Nauna rito, inihayag ni Diaz na natutuwa siyang napansin ng media ang kanyang ginawa at isa lamang aniyang symbolic ang ginawa niyang pagbibitiw. (Ulat ni Malou Rongalerios)</body>
<link>http://www.philstar.com/Article.aspx?articleId=264885&amp;publicationSubCategoryId=92</link>
</article>
<article>
<title>Pangalan ni Rep.Mikey nilinis ng Petcoa</title>
<author>Angie dela Cruz</author>
<date>
<month>September</month>
<day>15</day>
<year>2004</year>
</date>
<body>Nilinis kahapon ng pamunan ng Private Emission Testing Center Operators Association (Petcoa) ang pangalan ni Pampanga Congressman Mikey Arroyo sa usapin ng dalawang emission testing na umanoy tinulungan ng una upang makapag-operate sa kabila ng suspension order ng DOTC sa kanilang operasyon. Sa panayam, sinabi ni Petcoa president Antonio Halili, batay sa isinagawa nilang sariling imbestigasyon hinggil sa nabanggit na isyu, walang kinalaman si Rep. Arroyo sa patuloy na pagbubukas ng R1 Emission Center at AMG Emission Center sa San Fernando, Pampanga. Nalaman din ng Petcoa na nagmatigas na gamitin ng naturang mga emission center ang pangalan ni Arroyo upang maipagpatuloy ang operasyon sa kabila ng suspension order. Ang R1 at AMG emission centers ay paso na ang authorization para makapag-operate ng negosyo. Una nang nagbanta si Arroyo na mananagot sa kanya ang mga taong gagamit ng kanyang pangalan laluna sa ganitong uri ng usapin dahil walang sinuman ang kanyang pinapayagan na gamitin siya. (Ulat ni Angie dela Cruz)</body>
<link>http://www.philstar.com/Article.aspx?articleId=264892&amp;publicationSubCategoryId=92</link>
</article>
<article>
<title>P600-M premyo sa lotto na 'di nakukubra itapal sa fiscal crisis- Jinggoy</title>
<author>Rudy Andal</author>
<date>
<month>September</month>
<day>15</day>
<year>2004</year>
</date>
<body>Hiniling kahapon ni Sen. Jinggoy Estrada na ipantapal sa fiscal crisis ng bansa ang mahigit sa P600 milyong halaga ng premyo na hindi nakukubra ng mga nanalo sa lotto at Philippine Charity Sweepstakes Office (PCSO) draw sa halip na ibalik ito sa charity fund ng ahensiya. Sinabi ni Sen. Estrada sa kanyang resolusyon, dapat maamyendahan ang umiiral na charter ng PCSO upang ang mga hindi nakukubrang panalo sa mga draw ng PCSO ay mapunta na lamang sa National Treasury kaysa ibalik sa charity fund nito. Aniya, umaabot sa P624,285,174 ang premyong hindi nakokolekta ng mga nanalo mula nong 1996 hanggang 2002. Nakasaad kasi sa section 6 paragraph A ng PCSO charter na ang lahat ng premyong hindi nakukubra ng publiko sa loob ng isang taon ay mababalewala at magiging bahagi ng charity fund. Sang-ayon sa batas, 55 porsiyento ng benta ng ahensiya ay ilalaan sa papremyo, 15% sa operasyon ng ahensiya at 30% sa charity fund. &amp;quot;Paano nangyayari na ang mga papremyo ay hindi nakokolekta ng mga nanalo gayong ang lahat ng tumataya sa lotto at sweepstakes draw ay inaabangan kung ano ang mga nanalong numero kaya dapat ding imbestigahan ng Senado ang patakaran at sistema ng PCSO,&amp;quot; wika ni Estrada. Wika ni Jinggoy, walang kasiguruhan na mapupunta talaga sa kawanggawa ang mga perang ibabalik lamang sa charity fund kaya kaysa mapunta ito sa katiwalian mas mabuting ilagay na lamang ito sa National Treasury para makatulong sa financial crisis ng bansa. (Ulat ni Rudy Andal)</body>
<link>http://www.philstar.com/Article.aspx?articleId=264902&amp;publicationSubCategoryId=92</link>
</article>
<article>
<title>Congress hearing hiling ng Pinoy inventor</title>
<author>MRongalerios</author>
<date>
<month>September</month>
<day>15</day>
<year>2004</year>
</date>
<body>Nananawagan ang imbentor na si Pablo Planas na pagbigyan siyang magsalita sa isang Congress hearing upang maipaliwanag kung gaano kabisa ang kanyang Pinoy gas saving device na makatutulong hindi lamang sa pagtitipid ng gasolina ng sasakyan kundi pati na rin sa pagbawas ng polusyon sa bansa. Kasabay nito, pinasalamatan ng imbentor ang mga kongresistang sina Compostela Valley Rep. Manuel &amp;quot;Way Kurat&amp;quot; Zamora, Manila Rep. Beny Abante, Lanao del Norte Benasing Macarambon at Cavite Rep. Crispin &amp;quot;Boying&amp;quot; Remulla hinggil sa maagap na pagtugon ng mga ito kaugnay ng napabalitang sinusulot na ng dayuhan ang imbensiyon niyang Khaos Super Turbo Charger. Magandang signos anya ito para tuluyang makakuha ng suporta mula sa pamahalaan ang kanyang imbensiyon. &amp;quot;Pahintulutan sana nila akong makapagsalita sa Kongreso. Ang layunin ko ay makatulong at sana matulungan din nila (mambabatas) ako,&amp;quot; ani Planas. Nakatakdang magpadala ng sulat si Planas kina Senate President Franklin Drilon at Speaker Jose de Venecia ukol sa kahilingan niyang Congress hearing. Kinalampag na rin ng Filipino Investors Society ang Malaca&amp;ntilde;ang hinggil sa pagwawalang-bahala sa imbensiyon ni Planas. Sinabi ni FIS president Gary Vasquez, wala nang dahilan pa para magkait ng tulong ang pamahalaan dahil dumaranas ang bansa ngayon ng matinding krisis sa pinansiyal at enerhiya. Hindi na dapat magpatumpik-tumpik pa ang gobyerno dahil 10 bansa na partikular ang Amerika, ang nag-alok ng multi-million dollar para lamang ibenta ang formula ni Planas.Dapat anyang tayo ang makinabang sa kanyang imbensiyon dahil walang tutulong sa Pilipino kundi kapwa Pilipino. (Ulat ni MRongalerios)</body>
<link>http://www.philstar.com/Article.aspx?articleId=264903&amp;publicationSubCategoryId=92</link>
</article>
<article>
<title>Sec. Saludo nagbitiw!</title>
<author>Lilia Tolentino at Rudy Andal</author>
<date>
<month>September</month>
<day>16</day>
<year>2004</year>
</date>
<body>Matapos ang isang word war kay Senate President Franklin Drilon, nagbitiw kahapon sa tungkulin si Deputy Presidential Spokesman Ricardo Saludo. Sa kanyang liham kay Pangulong Arroyo, idinahilan ni Saludo na masyado nang okupado ang kanyang panahon bilang Cabinet secretary bukod pa sa pagiging acting Presidential Management Staff chief at hindi na nito kakayanin pa ang trabaho bilang deputy presidential spokesman. Ayon kay Press Secretary at Presidential Spokesman Ignacio Bunye, dumaming masyado ang trabaho ni Saludo bilang Cabinet secretary dahil sa mga pulong ng Gabinete at implementasyon ng mga direktibang ipinalalabas ng Pangulo. Kamakalawa ay inakusahang ignorante ni Drilon si Saludo matapos sabihin ng huli na hindi na kailangan ang debt cap dahil nagtatalaga na ng limitasyon ang administrasyon sa mga utang nito. Sinabi pa ni Saludo na kailangang mangutang pa ang gobyerno hindi lang pambayad kung hindi pampuno sa budget deficit. Ayon kay Drilon, ang kanyang panukalang &amp;quot;Debt Cap Act o Senate Bill 1118 ay naglalayong kontrolin ang pangungutang sa loob ng 10 taon upang matiyak na may sapat na halagang pambayad ang gobyerno sa mga naunang utang. Sa ilalim ng Debt Cap bill, hindi dapat lumampas ng 100% sa Gross Domestic Product ng bansa ang mga utang ng government owned and controlled corporations (GOCCs) na siyang itinuturong pinakamalaking mangungutang ng bansa. Nagtataka si Drilon dahil matapos ihayag ng Malaca&amp;ntilde;ang ang panukala ng Senado na limitahan ang domestic at foreign debts sa susunod na lima hanggang 10 taon ay saka naman nagdaldal si Saludo na hindi kailangan ang debt cap. &amp;quot;The reason why the Arroyo administration and its communication arm seems to be in utter disarray is because we have ill-advised characters like deputy spokesman Ricardo Saludo who apparently does not know what he is talking about,&amp;quot; ayon pa kay Drilon. (Ulat nina Lilia Tolentino at Rudy Andal)</body>
<link>http://www.philstar.com/Article.aspx?articleId=264989&amp;publicationSubCategoryId=92</link>
</article>
<article>
<title>Palasyo nalalagasan ng mga opisyal</title>
<author>Lilia Tolentino</author>
<date>
<month>September</month>
<day>16</day>
<year>2004</year>
</date>
<body>Nilinaw ng Malaca&amp;ntilde;ang na hindi isang pagtalikod sa administrasyon ang serye ng pagbibitiw sa puwesto ng mga opisyal ng pamahalaan. Ayon kay Press Secretary at Presidential Spokesman Ignacio Bunye, nagkataon lang anya ang sunud-sunod na pagbibitiw na isinagawa ng ilang opisyal na bunsod ng mga personal na kadahilanan. Ang paglilinaw ay ginawa ni Bunye kasunod ng mga ulat na ang mga resignation na ginawa ng ilang opisyal ay isang senyales na wala na silang suporta sa administrasyon. &amp;quot;We may lose some of the highly qualified and competent officials but the government will never run out of bright minds and equally high-caliber performers to fill up the posts vacated,&amp;quot; ani Bunye. Kabilang sa mga nagbitiw na sa puwesto kamakailan lamang ay sina National Treasury Mina Figueroa, Napocor president Roger Murga, PCGG Commissioners Victoria Avena at Ruben Caranza, Agriculture Undersecretary Jocelyn Bolante at Professional Regulation Commission Chairman Antonietta Ibe. (Ulat ni Lilia Tolentino)</body>
<link>http://www.philstar.com/Article.aspx?articleId=264996&amp;publicationSubCategoryId=92</link>
</article>
<article>
<title>SC tinira sa pagtaas ng legal fees</title>
<author>Grace dela Cruz</author>
<date>
<month>September</month>
<day>16</day>
<year>2004</year>
</date>
<body>Nangangamba ang isang grupo ng abogado sa posibilidad na hindi na tumakbo sa korte ang mga mamamayan dahil sa nakatakdang pagtataas ng legal fees. Kinondena ng grupong Philippine Trial Lawyers Association Inc. ang ipinalabas ng Supreme Court (SC) na Administrative Matter No. 04-2-04-SC na nagbigay daan upang itaas ang legal fees na ibinabayad ng mga abogado at litigants na tumatakbo sa SC at iba pang korte sa bansa upang ipa-review o magsumite ng motion at petition dito. Sinabi ng nasabing grupo na hindi makatuwiran na itaas ng SC ang mga legal fees nito upang ma-compensate ang suweldo ng mga hukom o mahistrado nito. Anila, dapat na ang Kongreso ang siyang gumawa ng hakbangin upang mabigyan ng dagdag na sahod ang mga nasabing hukom at mahistrado at hindi dapat na kunin sa mga legal fees na tinatanggap ng mga korte at SC. Ikinatuwiran din ng nasabing grupo na hindi dapat na nagbabayad ang mga mamamayan na tumatakbo sa SC dahil hustisya ang hinihingi ng mga ito. Ngunit dahil sa kasalukuyan ay nagbabayad na ang mga litigants at abogado, hindi na rin anila dapat itaas pa ng SC ang kasalukuyang binabayaran na legal fees ng mga ito. Sinabi pa ng mga ito na hindi nakakapagtaka kung ilagay na lamang ng mga Filipino ang batas sa kanilang kamay dahil sa pati ang hustisya ay kailangan na rin &amp;quot;bayaran&amp;quot; ng mataas na halaga. Bunga nito, nagsumite ng manifesto ang naturang grupo kung saan hinihiling na huwag ipatupad ang nasabing administrative matter na magpapataas sa legal fees sa mga korte. (Ulat ni Grace dela Cruz)</body>
<link>http://www.philstar.com/Article.aspx?articleId=265005&amp;publicationSubCategoryId=92</link>
</article>
<article>
<title>Laundry, bicycle allowance, flying pay sa 2005 budget ipaliwanag! - solon</title>
<author>Malou Rongalerios</author>
<date>
<month>September</month>
<day>16</day>
<year>2004</year>
</date>
<body>Nais linawin ni Anak Mindanao Rep. Mujiv Hataman kung bakit may laundry, bicycle allowance at flying pay sa panukalang 2005 national budget. Ayon kay Rep. Hataman, dapat linawin kung sino ang kokonsumo sa P.5 milyong bicycle fund, P323.785 milyong flying pay at P2.966 milyon laundry allowance. Kung totoo aniyang nagtitipid ang gobyerno ay dapat talagang busisiin sa budget deliberations ang P907.6 bilyong General Appropriations Act (GAA) 2005 na sisimulang dinggin sa Setyembre 20. Ang gagastusing flying pay para sa 2005 ay mas malaki pa sa mga nagdaang taon, P242.150 milyon noong 2003 at P221.754 milyon ngayong 2004. Dapat din aniyang linawin kung sino ang gagastos ng bicycle allowance na halos kalahating milyon at kung bakit kailagang bumili ang gobyerno ng bisikleta taun-taon. Kung talaga aniyang naghihirap ang bansa ay maaaring ibasura na lamang ang P2.966 milyong laundry allowance sa 2005 at hayaan na lamang ang mga mabebenepisyuhan ng nasabing pondo na magkanya-kanya ng laba. (Ulat ni Malou Rongalerios)</body>
<link>http://www.philstar.com/Article.aspx?articleId=265008&amp;publicationSubCategoryId=92</link>
</article>
<article>
<title>Senado inisnab ni Keanna</title>
<author>Rudy Andal</author>
<date>
<month>September</month>
<day>16</day>
<year>2004</year>
</date>
<body>Hindi sinipot ng self-confessed escort girl na si Keanna Reeves at iba pang artista ang isinagawang imbestigasyon ng Senado ukol sa kontrobersiyal na escort service sa mga pulitiko at mayayamang negosyante. Sa pagdinig ng Senate committee on labor and employment na pinamumunuan ni Sen. Jinggoy Estrada, nabigo ang komite na malaman kung sino ang mga naging kliyente ni Keanna na may koneksiyon sa pamahalaan at Kongreso. Hindi rin sumipot ang isa pang escort girl na si Francine Prieto at ang dating Viva Hotbabes na si Maui Taylor na inimbitahan upang magsalita sa isyu. Dahil dito, padadalhan ni Sen. Estrada ng subpoena si Keanna para mapuwersa itong dumalo sa susunod na hearing. (Ulat ni Rudy Andal)</body>
<link>http://www.philstar.com/Article.aspx?articleId=265014&amp;publicationSubCategoryId=92</link>
</article>
<article>
<title>Govt employees libre sakay sa LRT at MRT sa Sept. 19, 20</title>
<author>Angie dela Cruz</author>
<date>
<month>September</month>
<day>16</day>
<year>2004</year>
</date>
<body>May palibreng sakay sa MRT at LRT ang Civil Service Commission (CSC) sa lahat ng mga empleyado ng gobyerno sa ika-104 taong pagdiriwang ng Philippine Civil Service. Ang free LRT ride ay sa September 19 mula alas-5 ng umaga hanggang last trip sa gabi. Sa MRT naman ay Sept. 19-20 sa kaparehong oras. Sinabi ni CSC chairperson Carina David, upang makalibre sa ride sa LRT at MRT kailangan lamang pakita ng mga govt workers sa entrance guard at entrance staff ang kanilang government ID. Sa Sept. 19 din, libre pumasok ang mga govt employees sa National Museum at Fort Santiago; Sept. 19 at 20 sa Manila Zoo, Paco Park, Ninoy Aquino Parks and Wildlife, Hinulugang Taktak sa Antipolo City, Rizal Park playgrounds kasama na ang Japanese at Chinese Gardens. (Ulat ni Angie dela Cruz)</body>
<link>http://www.philstar.com/Article.aspx?articleId=265022&amp;publicationSubCategoryId=92</link>
</article>
<article>
<title>SPD director may kolektor?</title>
<author>Lordeth Bonilla</author>
<date>
<month>September</month>
<day>16</day>
<year>2004</year>
</date>
<body>Hamon ngayon sa liderato ng bagong upong Southern Police District (SPD) director Chief Supt. Wilfredo Garcia ang ginagawang pag-iikot sa klab at illegal na pasugalan ng isang iskalawag na pulis na nagpapakitang kolektor umano ng heneral. Ayon sa source, isang alyas Arnel ang kabi-kabilang nanghihingi ng intelihensiya sa mga beerhouse sa Pasay City, Para&amp;ntilde;aque City, Makati, Las Pi&amp;ntilde;as, Muntinlupa, Pateros at Taguig. Bukod dito, si Arnel din umano ang ipinagmamalaki ng mga gambling lord kaya hindi nagagalaw ang mga illegal na pasugalan sa katimugang bahagi ng Metro Manila. Maliban sa jueteng, patong din umano si Arnel sa bookies ng karera ng kabayo, loteng, bookies ng jai-alai, perya at sakla. Dahil dito, nananawagan ang ilang pulis sa SPD na paimbestigahan sa lalong madaling panahon si Arnel dahil ipinagmamalaki umano nito na ang ginagawa nitong pangongotong ay may basbas ni Gen. Garcia. (Ulat ni Lordeth Bonilla)</body>
<link>http://www.philstar.com/Article.aspx?articleId=265027&amp;publicationSubCategoryId=92</link>
</article>
<article>
<title>Pilipinas niyanig ng lindol</title>
<author>Angie dela Cruz at Joy Cantos</author>
<date>
<month>September</month>
<day>17</day>
<year>2004</year>
</date>
<body>Niyanig ng magkakasunod na lindol na naitala sa intensity 4 ang ibat ibang bahagi ng Pilipinas kahapon ng madaling araw habang nagbabala naman ang mga opisyal na posibleng magkaroon ito ng mga aftershocks sa iba pang dako ng bansa sa susunod na mga araw. Sa nakalap na report kahapon sa tanggapan ng National Disaster Coordinating Council (NDCC), dakong alas-3 ng madaling araw ng maramdaman ang lindol na may magnitude na 6.2 sa Richter scale na isang tectonic ang uri o mula sa lupa na sanhi ng paggalaw ng Manila Trench. Natukoy naman sa bayan ng Balanga, Bataan ang epicenter ng naturang lindol. Ayon sa NDCC, naramdaman din ang intensity 4 sa Mariveles, Bataan; Subic, Zambales, Clark Air Base sa Pampanga at Metro Manila. Naitala naman ang intensity 3 sa Quezon City, Tagaytay City sa Cavite; Lucban at Infanta, Quezon; Puerto Galera, Oriental Mindoro; Baguio City; Batangas; Malolos at Sta. Maria, Bulacan at mga lungsod ng Marikina, Las Pi&amp;ntilde;as, Makati, Taguig at Caloocan sa Metro Manila. Bandang alas-3:55 naman ng madaling araw ay naramdaman ang intensity 4 sa General Santos City . Ayon sa ulat, ang pagkasira ng Sangihe slab sa Southern Mindanao ay bunga naman ng magnitude 5.2 tremor ng Davao Trench. Wala namang naiulat na nasugatan at naging pinsala sa dalawang magkahiwalay na lindol. Ang lindol ay halos kasabay naman ng naganap ring paglindol sa bansang Indonesia. (Ulat nina Angie dela Cruz at Joy Cantos)</body>
<link>http://www.philstar.com/Article.aspx?articleId=265111&amp;publicationSubCategoryId=92</link>
</article>
<article>
<title>Rep. Diaz todo tanggi na siniraan niya ang Kongreso</title>
<author>Malou Rongalerios</author>
<date>
<month>September</month>
<day>17</day>
<year>2004</year>
</date>
<body>Nagmistulang isang matandang ulyanin si Zambales Rep. Antonio Diaz na matapos mag-resign bilang mambabatas at bawiin ang ginawang pagbibitiw ay biglang itinanggi na sinabi niyang ang dahilan ng kanyang resignation ay ang masamang imahe ng Kongreso. Kung matatandaan, malinaw na sinabi ni Diaz sa kanyang resignation letter na &amp;quot;It is no longer an honor to serve this body which was once called an august body.&amp;quot; Biglang binawi ni Diaz ang kanyang naging pahayag na isa nang kahihiyan ang maging miyembro ng Kongreso at sa halip sinisi ang media na siya anyang sumisira sa imahe ng Kamara. Sa kanyang privileged speech kamakalawa ng gabi, humingi ng sorry sa kanyang mga kasamahang mambabatas si Diaz. Hindi anya niya layuning saktan ang damdamin ng kanyang mga kasamahang kongresista at media lamang ang nagpalaki ng isyu na sinisiraan niya ang Kongreso. Ang dapat umano niyang ilalagay sa kanyang resignation letter ay &amp;quot;It is no longer an honor to serve this Body which media perception has played up so badly, which was once called an august body.&amp;quot; Hinihinalang natakot si Diaz sa banta ng mga kongresista na ipasususpindi siya dahil sa tahasang pagbatikos sa buong Kongreso. Ayon sa mga solon, kung palalampasin ang ginawa ni Diaz ay posibleng ulitin ito ng ibang mambabatas na gusto lang magpapansin sa media. Subalit kahapon ay iniurong ng mga kongresista ang kanilang reklamo kay Diaz sa ethics committee at ipinaliwanag na layunin lamang nilang obligahin si Diaz na humingi ng paumanhin sa institusyong siniraan niya. (Ulat ni Malou Rongalerios)</body>
<link>http://www.philstar.com/Article.aspx?articleId=265120&amp;publicationSubCategoryId=92</link>
</article>
<article>
<title>GMA sa GOCC execs: Alis!</title>
<author>Lilia Tolentino</author>
<date>
<month>September</month>
<day>17</day>
<year>2004</year>
</date>
<body>Diretsahang sinabihan ni Pangulong Arroyo ang mga high-paying Government Owned and Controlled Corporations (GOCCs) executives na kung gusto nilang gumawa ng pera at malaking sahod ay umalis sila sa gobyerno at lumipat sa private sector. Inimbitahan ng Pangulo ang may 200 mga GOCC officials sa isang &amp;quot;Russian Dinner&amp;quot; sa Palasyo kamakalawa ng gabi kasama ang ilang miyembro ng Gabinete para katukin ang kanilang isipan na totohanan ang inilunsad niyang austerity program. Ayon sa Pangulo, walang puwang sa gobyerno ang mga naghahangad ng fat salary. Kinonsensiya ni Pangulong Arroyo ang matataas na opisyal at miyembro ng board of directors ng mga korporasyong pag-aari at kontrolado ng pamahalaan na tumatanggap ng malalaking suweldo at matatabang allowance para ipaalala na may krisis sa pananalapi. Ang menu sa ipinatawag na &amp;quot;Russian dinner&amp;quot; ay kinabibilangan ng adobong manok, chopsuey, kanin at saging bilang pamutat na nakalagay sa plastic na microwaveable. Para makumpleto ang hakbanging pagtitipid, plastic na kutsara at tinidor ang ipinagamit sa mga opisyal ng GOCC. Bago ginanap ang dinner, inihayag ni Cabinet Secretary Ricardo Saludo noong Lunes na kukumbidahin ng Pangulo ang mga opisyal ng GOCCs sa Palasyo pero kailangang ihanda nila ang sarili sa simpleng pagkain na nakasilid sa styrofoam. Pero isang opisyal na dumalo rin sa Russian dinner ang nagsabi na hindi naman pumayag ang Presidente na ilagay ang pagkain sa styrofoam kundi sa lalagyang plastic na microwaveable. (Ulat ni Lilia Tolentino)</body>
<link>http://www.philstar.com/Article.aspx?articleId=265121&amp;publicationSubCategoryId=92</link>
</article>
<article>
<title>GSIS at SSS pagsasamahin</title>
<author>Rudy Andal</author>
<date>
<month>September</month>
<day>17</day>
<year>2004</year>
</date>
<body>Iminungkahi ni Sen. Sergio Osme&amp;ntilde;a III na pagsamahin na lang ang Government Service Insurance System (GSIS) at Social Security System (SSS) upang maisalba ang huli sa pagkalugi nito. Ayon kay Sen. Osme&amp;ntilde;a, ang merger ng dalawa ay magiging matatag dahil magkakaroon ng check and balance ang dalawang ahensiya. Iniharap ni Osme&amp;ntilde;a ang kanyang rekomendasyon sa patuloy na pagdinig ng Senate committee on finance na pamumunuan ni Sen. Manny Villar, Jr. at sa harap ng mga economic managers ng gobyerno. Sinabi pa ng senador na kaya matatag pa rin ang GSIS sa ngayon ay dahil sa malaki ang monthly premium na nakukuha nito sa 21 porsiyento kumpara sa 9 porsiyento lamang ng SSS. Tinukoy ni Osme&amp;ntilde;a na mismanagement ang problema ng SSS dahil na rin sa walang humpay na biyahe ng chairperson nitong si Corazon dela Paz. Mayroong P312 bilyong asset ang GSIS, samantala P171-B ang sa SSS at nahaharap pa ito sa deficit na P1.4 Trilyon sa mga darating na taon dahil sa hindi mabayarang pensiyon ng mga SSS members. (Ulat ni Rudy Andal)</body>
<link>http://www.philstar.com/Article.aspx?articleId=265130&amp;publicationSubCategoryId=92</link>
</article>
<article>
<title>Napocor pasabugin na lang !</title>
<author>Rudy Andal</author>
<date>
<month>September</month>
<day>17</day>
<year>2004</year>
</date>
<body>Hindi napigilan ni Sen. Miriam Defensor-Santiago ang kanyang galit sa National Power Corporation dahilan para sabihin nitong pasabugin na lamang ang Napocor dahil sa pahirap nitong ibinibigay sa taumbayan. Sa isinagawang budget presentation ni Secretary Emilia Boncodin sa Senate committee on finance na pinamumunuan ni Sen. Manuel Villar, pinuna ni Sen. Santiago na milyon-milyon ang pagkalugi ng Napocor gayong ang laki ng suweldo ng mga namumuno sa naturang ahensiya. &amp;quot;Ang suwerte naman nila. Dapat sa Napocor na yan pasabugin na lang,&amp;quot; sambit ni Santiago. Sinabi pa ng senadora na dapat bigyan ng kuryente ang mga namumuno dito sa pamamagitan naman ng silya elektrika. Inirekomenda rin ni Santiago kay Sen. Villar na huwag aprubahan ang budget para sa Napocor at iba pang inutil na Government Owned and Controlled Corporations (GOCCs). Aniya, illegal din umano ang ginagawang pag-ako ng pamahalaan sa utang ng GOCCs tulad ng Napocor dahil isinasaad sa Konstitusyon na maaari lamang magbayad ng utang ang gobyerno kung itoy aprubado ng Kongreso. Sa kaso ng Napocor, tinatayang P600 bilyong utang ng state-power firm ang pinaplano na ilipat sa national government nang walang congressional approval. Isinulong din ng senadora ang debt audit sa GOCCs upang malaman kung magkano talaga ang outstanding debt ng mga ito. Iginiit pa ni Santiago kay Boncodin na dapat rebisahin ang mga panuntunan ng mga GOCCs para matukoy ang mga pagkakamali nito. (Ulat ni Rudy Andal)</body>
<link>http://www.philstar.com/Article.aspx?articleId=265135&amp;publicationSubCategoryId=92</link>
</article>
<article>
<title>Finance Undersecretary nagbitiw</title>
<author>Lilia Tolentino</author>
<date>
<month>September</month>
<day>17</day>
<year>2004</year>
</date>
<body>Nagbitiw na rin sa puwesto si Finance Undersecretary Inocencio Ferrer, Jr. bunga daw ng delicadeza para maprotektahan ang integridad ng Finance department sa mga malisyosong akusasyon. Si Ferrer ay siya ring alternate chairman ng Special Presidential Task Force na nilikha para siyasatin at mangalap ng ebidensiya laban sa mga kompanya at opisyal na sangkot sa tax credit scam. Inakusahan siyang sangkot sa kontrobersiya na diumanoy kakutsaba ng mga kompanyang nandaya sa buwis kaya walang nangyayari sa kaso. Pinaratangan siyang nangotong ng P1.5 milyon sa isang witness sa tax credit scam upang makalibre sa kaso nito. Ayon pa kay Ferrer, handa niyang harapin ang mga nag-aakusa sa kanya sa anumang forum at sa korte bilang isa nang pribadong mamamayan para idepensa ang kanyang integridad. Bilang alternate chairman ng task force, sinabi ni Ferrer na kabuuang 932 mga kasong kriminal ang naisampa na sa Ombudsman laban sa mga sangkot sa tax credit scam at naaresto si Faustino Chinghkoe, isa sa mga sinasabing mastermind ng multi-milyong pisong tax credit scam mula 1995-1998. (Ulat ni Lilia Tolentino)</body>
<link>http://www.philstar.com/Article.aspx?articleId=265141&amp;publicationSubCategoryId=92</link>
</article>
<article>
<title>Alcohol ipapalit sa gasolina</title>
<author>Malou Rongalerios</author>
<date>
<month>September</month>
<day>19</day>
<year>2004</year>
</date>
<body>Isinulong kahapon ng isang mambabatas ang paggamit ng ethyl alcohol o ethanol bilang alternatibong transport fuel sa gitna ng walang habas na pagtaas ng presyo ng mga produktong petrolyo. Sa inihaing House Bill 2583, sinabi ni Bukidnon Rep. Juan Miguel Zubiri na dapat magkaroon ng National Fuel Ethanol program ang pamahalaan upang hindi naman umasa ang publiko sa gasolina. Panahon na anya para maghanap ng alternatibong pagkukunan ng enerhiya ang bansa kasabay na rin nang pagtaas ng presyo nito sa pandaigdigang pamilihan. Ang ethyl alcohol o ethanol ay maaaring makuha sa sugarcane, mais, cassava, sweet potato at cellulose waste. At dahil anya masagana ang naturang mga produkto sa Pilipinas ay magiging madali para sa mga Pilipino ang produksiyon nito. Sa ilalim ng panukala, ang Department of Agriculture ang siyang magsasagawa ng technical study at sa posibleng kaharaping problema sa ethanol productions kabilang na ang pagprepara sa cost analysis. Ang Department of Trade and Industry naman ang siyang magpaplano, magdidisenyo at magma-manufacture ng car and truck engines na gagamit ng naturang uri ng gasolina habang ang Department of Finance ang magsasagawa ng rekomendasyon at konsultasyon sa distribusyon ng ethanol gasoline sa mga pump stations. (Ulat ni Malou Rongalerios)</body>
<link>http://www.philstar.com/Article.aspx?articleId=265225&amp;publicationSubCategoryId=92</link>
</article>
<article>
<title>'Largest human rainbow' kinuha ng PUP</title>
<author>Mer Layson</author>
<date>
<month>September</month>
<day>19</day>
<year>2004</year>
</date>
<body>Muli na namang naitala sa Guinness Book of World Records ang Pilipinas makaraang isagawa ng Polytechnic University of the Philippines ang largest human rainbow na nilahukan ng may 33,064 PUP officials, faculty, administrative personnel, mga estudyante at alumni sa Luneta grandstand. Tinalo ng PUP ang Hongkong Polytechnic University (HPU) na may record na 11,500 participants noong October 2002 at Malta na kasalukuyang may hawak ng titulo matapos nilang higitan ang record nitong 11,750 noong November 2003 at makapagtala ng 33,064 participants kahapon. Nabatid mula kay PUP president Dr. Samuel Salvador, personal na sinaksihan ng tatlong representative ng Guinness ang kanilang isinagawang formation at palabas sa Luneta. Nabalot ng ibat ibang magagandang kulay ang grandstand na parang tunay na bahaghari ng sumayaw ang mga participant sa saliw ng pop melodies tunes para ipakita ang pinakamalaki at pinakamahabang human rainbow. Sinabi pa ni Dr. Salvador, sa pamamagitan ng human rainbow ay naipakita nila ang pagkakaisa at cooperation ng lahat ng PUPians kung saan nagmula ito sa pinakamaliit na business school noong 1904 hanggang makilala itong bilang state universities sa bansa. Ang PUP ay pinatatakbo ng gobyerno kung saan ay napakaliit lamang ang tuition fee na sinisingil sa bawat estudyante. Ganap na alas-5 ng umaga ng magkita-kita at magtipon ang mahigit 35,000 katao subalit ang opisyal na nakapagparehisto at sumama sa palabas ay umabot sa 33,064. Alas-7 ng umaga sinimulan ang human rainbow formation at natapos ng alas-10 ng umaga. (Ulat ni Mer Layson)</body>
<link>http://www.philstar.com/Article.aspx?articleId=265239&amp;publicationSubCategoryId=92</link>
</article>
<article>
<title>Charter ng GOCCs aamyendahan</title>
<author>Rudy Andal</author>
<date>
<month>September</month>
<day>19</day>
<year>2004</year>
</date>
<body>Itutulak ng Senado ang pag-amyenda sa charter ng mga government owned and controlled corporations (GOCCs) upang tuluyang makontrol at matapyasan ang milyon-milyong pisong suweldo at mga benepisyo na tinatanggap ng mga opisyal nito. Isang panukalang batas ang nakatakdang ihain ni Senador Manny Villar na naglalayong ibasura ang probisyon ng mga GOCC charter na nagbibigay karapatan sa mga opisyal nito na magdesisyon kung magkano ang kanilang tatanggaping suweldo at mga benepisyo. Iginiit ni Sen. Villar, chairman ng Senate committee on finance, na hindi dapat ipinagmamalaki at gawing dahilan ng GOCCs na hindi sila sakop ng Salary Standardization Law o SSL kaya ganoon na lamang kataas ang kanilang suweldo. Aniya, walang sinumang opisyal ng bansa ang dapat makatanggap ng sahod at benepisyo na mas malaki pa kaysa sa tinatanggap ng Pangulo ng Pilipinas. &amp;quot;Hindi naman yata tama na mas malaki pa ang suweldo mo kaysa Presidente. Mali iyon,&amp;quot; sabi ng senador. Nabulgar sa ulat ng Commission on Audit na umaabot sa P2 hanggang P9 na milyon ang taunang suweldo ng karamihan sa mga namumuno ng GOCC at Government Financial Institutions. (Ulat ni Rudy Andal)</body>
<link>http://www.philstar.com/Article.aspx?articleId=265242&amp;publicationSubCategoryId=92</link>
</article>
<article>
<title>Blood centers itatayo</title>
<author>Malou Rongalerios</author>
<date>
<month>September</month>
<day>19</day>
<year>2004</year>
</date>
<body>Isinulong kahapon ni Manila Rep. Jaime Lopez ang pagtatatag ng mga blood collection centers sa buong bansa upang masiguro ang pagkakaroon ng sapat na suplay ng dugo sa lahat ng ospital. Ipinaliwanag ni Rep. Lopez sa kanyang House Bill 1497 na kalimitang nagiging problema ang kawalan ng dugo sa mga ospital lalo na kung may aksidente. Dapat anyang malaman ng publiko ang kahalagahan ng pagbibigay ng dugo at ang katotohanang ang tao lamang ang tanging mapagkukunan nito. Sa panukala, ang DOH ang magbibigay ng lisensiya sa blood bank at tanging mga licensed at qualified physicians lamang ang maaaring kumuha ng dugo sa mga donor. Ang Phil. National Red Cross naman ang may karapatang mag-angkat ng blood bank equipment, blood bags at reagents na ginagamit sa pag-aaral sa dugo ng donor. (Ulat ni Malou Rongalerios)</body>
<link>http://www.philstar.com/Article.aspx?articleId=265254&amp;publicationSubCategoryId=92</link>
</article>
<article>
<title>Giyera vs smuggling ideneklara ni GMA</title>
<author>Lilia Tolentino</author>
<date>
<month>September</month>
<day>19</day>
<year>2004</year>
</date>
<body>Binigyan ni Pangulong Arroyo si Bureau of Customs (BOC) Commissioner George Jereos ng dalawang buwang palugit para sugpuin ang malalang pagpupuslit ng kontrabando sa mga daungan ng bansa. Sa kanyang talumpati sa ika-50 anibersaryo ng Federation of Filipino Chinese Chamber of Commerce and Industry Inc., sinabi ng Pangulo na kung hindi masisiyahan ang mga negosyante sa resulta ng kampanya laban sa pagpupuslit, plano niyang buhayin muli ang Inter-Agency Anti-Smuggling Task Force. Sa ipinalabas na direktiba ng Pangulo kay Commissioner Jereos, sinabi niyang wala dapat sasantuhing sinuman ang pinalakas na kampanya laban sa pagpupuslit. &amp;quot;They corrupt our bureaucracy, weaken your industries and deprive our treasury of much needed funds,&amp;quot; anang Pangulo. Sinabi rin ng Pangulo na habang nagsasagawa ang pamahalaan ng kampanya sa pagtitipid sa pondo ng bayan, kailangan ding malinis ang lipunan sa mga tiwaling tao. Muling nanawagan ang Pangulo sa mga negosyante sa pagsuporta sa mga bagong buwis na makakalikom ng P80 bilyon sa loob ng dalawang taon matapos mapagtibay ng Kongreso. &amp;quot;Our actions now will shape the future. Our sacrifices now will mean fewer sacrifices for our children and grandchildren,&amp;quot; anang Presidente. Sa isang hiwalay na pahayag, binati at pinuri naman ng Pangulo ang Bureau of Internal Revenue na pinamumunuan ni Commissioner Guillermo Parayno sa ipinalabas nitong warrants of garnishment sa bank accounts ng apat na pangunahing kalahok sa subasta ng mga inangkat na sasakyan sa Subic Bay Freeport Zone. Sinabi ng Pangulo na maganda itong pagsisimula at mayroon siyang direktiba sa BIR na gamitin ang lahat nitong kapangyarihan para tugisin ang mga tiwaling auctioneers. (Ulat ni Lilia Tolentino)</body>
<link>http://www.philstar.com/Article.aspx?articleId=265255&amp;publicationSubCategoryId=92</link>
</article>
<article>
<title>P125 wage hike aprub sa Kamara</title>
<author>Malou Rongalerios</author>
<date>
<month>September</month>
<day>19</day>
<year>2004</year>
</date>
<body>Aprub sa House committee on labor and employment ang dalawang panukalang batas na naglalayong magkaroon ng P125-across-the-board wage increase para sa mga empleyadong nasa pribadong sektor. Sa pinakahuling pagdinig ng komite, pinaboran ng mga mambabatas ang House Bill 234 na inihain ni Zamboanga del Norte Rep. Roseller Barinaga, chairman ng komite at HB 1063 ni Anakpawis party-list Rep. Crispin Beltran. Ipinaliwanag nina Barinaga at Beltran na hindi na sapat ang tinatanggap na minimum wage ng mga manggagawa na umaabot lamang sa P250 kada araw. Bagaman kung tutuusin ay talagang hindi pa rin sapat ang P125-across-the-board wage increase, kahit papaano ay makakatulong na rin ito ng malaki sa mga minimum wage earners. Inihayag naman ni Paul Quintos, deputy executive director ng Ecumenical Institute for Labor Education and Research (EILER), hindi totoong maraming small and medium enterprises (SMEs) ang magsasara kapag ipinatupad ang P125 wage hike. Ang dapat aniyay tingnan ng gobyerno kung bakit nagkakaroon ng krisis sa mga SMEs at hindi ito dapat gawing sangkalan para hindi maipatupad ang pagtaas ng sahod ng mga manggagawa. Pero mahigpit na tinutulan pa rin ng Employers Confederafion of the Philippines (ECOP) ang nasabing panukala dahil lalo lamang umanong tataas ang bilang ng mga walang trabaho kapag itoy ipinatupad. (Ulat ni Malou Rongalerios)</body>
<link>http://www.philstar.com/Article.aspx?articleId=265261&amp;publicationSubCategoryId=92</link>
</article>
<article>
<title>11 drug traffickers arestado!</title>
<author>Joy Cantos At Angie Dela Cruz</author>
<date>
<month>September</month>
<day>26</day>
<year>2004</year>
</date>
<body>Nalansag ng awtoridad sa tulong ng United States police force ang itinuturing na mega shabu laboratory sa Pilipinas at sa buong Southeast Asian Region kasabay ng pagkakadakip sa 11 big time drug traffickers kabilang ang walong dayuhan na nasamsaman ng 675 kilong shabu at kemikal na nagkakahalaga ng P1.3 bilyon sa isinagawang raid sa Mandaue City, Cebu kamakalawa. Kinilala ni Philippine Drug Enforcement Agency (PDEA) Usec. Anselmo Avenido Jr., ang mga nasakoteng suspek na sina Bao Xia Fu, Tau Hue at Lui Fu; pawang Chinese national; dalawang Taiwanese na sina Hu Tiao at Lin Li Ku, dalawang Malaysian na sina Siew Kin Weng at Liew Kam Song; British na si Hung Chin Chang; Joseph Yu, Filipino-Chinese at ang dalawang Filipino na sina Allan Yap Garcia at Joseph Lopez. Ayon kay Avenido, dakong alas-5 ng hapon nang isagawa ng pinagsanib na puwersa ng PDEA, PNP Anti-Illegal Drugs-Special Operations Task Force (PNP-AID-SOTF), PNP-Criminal Investigation and Detection Group (PNP-CIDG) sa tulong ng US Drug Enforcement Administration sa pamumuno ni Country Attache Special Agent Timothy Teal ang pagsalakay sa shabu laboratory na matatagpuan sa Plaridel St., Brgy. Umapad, Mandaue City. Ang megalab na may pitong talampakang gate ay may tatlong bodega at may kakayahang makagawa ng may 7.5 toneladang shabu na nagkakahalaga ng P15 bilyon. Nakumpiska sa pagsalakay ang 675 kilo ng metamphetamine hydrochloride o shabu, sari-saring kemikal at mga kagamitan sa paggawa ng nasabing illegal na droga. Ilan sa mga nakumpiskang shabu ay nakapakete na para ibenta habang ang iba ay nakalagay sa mga plastic containers. Nabatid na nauna rito, nagsagawa ng surveillance operation ang PDEA at pulisya matapos na makatanggap ng report hinggil sa kahina-hinalang presensya ng mga dayuhang personalidad sa Mandaue City at sa talamak na bentahan ng illegal na droga na nagmumula sa Central Visayas. (Ulat nina Joy Cantos At Angie Dela Cruz)</body>
<link>http://www.philstar.com/Article.aspx?articleId=265371&amp;publicationSubCategoryId=92</link>
</article>
<article>
<title>Rollback ng gasolina, tiyak na</title>
<author>Mike Frialde</author>
<date>
<month>September</month>
<day>26</day>
<year>2004</year>
</date>
<body>Ipapatupad ang rollback o pagbaba ng presyo ng gasolina sa susunod na linggo. Ito ang kinumpirma ni Energy Sec. Vincent Perez sa kanyang pagdalo sa lingguhang Kapihan sa Sulo Hotel forum sa Quezon City kahapon. &amp;quot;Gasoline users will have a sweet rollback. But we will continue monitoring prices,&amp;quot; ani Perez. Sinabi ni Perez na ang presyo ng gasoline products ay inaasahang makukumpletong maibababa sa susunod na linggo. Kaugnay nito, marami aniyang gasoline dealers ang nagbaba na ng presyo ng mga ibinebentang petrolyo ng hanggang 25 sentimo kada litro. Maging ang Shell aniya ay nagbaba na rin ng kanilang presyo ng gasolina ng 25 sentimo kada litro. Binanggit ni Perez na ang pagbaba ng presyo ng gasoline products ay bunga rin ng pagbaba ng petroleum products sa world market. Aniya, ang global price ng gasolina ay bumagsak mula $51 kada bariles noong nakalipas na buwan sa $48 kada bariles. Gayunman, sa kabila ng roll back sa presyo ng petroleum products ay magtataas pa rin ang presyo ng diesel. Ang presyo ng diesel ay tumaas mula $51 kada bariles noong nakalipas na buwan sa $56.62 per barrel ngayong buwan. (Ulat ni Mike Frialde)</body>
<link>http://www.philstar.com/Article.aspx?articleId=265377&amp;publicationSubCategoryId=92</link>
</article>
<article>
<title>4,000 OFWs sa Iraq ililikas</title>
<author>Lilia Tolentino at Ellen Fernando</author>
<date>
<month>September</month>
<day>26</day>
<year>2004</year>
</date>
<body>Inaprubahan na ni Pangulong Gloria Macapagal-Arroyo ang pagpapatupad ng &amp;quot;heightened alert status&amp;quot; para sa mahigit 4,000 na Overseas Filippino Workers (OFWs) sa Iraq para sa posibleng paglilikas sa mga ito kung patuloy na lalala ang sitwasyon sa nasabing bansa. Inatasan ng Pangulo si Foreign Affairs Sec. Alberto Romulo na ialerto ang mga Embahada ng Pilipinas sa Gitnang Silangan at linawing mabuti sa publiko ang mga hakbang na ginagawa at gagawin pa ng pamahalaan para matiyak ang kaligtasan ng mga manggagawang Pilipino na karamihan ay nasa kampo ng US military sa Iraq. Mahigpit pa ring iniutos ng Pangulo ang patuloy na pagbabawal sa mga manggagawang Pinoy na tumungo sa Iraq kasunod ng mga ulat na libu-libong OFWs ang nakapuslit patungo sa nasabing magulong bansa. Iginiit ng Pangulo na habang hindi pa tumatatag ang kalagayang pang-seguridad sa Iraq ay ban pa rin ang pagpapadala ng mga manggagawa doon. Ayon kay Press Sec. at Presidential Spokesman Ignacio Bunye, ang direktibang ginawa ng Pangulo matapos na iulat ni Special Envoy to Middle East Roy Cimatu na malaki pa ang posibilidad na gumawa na naman ng pagbihag ang mga rebeldeng Iraqi sa mga OFWs. Binalaan ni Cimatu ang mga OFWs sa Gitnang Silangan na namimiligro ang kanilang kaligtasan kung magpupumilit silang pumasok sa Iraq. Kinumpirma ng opisyal na lalong lumalala ang kalagayan sa Iraq sa nakalipas na 10 araw. Ito ay mula sa sunud-sunod na pag-atake ng mga rebeldeng Iraqi, pambobomba ng US military force sa hide out ng Iraqi militants at ang patuloy na sagupaan sa pagitan ng mga sundalong Kano at Iraqi rebels. Sinabi ni Cimatu sa Pangulo na natunton na rin nila ang kinaroroonan ng 27 Pinoy na illegal na pumasok sa Iraq sa pamamagitan ng back door entry sa Turkey pero hindi pa nila natutukoy kung nasaan ang 100 iba pa. Nilinaw ni Cimatu na ang kalagayan ngayon sa Iraq ay hindi pa naman nangangailangan ng madaliang paglikas sa mga Pinoy workers doon pero sa sandali aniya na lumala ang sitwasyon ay agad na ipapatupad ang evacuation. (Ulat nina Lilia Tolentino at Ellen Fernando)</body>
<link>http://www.philstar.com/Article.aspx?articleId=265387&amp;publicationSubCategoryId=92</link>
</article>
<article>
<title>Petition vs Joey Marquez binasura ng SC</title>
<author>Grace A. dela Cruz</author>
<date>
<month>September</month>
<day>26</day>
<year>2004</year>
</date>
<body>Ibinasura ng Supreme Court (SC) ang petisyon laban kina dating Para&amp;ntilde;aque Mayor Joey Marquez at mga opisyal nito hinggil sa pagkuwestiyon sa mga ito sa paniningil ng buwis. Sa 12-pahinang desisyon, sinabi nito na walang merito ang nasabing petition na isinumite ni dating Mayor Pablo Olivares laban kay Marquez at sa mga opisyal nito na sina City treas. Silvestre de Leon, Asst. City treas. Liberato M. Carabeo, City assessor Soledad S. Medina Cue at Asst. City assessor Jose Marleo del Rosario. Base sa rekord ng korte, nagsumite si Olivares ng petition sa SC matapos na ibasura ng Para&amp;ntilde;aque Regional Trial Court ang kasong civil laban kina Marquez dahil sa kawalan ng hurisdiksiyon na kuwestiyunin ang pinaiiral na paniningil ng buwis ng lokal na pamahalaang pang-lungsod. Nauna rito, isang final notice ang tinanggap ng petitioner mula sa Office of the City Treasurer kung saan ipinaalam na sila ay hindi nagbabayad ng buwis kung kayat agad na sinagot ng pamilya Olivares at humiling na magkaroon ng imbestigasyon hinggil sa kanilang pagbabayad ng buwis. Iginiit ng mga Olivares na pinagbabayad sila ng local na pamahalaan ng buwis sa mga properties na matagal nang wala o hindi na nila pag-aari habang ang iba naman ay mali umano ang computation na kanilang kinuwestiyon. (Ulat ni Grace A. dela Cruz)</body>
<link>http://www.philstar.com/Article.aspx?articleId=265392&amp;publicationSubCategoryId=92</link>
</article>
<article>
<title>Escort girl inulan ng death threats!</title>
<author>Rudy Andal</author>
<date>
<month>September</month>
<day>26</day>
<year>2004</year>
</date>
<body>Natatakot na ang starlet na si Janine Roque sa kanyang buhay matapos na ulanin siya ng pagbabanta matapos ang pagsasambulat nito sa Senado ukol sa sex escort service na kinasasangkutan ng ilang mataas na pulitiko. Sinabi ni Roque na dahil sa ginawa niyang pagtestigo sa Senate committee on labor, employment and human resources na pinamumunuan ni Sen. Jinggoy Estrada ay tumanggap na siya ng mga pagbabanta sa kanyang buhay mula sa text upang takutin na huwag nang ituloy ang pagtestigo nito hinggil sa kanyang nalalaman sa sex escort service. Gayunman, inihayag ni Roque na wala na rin siyang balak pang umatras sa laban kahit alukin pa siya ng malaking halaga ng sinasabing kongresista na idinadawit sa sex service kapalit ng hindi nito pagtestigo. Niliwanag nito na sa kabila ng mga pagbabanta ay suportado naman siya ng kanyang pamilya at lalong lumakas ang loob niya nang sabihin ni Sen. Estrada na isasailalim na siya sa Senate custody at binigyan ng security. Bukod kay Roque ay bibigyan rin ng bodyguard ng Senado ang whistle blower na si Keanna Reeves. Magugunita na sinabi ni Roque na isang kongresista sa Luzon ang naging kliyente nito at pinilit pa siyang gumamit ng droga bago gamitin subalit nagmakaawa umano ito kaya hindi siya nagalaw ng solon at pinauwi na lamang. Sinabi ni Roque na sa susunod na pagdinig ay nakahanda na ring lumantad ang iba pang testigo ukol sa isang Senador na pinangalanan sa executive session na isinangkot sa sex service. (Ulat ni Rudy Andal)</body>
<link>http://www.philstar.com/Article.aspx?articleId=265399&amp;publicationSubCategoryId=92</link>
</article>
<article>
<title>GSIS chief umupak, Rep. Suplico inasunto!</title>
<author></author>
<date>
<month>September</month>
<day>29</day>
<year>2004</year>
</date>
<body>Binuweltahan kahapon ni Government Service Insurance System (GSIS) General Manager Winston Garcia si Iloilo Rep. Rolex Suplico matapos nitong sampahan ng kasong graft ang huli sa Office of the Ombudsman sa Quezon City. Sa complaint affidavit ni Garcia, tahasang inakusahan nito si Rep. Suplico na tumiba umano ng P175,000,000 sa pamamagitan ng panggigipit sa Kimberly Clark Phils. Inc. (KCPI) upang mapilitan ang naturang kumpanya na bilhin ang lupa sa San Pedro, Laguna na pag-aari ng pamilya ng asawa ni Suplico. Ang kaso ay nag-ugat sa isang House resolution noong Marso 9, 2004 matapos magpatawag ng isang congressional inquiry si Suplico laban sa Kimberly Clark dahil sa umanoy paglabag sa environmental laws. Sinabi ni Garcia na inihain ang resolusyon matapos aprubahan ng National Water Resources Board (NWRB) ang aplikasyon ng Kimberly Clark para sa permit ng industrial water service. Ipinaliwanag ni Garcia ang umanoy modus-operandi ng ilang tiwaling kongresista na sa &amp;quot;unay gigisahin ka kunwari sa congressional investigation pagkatapos ay babalasahin ka nila sa media bago dadalhin nila ang asunto sa hukuman para tuluyan kang bumigay sa kanilang raket.&amp;quot; Ayon kay Garcia, pinaimbestigahan ni Suplico sa Kongreso ang Kimberly upang i-pressure at i-harass lamang upang bilhin ang lupang kinatatayuan ng planta ng KCPI sa Laguna sa halagang P175 milyon na masyado anyang mataas. Sinabi ni Garcia na katungkulan niya bilang isang pribadong mamamayan at isang public servant na isumbong sa Ombudsman ang mga anomalya sa pamahalaan. Iginiit naman ni Atty. Estrella Elamparo, legal counsel ni Garcia na may karapatan ang kanyang kliyente na magsampa ng kaso laban kay Suplico matapos nitong magpakalat ng smear campaign laban sa naturang hepe. Ipinakalat ni Suplico ang umanoy unliquidated cash advances at pagkawala ng mamahaling pantings sa pamamahala ni Garcia. Sinabi ni Elamparo na nakatakda pa silang magsampa ng kaso laban sa iba pang kongresista dahil sa malisyosong pag-aakusa laban kay Garcia. Sa isang press conference, itinanggi ni Suplico na may kinalaman siya sa nasabing bilihan ng lupa. (Ulat Nina Malou Rongalerios At Doris Franche)</body>
<link>http://www.philstar.com/Article.aspx?articleId=265499&amp;publicationSubCategoryId=92</link>
</article>
<article>
<title>Pardon Magdalo malabo</title>
<author>Grace dela Cruz</author>
<date>
<month>September</month>
<day>29</day>
<year>2004</year>
</date>
<body>Malabong mabigyan ng presidential pardon ni Pangulong Arroyo ang mga junior officers ng Armed Forces of the Philippines na sangkot sa Oakwood mutiny noong July 2003 kahit humingi na ang mga ito ng patawad sa Pangulo. Sa isang pahayag, ipinaliwanag ni Justice Sec. Raul Gonzales na imposibleng mabigyan ng pardon ang mga sundalo dahil hindi pa naman convicted ang mga ito. Isa anya sa mga requirements sa pagbibigay ng pardon ay kinakailangan na ma-convict muna ng korte ang mga akusado dito. Ngunit, tiniyak naman ng kalihim na maaaring mabigyan ng Pangulo ng amnesty ang nasabing junior officers dahil ito ay ibinibigay ng Presidente ng bansa sa mga sangkot sa political crimes, kung saan ang kudeta na kinasasangkutan ng Oakwood mutineers ay maituturing na political crime gaya ng mga kasong rebellion at sedition. Nilinaw pa rin ni Gonzales na kinakailangan na magpasa ang Kongreso ng batas na nagbibigay ng amnesty sa isang grupo ng mga akusadong sangkot sa nabanggit na kaso. Una ng sinabi ng DOJ na ang kasong isinampa sa mga sundalong sangkot sa mutiny ay hindi kailanman maaaring maikompromiso. Binigyang-diin pa ni Gonzlaes na ang nasabing kaso ay maituturing na public offense kung saan sangkot maging ang taong bayan. Gayunman, sinabi pa rin ni Gonzales na ang kaso laban sa Magdalo group ay may bahid politika kung saan maaari naman na i-withdraw ang kaso. Sa ngayon ang kasong kudeta ay nakapending sa Makati RTC. (Ulat ni Grace dela Cruz)</body>
<link>http://www.philstar.com/Article.aspx?articleId=265511&amp;publicationSubCategoryId=92</link>
</article>
<article>
<title>Comelec walang sala sa napurnadang automation</title>
<author>Mer Layson</author>
<date>
<month>September</month>
<day>29</day>
<year>2004</year>
</date>
<body>Hindi umano dapat sisihin ang Commission on Elections kung bakit hindi natuloy ang pagkakaroon ng automated election nitong nakalipas na halalan. Sinabi kahapon ni Comelec Chairman Benjamin Abalos na ginawa nila ang lahat upang maipatupad ang batas at maisulong ang computerized election ngunit mismong ang Korte Suprema ang humadlang sa kanilang layunin. Nanindigan si Abalos na walang anomalyang nagaganap sa isinagawang bidding process bagkus ay sinabi nito na ang mga natalong bidders ang nasa likod ng demolition sa computerized election. Inihayag pa ni Abalos na maging si Chief Justice Hilario Davide Jr., ay naniniwalang walang naganap na katiwalian sa bidding process dahil dumaan ito sa tamang proseso. Ipinagmalaki pa ni Abalos na 100 porsiyentong pumasa sa Dept of Science and Technology (DOST) ang mga counting machines na gagamitin sana sa nakalipas na halalan. Naniniwala naman si Abalos na may personal na motibo ang pamunuan ng Technology Information Management (TIM) kung bakit sila pumapalag. Sinabi pa ni Abalos na makakatipid ng P4-B ang gobyerno kung sakaling natuloy ang computerized election noong May 10, 2004. (Ulat ni Mer Layson)</body>
<link>http://www.philstar.com/Article.aspx?articleId=265517&amp;publicationSubCategoryId=92</link>
</article>
<article>
<title>Licuanan,bagong SBMA chairman</title>
<author>Lilia Tolentino/Jeff Tombado</author>
<date>
<month>September</month>
<day>29</day>
<year>2004</year>
</date>
<body>Pinalitan ni Francisco Licuanan, presidential adviser on Subic and Clark Development Authority, ang nagbitiw na si Subic Bay Metropolitan Authority (SBMA) chairman Felicito Payumo. Si Licuanan ay hinirang ni Pangulong Arroyo matapos itong bumisita kahapon sa Clark Air Base. Inihayag rin ng Pangulo ang pagtatalaga kina Freddie Antonio bilang administrator ng SBMA at Jose Calimlim bilang presidente ng SBMA Freeport Services bukod pa sa pagiging chief security ng SBMA. Sa Oktubre 14 pa matatapos ang termino ni Payumo pero minabuti niyang boluntaryong magretiro ng maramdamang hindi na palalawigin pa ang kanyang panunungkulan sa SBMA. Anim na taong nanungkulan si Payumo sa SBMA mula nang italaga sa puwesto ni dating Pangulong Joseph Estrada. Bago ito ay nanilbihan din siya ng 12 taon bilang Bataan congressman. (Ulat nina Lilia Tolentino/Jeff Tombado)</body>
<link>http://www.philstar.com/Article.aspx?articleId=265527&amp;publicationSubCategoryId=92</link>
</article>
<article>
<title>Atty. pinadi-disbar sa panggigipit sa ambassador</title>
<author>Mer Layson</author>
<date>
<month>September</month>
<day>29</day>
<year>2004</year>
</date>
<body>Nakatakdang sampahan ng disbarment case sa Integrated Bar of the Philippines (IBP) ang isang abogado na sinasabing nagprisinta ng mga fabricated documents sa Bureau of Immigration para gipitin ang dating ambassador ng Pilipinas sa bansang Laos. Ayon kay Apolinario Salazar, tagapagsalita ni Ambassador Antonio Cabangon Chua, marapat lamang umanong tanggalan ng lisensiya si Atty. Nympha Mandangan para matigil na ang ginagawa nitong harrasment sa dating opisyal. Sinabi ni Salazar, pineke umano ni Atty. Mandangan ang birth certificate ni Chua at marriage certificate ng mga magulang nito na sina Chu Guay at Dominga Cabangon para lamang palabasin na hindi Filipino citizen ang dating ambassador. Si Mandangan ay nag-file ng petition to deport kasabay ng paghahain ng mga huwad na dokumento sa tanggapan ni BI Commissioner Alipio Fernandez. Kasama ni Mandangan sina Ma. Teresa Gallego, Claire Pique, Corazon Songco at dating live-in partner ng ambassador na si Catherine Songco. Ani Salazar, nagsimula ang harrasment ni Mandangan noong makipaghiwalay si Chua kay Songco. (Ulat ni Mer Layson)</body>
<link>http://www.philstar.com/Article.aspx?articleId=265532&amp;publicationSubCategoryId=92</link>
</article>
<article>
<title>Pagsasampa ng reklamo,kaso sa DOJ may bayad na</title>
<author>Grace dela Cruz</author>
<date>
<month>September</month>
<day>29</day>
<year>2004</year>
</date>
<body>Nagpataw na rin ng legal fees ang Department of Justice (DOJ) sa mga kasong isasampa sa piskalya, gaya ng Korte Suprema. Sa ipinalabas na department circular ni Justice Sec. Raul Gonzales, inaatasan ang lahat ng regional state prosecutors, provincial prosecutors at ang city prosecutors na suriin ang mga kaso at kumolekta ng legal fees. Sa nasabing circular, lahat halos ng kasong kriminal, mga mosyon at pleadings na inihahain sa piskalya ay may bayad na. Sa paghahain ng kasong libelo, P1,000 ang itinakda, P5,000 sa paglabag sa intellectual property code habang P2,000 sa electric pilferage at iba pang asunto. Hindi naman sakop ng kautusan ang singilin sa mga government agencies, mga mahihirap at mga maghahain ng kasong may kaugnayan sa paglabag sa chastity tulad ng rape at seduction. Ayon sa kalihim, ang makukulektang legal fees ay pagkukunan ng allowance para sa mga piskal na sa kasalukuyan ay binibigyan lamang ng P2,000. Sinabi pa ni Gonzales na ang naturang kautusan ay salig sa Republic Act 9279 kung saan pinahihintulutan ang paniningil ng bayarin sa mga pagsasampa ng kaso. (Ulat ni Grace dela Cruz)</body>
<link>http://www.philstar.com/Article.aspx?articleId=265536&amp;publicationSubCategoryId=92</link>
</article>
<article>
<title>2,000 OFWs hiling kalampagin ang US employer sa non-payment ng benepisyo</title>
<author>Ellen Fernando</author>
<date>
<month>September</month>
<day>29</day>
<year>2004</year>
</date>
<body>Hiniling kahapon sa pamahalaang Arroyo ng 2,000 overseas Filipino workers na namamasukan sa kompanya ng Estados Unidos sa Gitnang Silangan na kalampagin ang Bush-Cheney Administration para maibigay sa kanila ang US$ 609 milyon bilang benepisyo sa pagreretiro. Ang kahilingan ay ipinaabot sa National Labor Relations Commission (NLRC) makaraang magdaos ng mapayapang demonstrasyon ang mga OFW na naging trabahador ng US Brown &amp;amp; Root Co., isa sa malahiganteng kompanya ng Halliburton Group na nakabase sa Middle East. Kabilang sa umapela sa Arroyo administration para mabayaran ang lahat ng benepisyong hindi pa natatanggap sa ilalim ng US Social Security System sina Eduardo Espiritu, Maximo Talibsao, Delfin Victoria, Espiritu Munoz, Victorino Buan, Romeo Macaraig, Donato Evangelista, Oscar Austria, Moises Amutan, Ed Malapitan, Pedro &amp;quot;Pete&amp;quot; Salgatar, Juling Macatangay, Leonida Munoz Rico at Rosalina Constantino. Ang 2,000 OFWs na trabahador simula pa noong 1984 ng nabanggit na kompanya ay may karapatang tumanggap ng benepisyo mula sa US Social Security System dahil sila ay kinaltasan ng premium payments at contributions. Ayon kay OFWs lawyer Gerardo del Mundo, ang US social security benefits ay bahagi ng labor standards benefits kaya dapat na bayaran at ipadala sa Pilipinas. (Ulat ni Ellen Fernando)</body>
<link>http://www.philstar.com/Article.aspx?articleId=265539&amp;publicationSubCategoryId=92</link>
</article>
</data>