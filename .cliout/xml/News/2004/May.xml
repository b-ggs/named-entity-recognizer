<?xml version="1.0" encoding="ISO-8859-1" ?>
<data>
<article>
<title>'Oplan Bogus' vs FPJ</title>
<author>Rudy Andal</author>
<date>
<month>May</month>
<day>01</day>
<year>2004</year>
</date>
<body>Matapos ang ibinulgar na &amp;quot;Oplan Tinta&amp;quot; ni KNP senatoriable Francisco Tatad, ibinunyag naman kahapon ng Koalisyon ng Nagkakaisang Pilipino ang &amp;quot;Oplan Bogus&amp;quot; na magpapakalat ng mga pekeng pera sa layuning ibagsak ang kandidatura ni FPJ. Babaha diumano ng pekeng peso bills na may denomination na P100, P500 at P1,000 isang linggo bago dumating ang halalan sa May 10. Ayon sa KNP, nakalap ng intelligence report mula sa military na nakahanda na ang mga nasabing pekeng peso bills at nakaiskedyul na ang distribution nito. Ang intel report ay ibinunyag diumano ng mga miyembro ng military na &amp;quot;nananatiling tapat sa republika&amp;quot; at handang ipagtanggol ang kasagraduhan ng balota sa nalalapit na eleksiyon. Sinabi ng intel report na ipapamahagi ang mga pekeng bills sa mga operators ng Malaca&amp;ntilde;ang na binubuo ng mga mayor at gobernador upang gamitin sa napaulat na Oplan Tinta at vote-buying operations. Ayon sa ginawang expose kamakailan ni Tatad, ang target ng Oplan Tinta ay ang mga island provinces katulad ng Catanduanes, Masbate at Samar-Leyte kung saan may katagalan bago maiakyat ang reklamo sa Comelec at iba pang awtoridad. Sa nasabing Oplan Tinta ay babayaran ng P300 hanggang P500 ang bawat botante kapalit ng paglalagay ng tinta sa kanilang daliri. Ang ipambabayad umano sa mga botanteng ito ay mga pekeng peso bills na magmumula sa mga operators ng Malaca&amp;ntilde;ang. Inihayag ni Tatad na mahigit sa limang milyong boto ang madidis-enfranchise sa gagawin ng K-4 na Oplan Tinta. Maging sa vote-buying operations ay bogus na peso bills din ang gagamitin. Nauna nang pinabulaanan ni Presidential Spokesman Ignacio Bunye ang alegasyon. (Ulat ni Rudy Andal)</body>
<link>http://www.philstar.com/Article.aspx?articleId=248363&amp;publicationSubCategoryId=92</link>
</article>
<article>
<title>Hamon kay Da King: 'Aminin ang paninira sa pamilya Arroyo'</title>
<author>Malou Rongalerios</author>
<date>
<month>May</month>
<day>01</day>
<year>2004</year>
</date>
<body>Hinamon ngayon ng abugado ni First Gentleman Mike Arroyo si Fernando Poe, Jr. na aminin sa publiko na ang kampo nito ang nasa likod ng mga bayad na patalastas sa mga pahayagan, radyo at telebisyon laban sa pamilya ni Pangulong Arroyo. Sa isang pahayag, sinabi ni Atorni Jesus Santos na isang desperadong hakbang ang ginagawa ng kampo ng oposisyong Koalisyon ng Nagkakaisang Pilipino upang maisalba ang naghihingalong kandidatura ni Da King. Naniniwal ang batikang trial at litigation lawyer na panahon na para kay FPJ na isiwalat sa publiko na ang mga alipores nito ang nasa likod ng mga bayad na patalastas laban sa pamahalaang Arroyo. &amp;quot;Dapat na siyang magpakalalaki at aminin na sila ang may gawa ng ibat ibang paninira laban sa Unang Pamilya, kung hindi niya ito gagawin, wala siyang karapatan na mag-ambisyon bilang pangulo ng bansa o kayay tumakbo man lang bilang kapitan ng barangay,&amp;quot; ani Santos. Aniya, nilipat na ng oposisyon ang taktika nito sa kampanya sa pamamagitan ng paglalabas ng mga black propaganda laban sa pamilyang Arroyo dahil wala naman maihaharap na plataporma de gobyerno ang kanilang kandidato sa pagka-pangulo. &amp;quot;Nine days na lang at halalan na, may sinabi na ba si FPJ kung ano ang gagawin nito sa Malaca&amp;ntilde;ang? Wala, tanging right minus wrong ang ating naririnig sa kanyang mga political ads,&amp;quot; pahayag pa ni Santos. Idinagdag pa nito na bagamat tinatawanan lamang ni Ginoong Arroyo ang mga black propaganda ng oposisyon bilang bahagi ng pulitika, inihahanda na rin niya ang kaukulang kasong isasampa laban dito matapos ang halalan sa Mayo. (Ulat ni Malou Rongalerios)</body>
<link>http://www.philstar.com/Article.aspx?articleId=248371&amp;publicationSubCategoryId=92</link>
</article>
<article>
<title>AKBAYAN nanakawan ng boto</title>
<author></author>
<date>
<month>May</month>
<day>01</day>
<year>2004</year>
</date>
<body>Hiniling ng AKBAYAN partylist sa Comelec na masusing bantayan ang eleksiyon sa sistemang partylist sa darating na Mayo para masigurong hindi masasayang ang mga boto para sa grupo. Iginiit ito makaraang makatanggap ang AKBAYAN ng ulat mula sa mga lokal na organisador at mga miyembro nito na nagsasabing nalilito ang mga botante sa ipinagkaiba ng AKBAYAN at ng isa pang organisasyong tumatakbo sa partylist dahil sa magkatunog na pangalan ng dalawa. Ang naturang organisasyon, ang Anak ng Bayan, ay sinabing partylist ng sektor ng kabataan ngunit nasangkot kamakailan sa balitang prente lamang umano ito ng CPP-NPA. &amp;quot;Tinatanong sa amin ng mga tao kung ang AKBAYAN daw ay ang pinaikling pangalan ng Anak ng Bayan,&amp;quot; ayon kay AKBAYAN secretary general Arlene Santos. &amp;quot;Dahil sa pangalan ng organisasyong ito ay nadoble ang aming trabaho dahil kailangan pa naming ipaliwanag sa mga botante ang ipinagkaiba ng dalawang grupo. Sa ibang picket ng Anak ng Bayan, Anakbayan pa nga ang ginagamit nitong acronym kaya lalaong nakakalito,&amp;quot;paliwanag ni Santos. Dahil dito, nangangamba ang AKBAYAN na pagdating sa bilangan ng boto ay malilito ang mga electoral boards sa pagtala ng boto ng AKBAYAN sa kabilang grupo. Naniniwala si Santos na sinadya ang pagkakahawig ng pangalan ng naturang partylist sa pangalan ng AKBAYAN. &amp;quot;Sa katunayan, sa survey ng Pulse Asia at SWS kamakailan, lumitaw na magkapareho ang ratings na nakuha namin pero malinaw naman na mas malawak ang abot ng AKBAYAN dahil ito ay partido politikal na may kasapian sa buong bansa,&amp;quot; pahayag pa ni Santos.</body>
<link>http://www.philstar.com/Article.aspx?articleId=248381&amp;publicationSubCategoryId=92</link>
</article>
<article>
<title>Pinoy patay sa Iraq ambush</title>
<author>Ellen Fernando</author>
<date>
<month>May</month>
<day>01</day>
<year>2004</year>
</date>
<body>Isang overseas Filipino worker (OFW) ang kinumpirmang nasawi makaraang tambangan ng mga hinihinalang tagasuporta ni dating Iraq president Saddam Hussein sa Baghdad. Kinilala ni Foreign Affairs spokesperson Julia Heideman ang OFW na si Rodrigo Reyes, 52, tubong Rizal, truck driver ng First Kuwaiti Trading Co. na nakabase sa Kuwait. Bukod kay Reyes, dalawa pang kasamahan nito na pawang dayuhan ang nasawi rin sa insidente. Ayon kay Heideman, papauwi na sa Kuwait si Reyes habang minamaneho nito ang isang truck na pag-aari ng naturang kumpanya matapos mag-deliver sa Baghdad nang hagisan ng rocket-propelled grenade at paulanan ng AK-47 noong Abril 28 dakong alas-2 ng hapon ng mga Iraqis malapit sa Camp Anaconda at Camp Victory. Inatasan na ni DFA Sec. Delia Albert ang Philippine Embassy sa Kuwait na agarang iproseso ang repatriation ng nasabing biktima. Pinayuhan naman ni Heideman ang iba pang Pinoy na iwasang maglakbay sa pamamagitan ng land sa Iraq dahil delikado ito bunga ng mga posibilidad na itinanim na bomba at pananambang. Base sa rekord, 4,000 Pinoy ang nasa Iraq at kasalukuyang nasa US military camp para sa kanilang seguridad. Bagaman may tensiyon pa sa nasabing bansa, walang ipatutupad na mass evacuation ang pamahalaan sa mga Pilipinong manggagawa at mananatili ang may 51 humanitarian contingent doon. Gayunman, suspendido muna ang pagpapadala ng OFWs. (Ulat ni Ellen Fernando)</body>
<link>http://www.philstar.com/Article.aspx?articleId=248386&amp;publicationSubCategoryId=92</link>
</article>
<article>
<title>Reklamo vs Lacuna aaksiyunan ng Ombudsman</title>
<author>Malou Rongalerios</author>
<date>
<month>May</month>
<day>01</day>
<year>2004</year>
</date>
<body>Tiniyak kahapon ni Assistant Ombudsman Ernesto Nocos na aaksiyunan ng Office of the Ombudsman ang reklamong iniharap laban kay Manila Vice Mayor Danny Lacuna kaugnay sa sinasabing &amp;quot;unexplained wealth&amp;quot; nito. Ayon kay Nocos, lahat naman ng reklamong inihahain sa Ombudsman ay kanilang inaaksiyunan at masusing pinag-aaralan upang maisampa sa Sandiganbayan kung makikitang may batayan ang reklamo. Pormal na inireklamo sa Ombudsman ni Joselito de Jesus, isang concerned citizen ng Maynila ang pagkakaroon ni Lacuna ng isang mansiyon na nagkakahalaga umano ng P30 milyon at sports car. Sa reklamo ni de Jesus na may petsang April 5, 2004, dapat imbestigahan ng Ombudsman ang unexplained wealth ni Lacuna upang malinawan kung paanong ang isang vice mayor na sumusuweldo lamang ng P35,000 kada buwan ay makapagpagawa ng mansiyon na nagkakahalaga umano ng P30 milyon at makabili ng sports car. Bago umano niya iboboto si Lacuna na tumatakbo muling vice mayor ng Maynila ay dapat linawin muna kung paano siya nagkaroon ng mansiyon at sports car. Ang Ombudsman ang tumatayong prosecutor sa Sandiganbayan para sa lahat ng mga kasong inihahain laban sa mga tiwaling opisyal ng gobyerno. (Ulat ni Malou Rongalerios)</body>
<link>http://www.philstar.com/Article.aspx?articleId=248391&amp;publicationSubCategoryId=92</link>
</article>
<article>
<title>Kaso pa vs Malabon mayoralty bet</title>
<author>Ellen Fernando</author>
<date>
<month>May</month>
<day>01</day>
<year>2004</year>
</date>
<body>Bagaman ibinasura ng Comelec First Division ang petisyon na inihain ng isang Rafael Vidal ng Malabon, hindi pa rin ligtas si Malabon mayoralty candidate Jeannie Ng Sandoval sa isa pang nakabinbing kaso sa kanya. Ayon kay Atty. Romulo Macalintal, election lawyer, hindi pa dapat magsaya si Sandoval dahil mas matindi ang kasong kinakaharap nito hinggil sa disqualification case na inihain ng kanyang kliyenteng si Virgilio Sangoyo. Isa sa mga pinakamalakas aniyang ebidensiya na hawak nito ay ang sinumpaang salaysay ng mismong bgy. chairman ng Baritan na si Alexander Roque na nagpapatunay na hindi residente doon si Sandoval base sa idineklara nito sa kanyang certificate of candidacy. Sinabi ni Roque na hindi niya man lamang nakita kahit minsan si Sandoval sa kanyang barangay. Sa testimonya ni Roque, hindi nanirahan sa kanyang nasasakupan si Sandoval at ang inupahan nitong bahay sa #9 Naval Extension Brgy. Baritan, Malabon ay ginamit lamang nito upang maisulong ang kandidatura para sa pagka-mayor. (Ulat ni Ellen Fernando)</body>
<link>http://www.philstar.com/Article.aspx?articleId=248395&amp;publicationSubCategoryId=92</link>
</article>
<article>
<title>FPJ binato sa sentido</title>
<author>Rudy Andal</author>
<date>
<month>May</month>
<day>02</day>
<year>2004</year>
</date>
<body>DASMARI&amp;Ntilde;AS, Cavite - Binato ng kahoy ng hindi nakikilalang anti-FPJ si KNP standard bearer Fernando Poe, Jr. habang nasa motorcade ito kamakalawa ng hapon. Tinamaan si FPJ ng maliit na kahoy sa kanyang kaliwang sintido matapos itong batuhin bandang alas-4 ng hapon nang dumaan ang motorcade ng Koalisyon ng Nagkakaisang Pilipino (KNP) sa bayan ng Dasmari&amp;ntilde;as. Hindi nalaman kung sino ang nambato ng kasinglaki ng lapis na kahoy kay Da King na ininda din nito habang kumakaway sa libo-libong tao na naghihintay sa kanya sa lalawigang sinasabing balwarte ng kanyang katunggaling si Sen. Panfilo Lacson. Binalewala naman ni FPJ ang nasabing pambabato at hindi nawala ang kontrol nito sa halip ay nakangiti pa ring kumakaway sa Cavite&amp;ntilde;os. Dahil dito, kinansela ng KNP ang kanilang campaign sortie sa Pampanga sa pangamba na hindi dumugin ang rally dahil sa balwarte ito ni Pangulong Arroyo. Wika ng impormante, natatakot silang maulit ang nangyaring pambabato kay Poe. Maging ang pangangampanya sa Davao City ay kinansela rin kahapon matapos mabigo ang mga ito na makuha sa kanilang kampo si Mayor Rodrigo Duterte. Hindi na rin itinuloy ang pangangampanya ng KNP sa Palawan partikular sa Puerto Princesa City dahil hindi din nila makuha sa kanilang grupo si Mayor Edward Hagedorm na kakampi ngayon ni Pangulong Arroyo. Nagtungo na lamang kahapon si FPJ at buong tiket ng KNP sa Tarlac kung saan ay sinalubong naman siya ni Sen. Tessie Aquino-Oreta. (Ulat ni Rudy Andal)</body>
<link>http://www.philstar.com/Article.aspx?articleId=248501&amp;publicationSubCategoryId=92</link>
</article>
<article>
<title>Masa kay Gloria na rin !</title>
<author>Lilia Tolentino</author>
<date>
<month>May</month>
<day>02</day>
<year>2004</year>
</date>
<body>Tahasang sinabi ni Alexander Cauguiran, national secretary general ng Pro-Gloria, na suportado na ng masa o D at E crowd si Pangulong Arroyo sa ginaganap na kampanya sa ibat ibang lugar sa bansa. Ayon kay Cauguiran, kasama na nila ang masa sa kanilang &amp;quot;Biyaheng Gloria&amp;quot; caravan na nagsimula sa Batanes at Tawi-Tawi noong Marso 27. Kasalukuyang naglilibot ang Biyaheng Gloria sa Tarlac at Bicol, at inaasahang magkikita sa Manila sa Mayo 6 upang ipakita na aabot sa 3 milyon ang pirma ng mga tagasuporta ni Arroyo. Nalibot na rin ng caravan ang Northern Luzon at buong Visayas at Mindanao upang makuha ang boto ng 40 pangunahing lalawigan na may 36 na milyong botante. Sinabi ni Cauguiran na hindi nila inaasahan na ang masa ay buong puwersang susuporta kay GMA sa nalalapit na eleksiyon. Ipinaliwanag ni Cauguiran na ang Biyaheng Gloria ay naglalayong ipakita sa publiko ang mga proyektong nagawa nito sa loob ng tatlong taon bukod pa sa mga plano nito sa susunod na anim na taon. Maging ang balwarte ng iba pang presidential candidate tulad ni Fernando Poe Jr. ay sumama na sa Biyaheng Gloria dahil mas malaki ang kanilang pagkakataon na umunlad. (Ulat ni Lilia Tolentino)</body>
<link>http://www.philstar.com/Article.aspx?articleId=248509&amp;publicationSubCategoryId=92</link>
</article>
<article>
<title>Pulso ng Nat'l Press Club: Kay GMA,Loren kami</title>
<author>Ellen Fernando</author>
<date>
<month>May</month>
<day>02</day>
<year>2004</year>
</date>
<body>Sa pamamagitan ng balota ay nagsalita na ang mga miyembro ng media kung sino ang kanilang babasbasang pangulo at ikalawang pangulo sa katauhan nina Pangulong Arroyo at Sen. Loren Legarda makaraang manguna ang mga ito sa ginanap na mock election kamakalawa ng gabi ng National Press Club (NPC). Malaki ang dinistansya ni Pangulong Arroyo sa kanyang pinakamahigpit na karibal na si KNP presidential bet Fernando Poe, Jr. nang kunin ng una ang 30 boto kontra 20 ni Da King sa kabuuang 96 botanteng lumahok sa nasabing mock election. Naging halos kalahati naman ang agwat ng nakuhang 41 boto ni Legarda kumpara sa 26 botong nakuha ni Sen. Noli de Castro ng K-4 para sa vice-presidential race. Isa lamang ang lamang ni FPJ kay Sen. Panfilo Lacson, 19 votes; pang-apat si Bro. Eddie Villanueva, 15 boto, habang 7 mediamen ang pumili kay dating Education secretary Raul Roco para sa pagkapangulo. Bagaman nadisqualify sa presidential race, nakakuha pa rin si Isang Bansa Isang Diwa presidential bet Eddie Gil ng isang boto. Ang running mate ni Roco na si Hermie Aquino ay nakakuha ng 8 boto. Samantala ay nanawagan na ang ilang mga opisyal at miyembro ng Kilusan ng mga Brodkaster sa Pilipinas (KBP) sa kanilang katotong si de Castro na ilahad na ang katotohanan kaugnay sa mga bintang sa kanya upang maisalba ang kakaunting dangal na naiiwan sa mga brodkaster sa industriya, Inaasahan ng mga kaibigang brodkaster na mabubuksan ang mga mata at sasang-ayon si de Castro sa tinatawag na atonement at self cleansing upang di tuluyang ibasura ng bayan. (Ulat ni Ellen Fernando)</body>
<link>http://www.philstar.com/Article.aspx?articleId=248516&amp;publicationSubCategoryId=92</link>
</article>
<article>
<title>6-M trabaho lilikhain</title>
<author>Lilia Tolentino</author>
<date>
<month>May</month>
<day>02</day>
<year>2004</year>
</date>
<body>Trabaho, trabaho, trabaho. Ito ang ipinangako ni Pangulong Arroyo na lilikhain niya sa loob ng susunod na anim pang taon sa sandaling mahalal sa Mayo 10. Sa pagdiriwang kahapon ng Labor Day sa Economic zone sa Calamba, Laguna, sinabi ng Pangulo na isang milyong trabaho bawat taon o 6 milyong bagong empleyo ang kanyang lilikhain kung siya pa ang patuloy na mamumuno ng pamahalaan pagkaraan ng halalan. Pero wala siyang inihayag na gagawing pagtataas sa sahod ng manggagawa na siyang pinakahihintay ng mga obrero kahapon. Sa halip, sinabi ng Presidente na magsesertipika siya ng isang panukalang batas sa Kongreso na bubuwag sa Regional Wage Board at palitan ng Industrial Wage Board. Ipinagmalaki rin kahapon ng Pangulo na sa ilalim ng kanyang administrasyon ay tumaas ng hanggang 29.2% ang minimum na pasahod sa non-agricultural workers sa National Capital Region. Ang taas anya sa sahod ay naitala sa P280 noong taong 2003 mula sa dating P252.33 bawat araw noong 2002. Sa sektor ng agrikultura, sinabi ng Pangulo na tumaas ang arawang sahod na minimum sa 19.6% o P243 bawat araw mula sa dating P283 noong 2003. Sa loob anya ng maikling tatlong taon, ang kanyang administrasyon ay nakalikha ng 3 milyong trabaho kung ihahambing sa kalahating milyon noong panahon ni dating Pangulong Estrada. (Ulat ni Lilia Tolentino)</body>
<link>http://www.philstar.com/Article.aspx?articleId=248525&amp;publicationSubCategoryId=92</link>
</article>
<article>
<title>Nationwide rally ng TODA para kay GMA raratsada</title>
<author>Lilia Tolentino</author>
<date>
<month>May</month>
<day>02</day>
<year>2004</year>
</date>
<body>Idineklara kahapon ng Tricycle Owners and Drivers Association (TODA) mula sa Luzon, Visayas at Mindanao na nananatiling sumusuporta ang kanilang hanay sa kandidatura ni Pangulong Arroyo. Sinabi ni &amp;quot;Kasangga ni Gloria&amp;quot; founding chairman Teodorico Haresco, isang pagpapakita ng puwersa ang kanilang ilulunsad na nationwide rally na isa sa pinakamalaking rally na kanilang inorganisa para kay PGMA at magsisilbi na ring miting de avance nito sa darating na eleksiyon na lalahukan ng mga negosyante, professionals, tricycle drivers, market vendors, urban poor at mga kabataang kasapi ng kilusan. Uumpisahan ang nasabing rally sa Quezon City kasunod ang mga lugar sa CAMANAVA, Bulacan, Cabanatuan, Pampanga, Batangas, Mandaue, Tagbilaran, Tacloban, Bacolod, Iloilo, Davao at Zamboanga City. Sinabi ni TODA president Juan dela Cruz, 1:30 ng hapon ay uumpisahan nila ang isang malaking programa bilang hudyat ng pagsisimula ng nationwide rally sa pamamagitan ng isang motorcade sa lungsod Quezon. Sinabi pa ni Haresco na hindi lamang pagkakaisa ang kanilang ipinapanawagan kundi dapat ring maging mapagmatyag ang bawat isa ngayong darating na halalan dahil sa inaasahang magaganap na pandaraya at ang Kasangga ni Gloria ay tutulong sa pagbabantay ng mga boto ng mamamayan. (Ulat ni Lilia Tolentino)</body>
<link>http://www.philstar.com/Article.aspx?articleId=248530&amp;publicationSubCategoryId=92</link>
</article>
<article>
<title>3 pang probinsiya hotspots</title>
<author>Joy Cantos</author>
<date>
<month>May</month>
<day>02</day>
<year>2004</year>
</date>
<body>Tatlo pang lalawigan at 16 bayan ang idineklarang isailalim sa kontrol ng Commission on Elections (Comelec) bunga ng tumitinding problema sa peace and order kaugnay ng nalalapit na May 10 national at local elections sa bansa. Ito ang nabatid kay Defense Secretary Eduardo Ermita matapos ang pinal na joint command conference ng AFP, PNP, DND at mga opisyal ng Comelec sa Camp Aguinaldo. Kabilang sa tatlong probinsiya ang Masbate, Catanduanes sa Bicol Region at Mindoro sa Southern Tagalog region habang ang 16 pang bayan ay karamihan matatagpuan sa Autonomous Region in Muslim Mindanao (ARMM), Pangasinan, Abra at Bicol Region. Sinabi ni Comelec Chairman Benjamin Abalos, patuloy ang karahasan partikular na ang pagdanak ng dugo sa nabanggit na mga lugar dahil sa banggaan ng mga pulitiko kaya kailangang isailalim ito sa kontrol ng Comelec. Sa kabila nito ay nagpahayag ng paniniwala si Abalos na mababawasan ang karahasan ngayong halalan kumpara nitong mga nagdaang eleksiyon sa bansa. (Ulat ni Joy Cantos)</body>
<link>http://www.philstar.com/Article.aspx?articleId=248533&amp;publicationSubCategoryId=92</link>
</article>
<article>
<title>2 Abu Sayyaf timbog sa tangkang pagpapasabog ng Comelec</title>
<author>Gemma Amargo at Joy Cantos</author>
<date>
<month>May</month>
<day>03</day>
<year>2004</year>
</date>
<body>Napigilan ang tangkang pagpapasabog sa gusali ng Commission on Elections (Comelec) matapos maaresto ang dalawang teroristang pinaghihinalaang miyembro ng mga bandidong Abu Sayyaf sa Intramuros, Manila kamakalawa ng gabi Kinilala ang mga nasakoteng terorista na sina Quirino Bandon at Arjie Sama. Lumalabas sa ulat ng Western Police District (WPD), dakong alas-8 ng gabi ng maispatan ng mga pulis ang kahina-hinalang kilos ng mga suspek na sakay ng isangTamaraw FX na may plakang TUC 695 at pag-aari ng isang Col. Benjamin Asuncion sa kahabaan ng Plaza Roma malapit sa Manila Cathedral at tanggapan ng Comelec. Nang siyasatin ng pulisya ang loob ng sasakyan ay nakita ang ikinabit na bomba na may cellphone at ilang election paraphernalia at sample ballot ng isang nagngangalang Ben Saudi, na tumatakbong konsehal sa Taguig. Ang naturang sasakyan ay pag-aari umano ng kapatid ni Saudi, subalit sa follow-up operation ng pulisya ay nabigo ang mga awtoridad na matagpuan ang una sa kanyang bahay sa Maharlika highway, Taguig. Nabatid na si Saudi ay dating kumander ng Moro Islamic Liberation Front at isa ring bomb expert na nagsasanay sa ibang bansa. Pinaniniwalaang planong pasabugin ng mga suspek ang tanggapan ng Comelec at kumukuha lamang ng tiyempo ng madakip ng mga awtoridad. Nasamsam ang mga improvised explosive device na ginamitan ng 60mm mortar ammunition at isang cellphone na ginamitan ng detonating device. (Ulat nina Gemma Amargo at Joy Cantos)</body>
<link>http://www.philstar.com/Article.aspx?articleId=248635&amp;publicationSubCategoryId=92</link>
</article>
<article>
<title>Administrasyon utak sa padded voters' list - KNP</title>
<author>Rudy Andal</author>
<date>
<month>May</month>
<day>03</day>
<year>2004</year>
</date>
<body>Muling inakusahan ng Koalisyon ng Nagkakaisang Pilipino ang administrasyon na nasa likod ng diumanoy planong &amp;quot;doktorin&amp;quot; ang talaan ng mga botante para tiyakin ang pagkatalo ni KNP presidential bet Fernando Poe, Jr. Ang mga areas na nadiskubreng may mga padded na voters list ay ang Davao, Cagayan de Oro, at mga siyudad sa Iligan at Subic, Zambales. Matatandaang kamakailan lamang ay may nadiskubreng mga padded voters list sa Pasig City, Las Pi&amp;ntilde;as at Taguig kung saan biglang lumobo ang bilang ng mga botante. Galit na galit naman si Comelec Chairman Benjamin Abalos na mabilis na ipinag-utos ang masusing imbestigasyon ng nasabing padded lists. Sinabi ng KNP na handang-handa na ang mga galamay ng administrasyon sa gagawing massive cheating upang talunin si FPJ na ayon sa partido ay ang totoong napupulsuhan ng taumbayan upang mamuno sa bansa. Kamakailan lamang ay may nakalap na intelligence report ang KNP mula sa military na babaha ng pekeng peso bills na may denomination na P100, P500 at P1,000 isang linggo bago dumating ang halalan upang ibagsak ang kandidatura ni FPJ. Ayon sa KNP, ang intel report ay nakalap mula sa mga miyembro ng military na &amp;quot;nananatiling tapat sa republika&amp;quot; at handang ipagtanggol ang kasagraduhan ng balota sa nalalapit na eleksiyon. Sinabi ng intel report na ipapamahagi ang mga pekeng bills sa mga operators ng Malaca&amp;ntilde;ang na binubuo ng mga mayor at gobernador upang gamitin sa napaulat na Oplan Tinta at vote-buying operations. Sa nasabing Oplan Tinta ay babayaran ng P300-P500 ang bawat botante kapalit ng paglalagay ng tinta sa kanilang daliri. Ang ipambabayad umano sa mga botanteng ito ay mga pekeng peso bills. (Ulat ni Rudy Andal)</body>
<link>http://www.philstar.com/Article.aspx?articleId=248644&amp;publicationSubCategoryId=92</link>
</article>
<article>
<title>Caravan ni GMA kinansela dahil sa banta ng Abu Sayyaf</title>
<author>Lilia Tolentino</author>
<date>
<month>May</month>
<day>03</day>
<year>2004</year>
</date>
<body>Banta sa buhay ni Pangulong Arroyo ang dahilan para kanselahin ang apat na araw na campaign caravan mula Davao hanggang Batangas na nakatakda sanang ganapin bukas hanggang Mayo 7. Ito ang nabatid kahapon ni Presidential spokesperson on campaign issues Secretary Mike Defensor matapos na makatanggap ng intelligence report na magsasagawa umano ng pagpapasabog ang extremist group Abu Sayyaf sa mga pupuntahang lugar ni Pangulong Arroyo sa caravan. Maging ang nakatakdang paggagawad ng parangal kahapon ng Pangulo sa nanalo sa Tour of Luzon at political rally sa Taytay, Rizal ay biglaang kinansela din. Nilinaw ni Defensor na hindi kayang tiyakin ng Presidential Security Group ang seguridad ng mga sasama sa political caravan bunga ng matinding banta mula sa ASG. Itinanggi naman ni Defensor na mayroong kinalaman ang balitang pagbibigay ng suporta ng Iglesia ni Cristo (INC) kay Pangulong Arroyo ang desisyon ng Malaca&amp;ntilde;ang para kanselahin ang caravan. Sa naturang caravan, dadalawin ng Pangulo ang Cotabato, Kidapawan, Davao, Cagayan de Oro, Dumaguete, Bais, Negros Oriental, Negros Occidental, Bacolod, Iloilo, Capiz, Aklan, Roxas, Oriental Mindoro, Batangas, Laguna at Manila. (Ulat ni Lilia Tolentino)</body>
<link>http://www.philstar.com/Article.aspx?articleId=248649&amp;publicationSubCategoryId=92</link>
</article>
<article>
<title>GMA ipinagtanggol sa pasahod</title>
<author>Malou Rongalerios</author>
<date>
<month>May</month>
<day>03</day>
<year>2004</year>
</date>
<body>Ipinagtanggol nina Cebu City Reps. Antonio Cuenco at Joseph &amp;quot;Ace&amp;quot; Durano ang kapasyahan ni Pangulong Arroyo na huwag munang itaas ang sahod ng mga manggagawa dahil napupulaan lamang ito ng mga kritiko bilang bahagi ng pamumulitika. Naniniwala ang mga mambabatas na mas angkop na ipasa sa industrial wage board sa halip na sa regional wage board ang pagtatakda ng pasahod para sa mga manggagawa. &amp;quot;Alam naman ng mga kapatid natin sa paggawa na walang kapangyarihan ang Pangulo na magtaas ng sahod dahil itinatakda ng batas na ang regional tripartite wage board ang dapat na umaksiyon dito,&amp;quot; ani Cuenco. Aniya, bukas si Ginang Arroyo sa mga balakin kung papaano maiaangat ang kabuhayan ng ating mga manggagawa. Sakaling mabigyan ng bagong basbas ang Pangulo sa darating na halalan, aasikasuhin nila sa Kongreso ang pagsusulong sa karapatan ng mga manggagawa. Bagamat walang pagtaas ng sahod, binigyan naman ng pamahalaan ng ibang uri ng benepisyo ang mga manggagawa tulad ng health insurance at scholarship program. Ayon naman kay Durano, nararapat lamang na susugan ang batas na lumikha sa regional wage board dahil hindi na ito angkop sa kasalukuyang panahon. Mas karapat-dapat na ang industry wage board ang magtakda kung magkano ang dapat kitain ng mga manggagawa sa bawat industriya. (Ulat ni Malou Rongalerios)</body>
<link>http://www.philstar.com/Article.aspx?articleId=248657&amp;publicationSubCategoryId=92</link>
</article>
<article>
<title>Payo ni Joker: Corrupt mas ok sa bobo</title>
<author>Lilia Tolentino</author>
<date>
<month>May</month>
<day>04</day>
<year>2004</year>
</date>
<body>Kakaiba ang naging payo sa mga botante ni Senator Joker Arroyo nang sabihin nitong mas mabuting maluklok ang isang Presidenteng corrupt dahil puwedeng ma-impeach, kaysa isang Presidenteng walang muwang sa pagpapatakbo ng bansa. Ang pahayag ay kasabay ng babala ni Sen. Arroyo na tuluyan nang mawawasak ang ekonomiya kapag nanalo si Fernando Poe, Jr. sa darating na eleksiyon. Ayon kay Arroyo, wala nang kapaga-pag-asa ang bansa kung isang walang ekspiriyensa at hindi handa sa complexities ng pamamahala ang siyang hihiranging mamumuno. &amp;quot;Mabuti pang iboto natin ang isang Pangulong corrupt dahil puwedeng ma-impeach, pero ang isang Pangulong hindi handa sa complexities ng trabahong naghihintay sa kaniya, walang paraan doon kundi hintaying matapos ang anim na taong term niya, kaya anim na taong bubulusok ang bansa natin,&amp;quot; pahayag ni Arroyo. Pinuna din ng senador na kahit malapit nang matapos ang kampanya, wala pang maipakitang malinaw na posisyon si Poe sa mga isyu, hindi umano katulad ni GMA na nakapagbibigay ng konkretong posisyon sa mga isyu na importante sa bansa, katulad ng Iraqi war, foreign debt, budget deficit, Marcos ill-gotten wealth, coconut levy funds, environmental issues at marami pang iba. &amp;quot;Samantalang si Poe wala siyang mai-discuss na isyu. Halimbawa, nang tanungin siya kung paano niya susugpuin ang korupsiyon ang sinabi lamang niya, Dadaan sila sa butas ng karayom, pahayag ni Arroyo. &amp;quot;Pampelikula iyon at hindi pang-totoong buhay, kailangan may mga measures siyang pag-aaralan at mga hakbanging gagawin.&amp;quot; Nagbabala si Arroyo na kailangang maghanda ang bansa sa matinding taggutom kapag si Poe ang naging pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=248747&amp;publicationSubCategoryId=92</link>
</article>
<article>
<title>'Kill GMA' kinumpirma</title>
<author>Joy Cantos/Lilia Tolentino</author>
<date>
<month>May</month>
<day>04</day>
<year>2004</year>
</date>
<body>Dahilan sa pangunguna sa survey ng Pulse Asia at Social Weather Station (SWS) nitong mga nagdaang araw ay naging target ng &amp;quot;terorist attack&amp;quot; at &amp;quot;assassination plot&amp;quot; si Pangulong Arroyo. Ito ang kinumpirma kahapon sa isang press briefing sa Camp Aguinaldo ni National Security Adviser Norberto Gonzales. Ayon kay Gonzales, nitong mga nakalipas na araw habang nalalapit ang eleksiyon ay tumitindi ang mga banta ng kaguluhan sa bansa at kabilang dito ang planong paglikida sa Pangulo base na rin sa kanilang mga nakakalap na intelligence information. Ipinahiwatig ni Gonzales na ang pagbabanta ay nagmumula sa hanay ng mga terrorist group at maging sa ilang panig ng oposisyon. Bunga nito, hinigpitan ng Palasyo ang seguridad ni Pangulong Arroyo. Ayon kay Presidential Spokesman Ignacio Bunye, seryoso ang bantang ito sa Pangulo at hindi ito ipinagwawalang-bahala lamang habang ang bansa ay naghahanda sa nalalapit na eleksiyon sa Mayo 10. Dahil sa banta, isang emergency meeting ng security council ang ipinatawag ng Palasyo at dito ay napagkasunduang kanselahin ang apat na araw na roll on-roll off na biyahe ng Pangulo mula Davao city hanggang Batangas na dapat sanay nagsimula ngayong araw. (Ulat ni Joy Cantos/Lilia Tolentino)</body>
<link>http://www.philstar.com/Article.aspx?articleId=248759&amp;publicationSubCategoryId=92</link>
</article>
<article>
<title>Ate Guy binayaran ng P 6.2M para ikampanya si GMA- KNP</title>
<author>Rudy Andal</author>
<date>
<month>May</month>
<day>04</day>
<year>2004</year>
</date>
<body>Aksidenteng nakakuha ng ebidensiya ang KNP na talagang ginagamit ni Pangulong Arroyo ang pondo ng bayan sa kanyang propaganda matapos may mag-abot ng photo copy ng isang tsekeng nagkakahalaga ng P6.2 milyon na ibinayad umano sa serbisyo ni superstar Nora Aunor sa pag-eendorso kay GMA. Ayon kay Atty. Hector Villacorta ng KNP executive committee, isang hindi nakilalang lalaki ang nag-abot ng photo copy na dokumento habang sila ni Mayor Jejomar Binay, campaign manager ni FPJ sa Metro Manila, ay nagsasagawa ng press conference kahapon sa Silver Place sa Makati City. Nang alamin ni Atty. Villacorta ang naturang photo copy ay nalaman niyang kopya ito ng Land Bank check no. 0000-42544 na nakapangalan sa superstar na si Nora Aunor bilang kabayaran sa kanyang serbisyo. Ang account ng tseke na nagkakahalaga ng P6.2 milyon ay sa ilalim ng Office of the President sa Land Bank-Malaca&amp;ntilde;ang branch. Inaalam naman ng KNP kung totoong nagkaroon ng transaksiyon sa ganitong halaga na nakapangalan kay Ms. Aunor sa nasabing bangko. Sinabi ni Villacorta, dapat lamang nilang alamin muna ito dahil baka patibong lamang ito ng Palasyo para hiyain ang oposisyon sa isang bogus na ebidensiya sa paggamit umano ng pondo ng gobyerno ni GMA sa kanyang propaganda. Aalamin din ng oposisyon kung saan nagmula ang pinambayad na talent fee sa mga artistang endorsers ni GMA tulad nina Boy Abunda, Ai-Ai delas Alas, Edu Manzano at Kris Aquino na umanoy multi-milyon ang mga talent fee na mas malaki kaysa sa ibinayad kay Ate Guy. (Ulat ni Rudy Andal)</body>
<link>http://www.philstar.com/Article.aspx?articleId=248762&amp;publicationSubCategoryId=92</link>
</article>
<article>
<title>Kampo ni Loren demoralisado</title>
<author>Rudy Andal</author>
<date>
<month>May</month>
<day>04</day>
<year>2004</year>
</date>
<body>Demoralisado na umano ang mga campaign workers ni KNP vice presidential bet Loren Legarda sa pagkabigo ng mga demolition job laban kay K-4 Noli de Castro na matinag ang pangunguna sa mga survey. Habang mabilis na lumilinaw kung sino ang mahahalal na pangalawang pangulo ng bansa sa darating na halalan, dahan-dahan namang nawawalan ng pag-asa ang kampo ni Legarda na mananalo pa ang kanilang kandidato sa Mayo 10. Sinabi ng isang mapagkakatiwalaang source mula sa Koalisyon ng Nagkakaisang Pilipino (KNP), hindi na inaasahan pa ng mga campaign workers ni Legarda na tatalunin nito ang nangungunang si de Castro. Lalung nasiraan ng loob diumano ang mga supporters ni Legarda sa mga balitang tanggap na ng lady solon ang pagkatalo kung kaya naghahanda na lamang ito para sa 2007 senatorial polls. Kinumpirma ng source na nasayang lamang ang milyun-milyong ginastos ng kampo ni Legarda sa walang humpay na black propaganda laban kay de Castro dahil hindi napigilan ang senador na pangunahan ang mga survey. Base sa pinakahuling survey ng Social Weather Station (SWS) at Pulse Asia, nanatiling nasa unahan pa rin si de Castro sa vice presidential race at patuloy na tinatambakan si Legarda. Sinabi ng mga observers na lalu pang lalawak ang lamang ni de Castro kay Legarda dahil pumanig na kay de Castro ang mga undecided votes. Napabalitang nakuha ni de Castro ang mga &amp;quot;sympathy votes&amp;quot; dahil sa walang tigil na over the belt demolition job&amp;quot; laban sa senador. Sinisi ng mga media operators ng KNP ang PR handler ni Legarda sa pagkabigo ng senadora na madikitan ang senador dahil hindi umano ito nakinig sa kanilang payo na tigilan ang sobrang paninira sa K-4 candidate. Ibinunyag ng source na ikinalungkot din ng Legarda campaign workers ang lumalalang hidwaan sa pagitan ng kanilang kampo at ng KNP ni Fernando Poe, Jr. Napag-alaman na malamig na ang relasyon ng mga campaign workers ng dalawang kampo matapos magalit ang pro-FPJ supporters sa pagsosolo ni Legarda sa mga sorties. Base sa report, nagsosolo na si Legarda sa mga diskarte nito dahil naniniwala ang kanyang kampo na walang maitutulong sa kanyang kandidatura si FPJ. (Ulat ni Rudy Andal)</body>
<link>http://www.philstar.com/Article.aspx?articleId=248770&amp;publicationSubCategoryId=92</link>
</article>
<article>
<title>13.5 M boto tiniyak ng Pro-Gloria</title>
<author>Lilia Tolentino</author>
<date>
<month>May</month>
<day>04</day>
<year>2004</year>
</date>
<body>Tiniyak ng Pro-Gloria ang may 13.5 milyung boto mula sa mga non-govt organizations, pribadong sektor at iba pang indibidwal upang maselyo ang panalo ni Pangulong Arroyo sa May 10. Sinabi ng mga lider ng Pro-Gloria na nagtagumpay ang support organization ng Pangulo sa pagbuo ng campaign teams hanggang sa precint level na siyang titiyak ng panalo ng kanilang kandidato. Ayon kay Pro-Gloria sec. gen. Alex Cauguiran, epektibo nilang nasuyod ang bawat sulok ng bansa at lahat halos ng bracket ng mga mamamayan mula A hanggang E ay nagpakita ng kanilang interes sa pagpapatuloy ng leadership ni Pangulong Arroyo. Sinabi ni Cauguiran na mayroong 246,104 coordinators ang Pro-Gloria upang magsilbing recruiter ng mga boto para sa Pangulo. Dahil dito ay wala ng suliranin para hindi makuha ang may 13.5 milyung boto na kumakatawan sa vote share na makukuha ng isang kandidato sa pampanguluhan kung limang seryosong kandidato ang maglalaban. Ang mga grupong bumalikat upang matiyak ang pagkopo ng nasabing boto ay ang Lakas Pinoy, Kaibigan ni GMA, Kalipi ni Gloria, Aguman ning Capampangan. Kaisambayan, United Filipino Seafarers, Kaibigan OCW, Natl Confederation of Tricycle Drivers Operators Associations of the Philippines, Akbay Pinoy, Pinoy Overseas Party, Bigkis Pinoy, Muslim Peace and Order Council, Team Gloria (Youth) at E-Gloria. (Ulat ni Lilia Tolentino)</body>
<link>http://www.philstar.com/Article.aspx?articleId=248774&amp;publicationSubCategoryId=92</link>
</article>
<article>
<title>FPJ mananalo ng landslide kahit wala ang boto ng INC</title>
<author>Edwin Balasa</author>
<date>
<month>May</month>
<day>04</day>
<year>2004</year>
</date>
<body>Kahit wala ang boto ng Iglesia ni Cristo o ng iba pang religious group, malaki ang kumpiyansa na kayang manalo sa darating na eleksiyon si KNP standard bearer Fernando Poe, Jr. Ito ang may pagmamalaking sinabi ni San Juan re-electionist Mayor Jose Victor Ejercito kahapon sa isang pagpupulong para sa Batang Pinoy para kay FPJ sa San Juan gym. Pero inamin ni Ejercito na malaking bagay ang INC sa pagkakapanalo ng kanyang amang si dating Pangulong Joseph Estrada noong nakaraang 1998 presidential elections makaraang iendorso ng nasabing religious group. Nag-aagawan ang mga presidentiables sa boto ng Iglesia dahil kaya nitong makapagpanalo ng isang kandidato dahil sa kanilang tinatawag na &amp;quot;block votes&amp;quot; kung saan sa 10 milyong miyembro nito, aabot sa limang milyong boto ang kayang ibigay nito sa isang kandidato.Pormal namang iaanunsiyo ng INC ngayong linggo ang kanilang susuportahan. (Ulat ni Edwin Balasa)</body>
<link>http://www.philstar.com/Article.aspx?articleId=248779&amp;publicationSubCategoryId=92</link>
</article>
<article>
<title>FPJ nambastos uli !</title>
<author>Rudy Andal</author>
<date>
<month>May</month>
<day>05</day>
<year>2004</year>
</date>
<body>DAGUPAN CITY - Matinding panlalait ang dinanas ng isang grupo ng mga reporter na kumokober kay KNP presidentiable Fernando Poe, Jr. na matapos &amp;quot;mang-indian&amp;quot; sa itinakda niyang presscon sa isang hotel dito ay &amp;quot;nagpahabol&amp;quot; pa sa mga reporter. Sa pahayag ng mga reporters sa pangunguna ni Nikko Dizon ng Phil. Star, nakipag-usap sila ng maayos sa campaign manager ni FPJ na si Sen. Vicente Sotto para mainterview ang aktor bago ito umalis ng kanyang hotel sa Dagupan sa kondisyong hindi kasama ang GMA-7 reporter na si Sandra Aguinaldo. Hindi pumayag ang mga reporter sa diskriminasyong ito hanggang sa pumayag na rin si Sotto. Pero lingid sa kanila, sadya umanong umiwas si Da King na hindi makita ng reporter at umalis ito ng maaga sa hotel at nagtungo sa Alcala, Pangasinan kaya walang nadatnan ang mga mamamahayag. Hinabol naman ng mga reporter ang convoy ni FPJ at inabutan nila sa Alcala, Pangasinan pero tinalikuran umano sila nito at ngingisi-ngisi at sasayaw-sayaw na parang nakakaloko. &amp;quot;Late na kayo, hinintay ko kayo kanina sa hotel kaya time-out muna,&amp;quot; ang sabi ni FPJ. Nadismaya ang mga reporter sa inasal ni FPJ na hinabol pa nila ng ilang kilometro para lamang makapanayam pero ibinasura ang kanilang request. Kinastigo naman ni Sotto ang mga reporter sa pagsusulat ng mga balitang nakakasira kay Poe. Partikular na napikon si Poe sa lumabas na balita hinggil sa pahayag ni Sen. Joker Arroyo na nagsasabing &amp;quot;mas mabuting iboto ang presidenteng corrupt na puwedeng i-impeach kaysa isang walang muwang sa pagpapalakad ng bansa. Isang insider sa KNP ang nagsabi na lalong nagiging maiinitin ang ulo ni FPJ dahil nakakaamoy na ito ng pagkatalo. Sa mga latest na survey ng SWS at Pulse Asia ay unti-unting lumalamang ng malaki ang Pangulo kay FPJ. Ayon sa mga political analysts, bunga ito ng walang maipakitang plataporma si Poe sa taumbayan at dahil sa wala itong malinaw na stand sa mga importanteng isyung nakakaapekto sa masang Pilipino. &amp;quot;Ang mga bitaw kasi niya ng salita ay pawang pang-pelikula. Paano ka naman kasi makakasolve ng problema ng bansa kung pulos hangin lamang ang ibibigkas mo at pinaaandaran mo lamang ang mga botante, eh hindi naman bobo ang taumbayan,&amp;quot; wika pa nito. (Ulat ni Rudy Andal)</body>
<link>http://www.philstar.com/Article.aspx?articleId=248868&amp;publicationSubCategoryId=92</link>
</article>
<article>
<title>2,500 balota ninakaw sa Nat'l Printing</title>
<author>Ellen Fernando</author>
<date>
<month>May</month>
<day>05</day>
<year>2004</year>
</date>
<body>Umaabot sa 2,500 balota ang iniulat ng Comelec na tinangay ng di kilalang tao sa National Printing Office sa Quezon City na hinihinalang gagamitin sa dayaan sa darating na May 10 national elections. Nagsasagawa na ngayon ng imbentaryo ang Comelec upang malaman ang serial numbers ng mga nawawalang balota. Sinabi ni Chairman Benjamin Abalos na kanilang isasapubliko ang mga serial numbers ng mga nawawalang balota upang mapigil ang aniyay tangkang pandaraya sa eleksiyon. Aniya, ang mga balota ay ipamamahagi sana sa mga lugar sa Metro Manila gaya ng Pasay, Pasig, 5th district Manila, Caloocan at Quezon City. Inutos na rin ni Abalos ang imbestigasyon hinggil sa pagpuslit sa nasabing mga balota. Posible umanong gayahin ang pattern ng mga ninakaw na balota para magamit sa pandaraya sa MM elections. (Ulat ni Ellen Fernando)</body>
<link>http://www.philstar.com/Article.aspx?articleId=248877&amp;publicationSubCategoryId=92</link>
</article>
<article>
<title>Biyaheng Gloria lumalawak</title>
<author>Lilia Tolentino</author>
<date>
<month>May</month>
<day>05</day>
<year>2004</year>
</date>
<body>Sasalubungin ng may 50,000 taga-suporta ni Pangulong Arroyo ang pagdating ng Biyaheng Gloria caravan sa National Capital Region na sabay-sabay na naglakbay mula Tawi-tawi hanggang Batanes noong Marso 25. Ayon kay Robert Bastillo, spokesman ng Biyaheng Gloria, ang pagsasama-sama ng mga pro-Gloria ay paglikha din ng human chain na lalahukan ng may 10,000 katao mula Taft Ave. sa Pasay at Espa&amp;ntilde;a Ave. sa southern Philippines at magkikita naman sa Liwasang Bonifacio kung saan gaganapin ang Gloria-look alike contest. Ang Biyaheng Gloria caravan ay naglakbay na sa Northern at Central Luzon, Southern Tagalog at mga lalawigan sa Visayas at Mindanao na umaabot sa 40 pangunahing lalawigan na tinatayang may 36 milyon botante. Sinabi naman ni Alex Caugurian, secretary general ng PRO-GLORIA na ang signature campaign sa mga lalawigan para kay Pangulong Arroyo ay lalagpas pa ng 3,000,000. (Ulat ni Lilia Tolentino)</body>
<link>http://www.philstar.com/Article.aspx?articleId=248883&amp;publicationSubCategoryId=92</link>
</article>
<article>
<title>Panalo ng GMA ticket 'in the bag na'</title>
<author>Malou Rongalerios</author>
<date>
<month>May</month>
<day>05</day>
<year>2004</year>
</date>
<body>Posisyon na lamang sa pagkasenador at mga lokal ang aabangan ng bayan sa magiging resulta ng May 10 elections matapos umugong na siguradong tambalan nina Pangulong Arroyo at Sen. Noli de Castro ang susuportahan ng dalawang pinakamalaking religious groups sa bansa. Ayon kay Surigao del Sur Rep. Prospero Pichay, chairman ng House committee on national defense, tapos na ang boksing sa labanan ng pangulo at bise bresidente sa sandaling pormal na ihayag ng Iglesia Ni Cristo (INC) at El Shaddai ang pag-endorso kina Pangulong Arroyo at de Castro. &amp;quot;The fight for the Presidential and Vice Presidential posts is over. Kasi if you look at the latest survey, lamang sina President Arroyo ng almost 10% sa sumusunod sa kanya at si Noli (de Castro) naman more than 15%. With INC and El Shaddai support, papaano pa makakahabol ang mga kalaban nila,&amp;quot; paliwanag niya. Halos hindi nagkakaiba ang ipinapalabas na survey ng SWS, Pulse Asia at NFO Trend, kung saan ipinakita ang dahan-dahang paglayo ng Pangulo sa pinakamahigpit nitong kalaban na si FPJ na patuloy na bumababa ang rating. Dahil sa suporta ng INC at El Shaddai, sinabi ni Pichay na lalo pang luminaw ang panalo ng Pangulo at paglabo naman ng pag-asa ng mga taga-oposisyon. Dahil dito, sinabi ni Pichay na ang aabangan na lamang ng publiko ay ang labanan ng senatorial candidates na nasa ika-walong puwesto hanggang 19 sa mga naglalabasang survey. (Ulat ni Malou Rongalerios)</body>
<link>http://www.philstar.com/Article.aspx?articleId=248893&amp;publicationSubCategoryId=92</link>
</article>
<article>
<title>Mandaraya bibiguin ng Kasangga</title>
<author></author>
<date>
<month>May</month>
<day>05</day>
<year>2004</year>
</date>
<body>Inihayag kahapon ng organisasyon ng Kasangga ni Gloria na kinabibilangan ng mga propesyunal, mga negosyante at miyembro ng mga multi-sectoral groups&amp;quot; na kanilang pangangalagaan at babantayan ang kredibilidad ng balota sa nalalapit na halalan sa Mayo bunsod na rin ng mga ulat na may mga grupong balak maghasik ng kaguluhan at pandaraya para lamang manalo ang ibang mga kandidato. Sinabi ng mga opisyales ng Kasangga na gagamitin nito ang lahat ng uri ng komunikasyon katulad ng Internet at text messaging ng kanilang miyembro at iba pang kaalyansang grupo kasama na dito ang pakikipag-usap sa isang kilalang computer school upang masiguro ang isang malinis, mapayapa at tapat na eleksiyon. Samantala, pinatunayan ng Tricycle Operators and Drivers association (TODA) na sila ang &amp;quot;hari ng kalsada&amp;quot; sa kanilang matagumpay na motorcade/caravan na idinaos sa ibat ibang bahagi ng bansa upang palakasin at maipanalo si Pangulong Arroyo. Ang caravan ay nagpatunay ng suporta sa sektor ng transportasyon para sa Presidente at liderato nito, sabi ng TODA sa pamumuno ni Jun dela Cruz.</body>
<link>http://www.philstar.com/Article.aspx?articleId=248898&amp;publicationSubCategoryId=92</link>
</article>
<article>
<title>Lifestyle check hingi vs Batangas mayor, 2 pa</title>
<author>Ellen Fernando</author>
<date>
<month>May</month>
<day>05</day>
<year>2004</year>
</date>
<body>Hiniling kahapon ng mga residente ng Tanauan City, Batangas sa National Bureau of Investigation (NBI) na isailalim sa &amp;quot;lifestyle check&amp;quot; ang kanilang alkalde, city treasurer at city engineer. Ayon sa mga residente, kuwestiyunable umano at hindi maipaliwanag ng tatlong opisyal ang kanilang biglaang pagyaman mula ng maluklok sa kapangyarihan. Sinasabing si Mayor Alfredo Corona mismo ang tumatayong chairman ng Philippine Bidding and Award Committee sa kanilang bayan kung kaya ang lahat ng proyekto ay napupunta umano sa pinapaburang kumpanya na Zillion Builder. Miyembro naman ng PBAC ang city engineer na mayroon umanong construction company at mga dump truck habang may structural steel company naman umano ang kanilang city treasurer. &amp;quot;Maliwanag na conflict of interest ang ginagawa ng aming mga opisyal, kaya sa halip na mapunta sa kaban ng bayan ang kita ng Tanauan City ay sa bulsa nila napupunta,&amp;quot; hinagpis ng isang residente na tumangging banggitin ang kanyang pangalan. (Ulat ni Ellen Fernando)</body>
<link>http://www.philstar.com/Article.aspx?articleId=248903&amp;publicationSubCategoryId=92</link>
</article>
<article>
<title>Campaign workers ni Loren nagkakalasan</title>
<author>Rudy Andal</author>
<date>
<month>May</month>
<day>06</day>
<year>2004</year>
</date>
<body>Isa-isang nagkakalasan ang mga campaign workers ni KNP vice presidential bet Loren Legarda dahil sa di mahabol na lamang sa survey ng kanyang katunggaling si Noli de Castro ng K-4. Ito ang ibinunyag ng isang mapapanaligang impormante mula sa KNP. Nakadagdag sa demoralisasyon sa kampo ni Legarda ang napipintong opisyal na pag-endorso ng Iglesia Ni Cristo (INC) kay de Castro. Limang araw bago ang halalan, ibinunyag ng isang insider sa Legarda camp na walang humpay ang pagkalas ng mga campaign workers ng senadora matapos matanto na wala nang pag-asang matalo pa ng kanilang kandidato si de Castro. Inihayag kamakailan ni Surigao del Sur Rep. Prospero Pichay na tapos na ang labanan sa vice president kahit sa Mayo 10 pa ang halalan dahil kitang-kita na ngayon ang iboboto ng taumbayan sa pagka-bise presidente. &amp;quot;Tapos na ang boxing. Panalo na si de Castro,&amp;quot; dagdag pa ng kongresista. Pinaliwanag ni Pichay na malabo nang mahabol pa ni Legarda ang 15% na lamang ni de Castro sa mga resulta ng pinakahuling survey ng Social Weather Station (SWS) at Pulse Asia. Nauna rito, napaulat na susuportahan ng INC ang tambalan nina de Castro at Pangulong Arroyo kapag nabigo ang pag-iisa nina Sen. Panfilo Lacson at KNP standard bearer Fernando Poe, Jr. para sa isang solidong oposisyon. Hanggang kahapon ay nananatiling watak-watak ang oposisyon matapos parehong tumanggi sina Poe at Lacson na bumaba sa pagkabise-presidente. Bukod sa nagpapataasan ng ihi ang dalawa, sinabi ng mga political experts na takot din si Poe at Lacson na harapin si de Castro sa vice presidential race dahil sa lakas ng hatak nito sa masa. (Ulat ni Rudy Andal)</body>
<link>http://www.philstar.com/Article.aspx?articleId=248995&amp;publicationSubCategoryId=92</link>
</article>
<article>
<title>GMA,Noli una pa rin sa latest Pulse Asia</title>
<author>Lilia Tolentino</author>
<date>
<month>May</month>
<day>06</day>
<year>2004</year>
</date>
<body>Apat na araw bago mag-eleksiyon ay nanguna pa rin sa pinakahuling survey ng Pulse Asia si Pangulong Arroyo at ang ka-tandem na si Noli de Castro. Kung sa March survey ay 34% si Pangulong Arroyo at 31% si Fernando Poe, Jr., sa poll survey nitong Abril 26-29 ay tumalon ang rating ng Pangulo sa 37%, samantalang si Poe ay nananatiling 31%. Pumangatlo naman si Senador Panfilo Lacson, 11% at si Raul Roco ay bumaba sa 7% mula sa dating 12% noong Marso habang si Bro. Eddie Villanueva ay 5% mula sa dating 3%. Labis na ikinalugod ng Malaca&amp;ntilde;ang ang resulta ng Pulse Asia survey at ayon kay Presidential Spokesman Ignacio Bunye, ito ay kumukumpirma lamang sa katotohanang ang Pangulo ay patuloy na umaani ng suporta habang nalalapit ang halalan. Sa National Capital Region (NCR) ay nabawasan si GMA ng 2 puntos, pero nadagdagan naman ito sa Luzon, Visayas at Mindanao. Sa vice presidential race, si de Castro ay patuloy na namamayagpag sa pagtatala ng 9%lamang kay Sen. Loren Legarda. Sa pinakahuling survey ng Pulse Asia, si de Castro ay 46% laban sa 37% ni Legarda. (Ulat ni Lilia Tolentino)</body>
<link>http://www.philstar.com/Article.aspx?articleId=249006&amp;publicationSubCategoryId=92</link>
</article>
<article>
<title>Mayo 10 laban lang ni GMA at FPJ -Barbers</title>
<author>Rudy Andal</author>
<date>
<month>May</month>
<day>06</day>
<year>2004</year>
</date>
<body>Inihayag kahapon ni reelectionist Senator Robert Barbers na habang nalalapit ang araw ng halalan, ang labanan sa pampanguluhan ay sa pagitan na lamang nina Pangulong Arroyo at Fernando Poe, Jr. Ayon kay Barbers, tagapangulo ng Senate committee on public order and illegal drugs, ang kalagayang ito ay maihahalintulad sa laban ni boxing champ Manny Pacquiao kay IBF at WBA champion Juan Miguel-Marquez ng Mexico sa kanilang May 9 bout. Ang laban na pinaniniwalaang &amp;quot;greatest boxing of the year&amp;quot; ayon kay Barbers ay halos magkasunod na petsa ang laban na mag-iiwan ng marka sa kasaysayan ng Pilipinas. Sinisikap umano ni Pangulong Arroyo na bumaba sa mamamayan para ipaalam ang kanyang ginawa sa loob ng 3 taon at ang magagawa pa niya sa loob ng anim na taon, samantalang si Pacquiao ay nagsasanay ng husto para mapagwagian ang kanyang laban kay Marquez para makapagdala ng karangalan sa bansa. Ayon pa sa dating kalihim ng DILG, naniniwala siyang magwawagi si Pacquiao sa darating na Mayo 9 na kaagapay ng pagwawagi naman ni GMA at buong K-4 team sa Mayo 10. Idinagdag pa ng senador, may akda ng anti-terror bill, kapwa masipag si GMA at Pacquiao na base sa kanilang karanasan ay may malakas na personalidad at karakter, kakayahan at pagmamahal sa bansa. (Ulat ni Rudy Andal)</body>
<link>http://www.philstar.com/Article.aspx?articleId=249012&amp;publicationSubCategoryId=92</link>
</article>
<article>
<title>FPJ di na ikokober ng mga reporter kahit nag-sorry</title>
<author>Rudy Andal</author>
<date>
<month>May</month>
<day>06</day>
<year>2004</year>
</date>
<body>Humingi man ng public apology si KNP standard bearer Fernando Poe, Jr. sa mga nag-walkout na mga reporter sa kanyang campaign sortie sa Pangasinan ay nagpasya na ang 10 mamamahayag na huwag ng ikober si FPJ para hindi na muling danasin ang anilay pambabastos nito sa media. Sa pahayag ng mga reporter, bakas sa mukha ni FPJ ang &amp;quot;plastic&amp;quot; at hindi taos sa pusong paghingi ng paumanhin sa mga reporter na inindiyan niya at pinahabol kamakalawa ng gabi sa Alcala, Pangasinan. Ayon kay Nikko Dizon ng Phil. Star na isa sa &amp;quot;binastos&amp;quot; ni Da King, pilit ipinamumukha ng huli na nagbibiro lamang ito ng tumalikod siya sa mga mamamahayag na humabol sa kanya saka siya nagsasayaw sa ibabaw ng kanyang float. Sabi pa ni FPJ sa ilang reporter na hindi sumama sa nag-walkout kamakalawa na masyado daw balat sibuyas ang mga mamamahayag na nilayasan siya gayong nagbibiro lamang ito. Kahit ano pang paghingi ng sorry ni Da King ay tinabangan na ang 10 reporter na ikober pa ang kanyang mga pangangampanya. (Ulat ni Rudy Andal)</body>
<link>http://www.philstar.com/Article.aspx?articleId=249017&amp;publicationSubCategoryId=92</link>
</article>
<article>
<title>Mayoralty bet kinasuhan ng perjury</title>
<author>Ellen Fernando</author>
<date>
<month>May</month>
<day>06</day>
<year>2004</year>
</date>
<body>Sinampahan kahapon ng kasong perjury sa piskalya ang isang kandidato sa pagka-alkalde bunga ng sinasabing umanoy pagsisinungaling nito sa kanyang certificate of candidacy (COC) na isinumite sa Comelec. Kinasuhan ni Virgilio Sangoyo ng #19 F. Palmario St., Barangay Tonsuya, Malabon City ng kasong pagsisinugaling si Malabon mayoralty bet Jeannie Ng Sandoval sa Malabon Prosecutors Office. Sa 2-pahinang complaint affidavit ni Sangoyo, malinaw umanong nagsinungaling si Sandoval sa Comelec matapos na ideklara nitong siyay residente sa #91 Naval Extension, Bgy. Baritan, Malabon. Taliwas ito sa ipinalabas na sertipikasyon ng barangay na nilagdaan ni Baritan chairman Alexander Roque na nagpapatunay na hindi totoong naninirahan sa naturang address si Sandoval. (Ulat ni Ellen Fernando)</body>
<link>http://www.philstar.com/Article.aspx?articleId=249024&amp;publicationSubCategoryId=92</link>
</article>
<article>
<title>INC inendorso na si GMA,Noli</title>
<author>Lilia Tolentino</author>
<date>
<month>May</month>
<day>07</day>
<year>2004</year>
</date>
<body>Pormal nang inendorso ng Iglesia Ni Cristo si Pangulong Arroyo at ang kanyang kandidato sa pagka-bise na si Sen. Noli de Castro bilang pambato ng INC sa Mayo 10 Sa pahayag ni Presidential Spokesman on Campaign Issues Mike Defensor, ipagkaloob na ni INC Executive Minister Erano Manalo ang kanyang pahintulot sa Pangulo para ihayag ang kanilang desisyon sa publiko. Sinabi ni Defensor na ang pagsunod ng Pangulo sa mga payo ng Iglesia ang naging susi sa pag-endorso dito. Tanging ang Pangulo lamang sa mga presidential candidates ang gumagawa ng pakikipagkonsultasyon sa INC sa mahahalaga niyang programa. Bukod sa Pangulo, nagpasya rin ang INC na ipagkaloob ang kanilang suporta sa kandidatura ni de Castro sa pagka-bise presidente. Tinatayang ang INC ay mayroong mga miyembrong mula 4 hanggang 5 milyon sa buong bansa at ang kanilang suporta ay isang mahalagang bentahe para sa Presidente upang masiguro ang kanyang pagwawagi sa halalan sa Lunes. Kasabay nito, sinabi ni Defensor na ihahayag na rin ng El Shaddai na pinamumunuan ni Bro. Mike Velarde ang kanilang desisyon kung sino-sino ang mga kandidatong susuportahan sa halalan. Halos nakatitiyak na rin ang Pangulo na siya ang pagkakalooban ng suporta ng milyun-milyon miyembro ng El Shaddai, paniwala pa ni Defensor. (Ulat ni Lilia Tolentino)</body>
<link>http://www.philstar.com/Article.aspx?articleId=249124&amp;publicationSubCategoryId=92</link>
</article>
<article>
<title>Accuser ni Noli,fake NPA extortionist</title>
<author></author>
<date>
<month>May</month>
<day>07</day>
<year>2004</year>
</date>
<body>Minsan nang inaresto si Noli Baculo na nag-aakusa ng pagsasamantala kay K-4 vice presidentiable Noli de Castro sa pagpapanggap na NPA rebel at pangungulekta ng revolutionary tax. Sa record ng PNP-Calapan, Mindoro, nagpanggap si Baculo bilang isang miyembro ng NPA at tinangkang hingan ng revolutionary tax na nagkakahalaga ng P150,000 at tatlong armalite ang negosyanteng si Florentino Villas, 64, ng San Vicente West, Calapan City. Sa sinumpaang salaysay, sinabi ni Villas na tinawagan siya ni Baculo sa kanyang cellphone noong Nob. 2, 2002 at nagpakilalang isang miyembro ng NPA. Tinakot ni Baculo ang biktima na may mangyayaring masama sa kanyang pamilya kung hindi nito ibibigay ang nasabing revolutionary tax. Matapos magsumbong ang anak ni Villas sa pulisya, agad namang nagsagawa ng entrapment ang CIDG noong Nob. 3, 2002 at nadakip si Baculo. Pansamantalang nakakalaya si Baculo matapos magpiyansa ng P24,000 para sa kaso nitong grave threats na nakasampa sa Regional Trial Court 4th Judicial Region ng naturang lalawigan. Nakilala si Baculo dahil sa walang humpay na pagtuligsa nito kay de Castro sa mga pahayagan at radyo. Inirereklamo ni Baculo ang senador dahil pinagkakitaan umano ng Magandang Gabi Bayan (MB) ang pamangkin nito na si Peter John Barcelona, ang batang walang mga kamay at paa. Dahil dito kaya naging kahina-hinala ang motibo ni Baculo sa akusasyon nito laban kay de Castro. Agad namang pinabulaanan ni de Castro ang akusasyon ni Baculo na pinaniniwalaang bahagi ng &amp;quot;vicious demolition job&amp;quot; laban sa senador. Ayon kay Jesse Andres, legal counsel at spokesperson ni de Castro, hindi maiwasang mabigyan ng kulay pulitika ang akusasyon ni Baculo dahil lumantad ito sa kasagsagan ng eleksiyon. Kinuwestiyon din ni Andres ang motibo ni Baculo sa paghahabol kay de Castro dahil hindi naman nagrereklamo ang mismong mga magulang ni Barcelona.</body>
<link>http://www.philstar.com/Article.aspx?articleId=249135&amp;publicationSubCategoryId=92</link>
</article>
<article>
<title>Msgr. Nico sumaklolo sa batang lumpo</title>
<author>Rudy Andal</author>
<date>
<month>May</month>
<day>07</day>
<year>2004</year>
</date>
<body>Sumaklolo kahapon ang iginagalang na haligi ng Simbahan na si Fr. Nico Bautista at ibat ibang cause-oriented groups na pinamumunuan ni Emily Heedari sa isang batang lumpo na ang kalunus-lunos na kapansanan ay ginamit umano sa pangongotong at panlilinlang sa mga tagapanood ng Magandang Gabi Bayan (MGB) sa ABS-CBN ni Noli de Castro. Humarap sa media sa World Trade Center, Pasay City ang grupo ni Father Nico kahapon upang ilunsad ang isang fund-raising para makalikom ng pantustos sa pag-aaral ni Peter John Barcelona ng Calapan City, Oriental Mindoro na ninakawan umano ni de Castro. Ang 13-anyos na si Peter na ipinanganak na walang dalawang kamay at paa ay ipinalabas sa MGB upang makahingi ng donasyon para sa kanyang pag-aaral ngunit sa mahigit na P138,000 nalikom ay P5,700 lamang ang binigay kay Peter. Sa pormal na reklamo na isinampa kamakalawa sa Kapisanan ng mga Brodkaster sa Pilipinas (KBP), inakusahan din si de Castro ng paggamit kay Peter para sa pamumulitika para palabasin na siya ay matulungin at &amp;quot;Mr. Public Service&amp;quot;. Sinabi ni Fr. Nico na magtatayo sila ng isang trust fund para sa pag-aaral ni Peter at tulong na din sa kanyang pamilyang hikahos na mga magsasaka sa Oriental Mindoro. Pakikiusapan ng grupo ang ABS-CBN na punan ang mga ninakaw o kinupit na mga donasyon para kay Peter bilang pagtitika sa mga pang-aapi sa bata. Sa palabas sa MGB, kinunan si Peter ng walang pahintulot ng mga magulang na kumakain na parang baboy dahil nga walang dalawang kamay, naliligo at naglalakad na walang saplot ang katawan at labas ang ari. (Ulat ni Rudy Andal)</body>
<link>http://www.philstar.com/Article.aspx?articleId=249141&amp;publicationSubCategoryId=92</link>
</article>
<article>
<title>Oposisyon manggugulo kapag nanalo si GMA</title>
<author>Angie dela Cruz/Joy Cantos</author>
<date>
<month>May</month>
<day>07</day>
<year>2004</year>
</date>
<body>Magsasagawa umano ng mga pambobomba, pananabotahe at iba pang uri ng paghahasik ng karahasan ang partido ng oposisyon kapag si Pangulong Arroyo ang nagwagi sa gaganaping May 10 national at local elections sa bansa. Ito ang ibinulgar kahapon ni National Security Adviser Norberto Gonzales kung saan isang malaking pagkilos na tinawag na Oplan Aklas Bayan ang pasisimulan na naglalayong paralisahin ang sektor ng negosyo at kumbinsihin ang mayorya ng militar at pulis maging ang international community na kilalanin ang kandidato ng oposisyon bilang lehitimong presidente kapag natalo sa May 10 elections. Sinabi ni Gonzales, gagawa ang oposisyon ng mga ulat ukol sa dayaan sa eleksiyon, malawakang brownouts na isisisi sa administrasyon, walkout ng opposition poll watchers at mass actions sa EDSA, pananabotahe, propaganda, karahasan kabilang na ang pambobomba. Batay umano sa namonitor na pagpupulong ng mga personalidad na sangkot sa Oplan Aklas Bayan, sinasabing sa panahon ng pag-ungos ni Pangulong Arroyo sa bilangan ay magkakaroon ng pagkakaisa ang oposisyon upang labanan ang liderato ni PGMA. Gagamitin din umano ng oposisyon ang urban poor o ang hanay ng masa sa Metro Manila para sa paglulunsad ng mass action partikular ang mga squatters sa Pasay City, Caloocan City, Guadalupe sa Makati, Talayan at Bgy. Commonwealth sa QC, Taguig at San Juan. (Ulat nina Angie dela Cruz/Joy Cantos)</body>
<link>http://www.philstar.com/Article.aspx?articleId=249147&amp;publicationSubCategoryId=92</link>
</article>
<article>
<title>Loren rumatsada sa survey</title>
<author>Rudy Andal</author>
<date>
<month>May</month>
<day>07</day>
<year>2004</year>
</date>
<body>Kung baga sa karera ng kabayo, rumaragasa na ngayon ng todo patungo sa finish line si Sen. Loren Legarda sa pagka-bise presidente habang si Noli de Castro na inuulan ng katakut-takot na akusasyon ay kumakain na ng alikabok. Sa huling survey ng Ibon Foundation ay lamang si Loren, 34.5%, laban sa 30.8% ni de Castro. Sa survey naman ng Proverz Research and Consultancy, Inc., na itinayo ng mga propesor sa UST, mas malaki ang lamang ni Loren, 47% laban sa 42% ni de Castro. Pati sa absentee voting survey na ginawa ng Asia Pacific Mission for Migrants sa Hong Kong, angat din si Loren. Ayon naman sa Pulse Asia, ang dating malaking lamang ni de Castro na umaabot sa halos 30% ay naagnas na ng todo at ang pagbulusok ni Loren ay lalo pang lumalakas. Wala ng duda ang resulta. Si Loren Legarda ang susunod na bise presidente ng Pilipinas, ito ang nagkakaisang pahayag ng mga political analysts. (Ulat ni Rudy Andal)</body>
<link>http://www.philstar.com/Article.aspx?articleId=249153&amp;publicationSubCategoryId=92</link>
</article>
<article>
<title>'Miting de avance' ni FPJ pang-acting award</title>
<author>Malou Rongalerios</author>
<date>
<month>May</month>
<day>07</day>
<year>2004</year>
</date>
<body>Minaliit lamang ng partido Lakas-CMD ang binabalak na &amp;quot;show of force&amp;quot; ng KNP bukas. Ayon kay Bacolod Rep. Monico Puentevella, isa lamang malaking kabulastugan ang gagawin ng oposisyon na &amp;quot;miting de avance&amp;quot; upang pagtakpan ang kahinaan ng kanilang kandidatong si Fernando Poe, Jr. na ilantad sa taumbayan ang kanilang plataporma de gobyerno. Huling pagkakataon na aniya ni FPJ ang kanyang miting de avance upang hikayatin ang taumbayan sa harap ng patuloy na paglamang ni Pangulong Arroyo sa pinakahuling survey ng Pulse Asia. Tiyak anyang ilalabas na ni FPJ sa kanyang miting de avance ang kanyang galing sa pag-arte bilang magaling na aktor na natutunan niya sa 40 taong pamamalagi sa showbiz. Tiyak anyang ang mga artista ang magiging pangunahing personalidad sa gagawing miting de avance ng KNP dahil hindi naman kaya ni Poe na ipaliwanag sa taumbayan ang kanyang mga balakin sa pamamahala. &amp;quot;Alam naman nila na walang kakayahan ang kanilang kandidato na magsalita kaya idadaan na lamang nila sa pagkanta at pagpapatawa,&amp;quot; anang solon. (Ulat ni Malou Rongalerios)</body>
<link>http://www.philstar.com/Article.aspx?articleId=249155&amp;publicationSubCategoryId=92</link>
</article>
<article>
<title>FPJ kulelat sa mock polls ng Senate reporters</title>
<author>Rudy Andal</author>
<date>
<month>May</month>
<day>07</day>
<year>2004</year>
</date>
<body>Nangulelat si KNP standard bearer Fernando Poe, Jr. sa isinagawang mock elections ng mga Senate reporters kahapon kung saan ay nanalo si Sen. Panfilo Lacson bilang pangulo habang si Sen. Noli de Castro naman ang nanalong bise presidente. Nakakuha lamang ng 15 boto si Pangulong Arroyo o 26% ng 57 total voters kumpara sa 42% o 24 botong nakuha ni Lacson. Pumangatlo si Eddie Villanueva, 6 boto habang tig-3 boto ang nakuha nina Fernando Poe, Jr. at Raul Roco. (Ulat ni Rudy Andal)</body>
<link>http://www.philstar.com/Article.aspx?articleId=249157&amp;publicationSubCategoryId=92</link>
</article>
<article>
<title>Dedo sa politika, 17 bets na!</title>
<author>Joy Cantos</author>
<date>
<month>May</month>
<day>08</day>
<year>2004</year>
</date>
<body>Umaabot sa 17 kandidato na ang napapatay at 130 katao naman ang sugatan sa 81insidente ng karahasan na may kaugnayan sa eleksiyon simula noong Disyembre 15, ayon sa Philippine National Police (PNP). Ayon sa PNP-Central Operations Center, ang mga motibo sa mga pamamaslang ay pawang mga politically motivated na karamihan sa mga biktima ay mula sa kandidatong konsehal hanggang mayor. Ang pinakahuling bikitma ay si Rene Dao, kandidato sa isang bayan ng Masbate na pinatay sa Cawayan matapos tambangan ng di pa nakikilalang mga salarin ang convoy ni Masbate 3rd District Fausto Seachon na tumatakbo bilang gobernador ng nasabing lugar. Sinabi ni PNP chief Gen. Hermogenes Ebdane, Jr. na ang magiging susi sa kapayapaan matapos at habang nag-eeleksiyon ay nasa mga kamay ng mga kandidato. Kasabay nito, kinondena naman ni Hagonoy leader Antonio Vengco ang paggamit umano ng guns, goons at gold ni Rep. Willie Sy Alvarado para sa vote buying activity nito upang masiguro ang pananatili sa poder. Hiniling ni Vengco, liga ng mga barangay head ng Hagonoy, sa pulisya at Comelec na maging mapagbantay ang mga ito kaugnay sa paggamit umano ng pandaraya ni Rep. Alvardo sa darating na eleksyon. Minsan na rin umanong binantaan ni Alvarado ang buhay ni Vengco. &amp;quot;Inutusan niya ang kanyang bodyguards na itumba daw ako. May mga testigo kami na nakarinig ng nasabing banta,&amp;quot; sabi ni Vengco. Pinaiimbestigahan din ni Vengco sa Presidential Anti-Graft Commission at ethics committee ng House of Representatives ang pagkakaroon ng multi-milyong mansyon ni Alvarado sa Bgy. Gatbuca, Calumpit, Bulacan bukod sa mga ginagamit nitong mamahaling sasakyan na sumulpot lamang ng maupo ito sa Kongreso. (Ulat ni Joy Cantos)</body>
<link>http://www.philstar.com/Article.aspx?articleId=249253&amp;publicationSubCategoryId=92</link>
</article>
<article>
<title>Loren sumuporta kay GMA?</title>
<author>Rudy Andal</author>
<date>
<month>May</month>
<day>08</day>
<year>2004</year>
</date>
<body>Marami ang nagulat sa ipinamamahaging sample ballot ni KNP vice presidential bet Loren Legarda dahil pangalan ni Presidente Gloria Arroyo ang dinadala sa halip na si Fernando Poe, Jr. Marami tuloy ang nagtatanong kung tuluyan na nga bang ibinasura ni Loren ang KNP motto na &amp;quot;walang iwanan&amp;quot; matapos nitong ilaglag na si FPJ bilang running mate? Pinatunayan ito ng mga sample ballot na ipinamamahagi ng kampo ni Loren kung saan si Pangulong Arroyo ang mababasang katambal ng senadora. Ang mga sample ballot ni Legarda ay kinumpirma ng mga K4 local candidates sa mga lalawigan partikular sa Real, Quezon at Iloilo City. Dahil dito, binalaan ng K4 candidates sa pagka-mayor at gobernador ang publiko sa panlilinlang ng kampo ni Legarda. Base sa mga sample ballots, hindi lamang si Poe ang inilaglag ni Legarda kundi pati na rin ang buong KNP senatorial line-up dahil ang lumilitaw na kasama ng senadora ay mga senatoriables ng K-4. Nagngingitngit naman sa galit ang pinakamasugid na youth group supporter ni Poe. Ayon sa Batang Panday, matagal nang naaamoy ng grupo ang paglaglag ni Legarda sa kanilang idol nang magsimula ang pagsosolo ng lady solon sa pangangampanya. Tulad ng mga kaibigan, classmates at mga grupo na dating humahanga kay Legarda, ipinagdadasal ngayon ng Batang Panday na matalo ang senadora sa halalan. (Ulat ni Rudy Andal)</body>
<link>http://www.philstar.com/Article.aspx?articleId=249268&amp;publicationSubCategoryId=92</link>
</article>
<article>
<title>Rep. Ocampo umalma sa maruming taktika ng kalaban</title>
<author></author>
<date>
<month>May</month>
<day>08</day>
<year>2004</year>
</date>
<body>Mariing binatikos ni 3-termer Congresswoman Sandy Ocampo, kandidato sa ika-6 distrito ng Maynila, ang maruming taktikang ginagawa ng kanyang mga kalaban sa politika. Kamakalawa ng hapon ay nahuli ng mga supporters ni Ocampo ang apat na katao na namimigay ng mga claim stub para sa libreng bigas at groceries na umanoy galing sa kanya. Ang apat na nakilalang sina Carmela Martinez, Ariana Javier, Jean Javier at Clariza Guizado ay nahuli sa Road 1, 2 &amp;amp; 3 Beata, Brgy. 837, Pandacan sa aktong namimigay ng mga claim stub para sa libreng bigas at groceries na Advanced Mothers Day gift umano ni Ocampo para sa mga residente ng nasabing distrito. Ayon sa apat na nahuli, sila ay kabilang sa 12 katao na inutusan ng isang babae at lalaki na mamahagi ng libu-libong groceries stub kapalit ng kabayarang P400 bawat isa. Nakasaad sa claim stub na mamamahagi ng bigas at groceries si Ocampo bilang pasasalamat sa patuloy na pagtangkilik ng mga makakatanggap nito. Ito ay makukuha umano sa 8 redemption centers sa Punta, Sta. Ana at Pandacan. Una rito, inireklamo ni Ocampo na inalis ang kanyang pangalan sa listahan ng mga kandidato na ipinapadala ng Comelec sa mga botante. Hindi tinanggap ni Ocampo ang paliwanag ng mga opisyal ng komisyon na umanoy printing error lamang ang nangyari. Sinabi ni Ocampo na ang hindi pagsama ng kanyang pangalan sa listahan ay &amp;quot;malisyoso at sinadyang pagkakamali&amp;quot; ng mga opisyal ng Comelec.</body>
<link>http://www.philstar.com/Article.aspx?articleId=249270&amp;publicationSubCategoryId=92</link>
</article>
<article>
<title>AFP, PNP nagdeklara ng red alert!</title>
<author>Joy Cantos</author>
<date>
<month>May</month>
<day>08</day>
<year>2004</year>
</date>
<body>Nagdeklara na rin kahapon ng red alert ang Armed Forces of the Philippines (AFP) sa buong bahagi ng bansa bilang pagpapatupad ng maigting na seguridad sa gaganaping halalan sa Lunes. Ito ang inihayag kahapon ni AFP Vice Chief of Staff at Task Force HOPE (Honest, Orderly and Peaceful Elections) 2004 commander Lt. Gen. Rodolfo Garcia sa ginanap na press briefing sa Camp Aguinaldo. &amp;quot;Starting 18 hundred hours (6pm) today well declaring red alert nationwide until, we are going to assess developments periodically,&amp;quot; ani Garcia. Sinabi ni Garcia na naunang nagdeklara ng red alert ang AFP-National Capital Region Command (NCRC) dakong alas-8 ng umaga kahapon at itinaas naman sa kahalintulad na status ang malaking bahagi ng puwersa ng militar sa buong bahagi ng bansa ganap na alas-6 ng gabi nitong Biyernes. Ayon kay Garcia, pakikilusin nila ang puwersa ng militar mula sa ibat ibang himpilan sa buong kapuluan partikular na sa mga lugar na idineklarang &amp;quot;Election Areas of Immediate Concern&amp;quot; upang supilin ang mga posibleng banta ng karahasan upang isabotahe ang halalan. Kabilang na rito ang pag-atake ng terorista at mga rebeldeng grupo, bantang destabilisasyon, panggugulo ng mga talunang kandidato, ballot snatching, ballot switching atbp. Sa kabilang banda, handang-handa na rin ang Philippine National Police (PNP) para sa inaantabayanang halalan. Ayon kay PNP spokesman P/Chief Supt. Joel Goltiao, 85% mula sa kabuuang 113,000 malakas na puwersa ng kapulisan ang kanilang idedeploy para mangalaga sa seguridad ng botohan sa Lunes sa buong kapuluan. Sa NCR pa lamang ay may 14,500 pulis na ang ipakakalat ng PNP sa mga polling precints, canvassing centers, gusali ng Comelec at iba pang kritikal na lugar. (Ulat ni Joy Cantos)</body>
<link>http://www.philstar.com/Article.aspx?articleId=249281&amp;publicationSubCategoryId=92</link>
</article>
<article>
<title>6 disqualification vs GMA dinismis!</title>
<author>Ellen Fernando</author>
<date>
<month>May</month>
<day>08</day>
<year>2004</year>
</date>
<body>Dinismis ng sabay-sabay ng Comelec ang anim na disqualification cases na isinampa laban kay Pangulong Arroyo kahapon. Sa resolusyon na ipinalabas ng Comelec, ang anim na naturang kaso na pawang humihiling na idiskuwalipika ang Presidente sa Mayo 10 ay ibinasura sa kawalan ng merito. Kabilang sa mga dinismis ay ang kasong isinampa ni KBL senatoral candidate Atty. Oliver Lozano kaugnay ng kontrobersiyal na Maynilad deal kung saan ay hindi na umano siningil ang Maynilad sa P8 bilyong utang nito sa gobyerno kapalit ng kanilang suporta na ibinunyag ni vice presidentiable Loren Legarda; ang P68 milyon pondo ng PAGCOR na ginamit umano ng Pangulo para sa kanyang pangangampanya na ibinunyag ni Bishop Oscar Cruz ng Catholic Bishops Conference of the Philippines; ang reklamo ukol sa government at campaign ads na isinampa ni Mike Planas; ang isyu ng road users tax na isinampa ni dating LTO chief Mariano Santiago; ang isyu ng graduation rites pre-message na isinampa naman ni senatoriable Olivia Bong Coo at ang kontrobersiyal na distribusyon ng PhilHealth cards na isinampa ng grupong Pro-Constitution. Iaapela naman ng mga petisyoner ang naturang desisyon ng Comelec. (Ulat ni Ellen Fernando)</body>
<link>http://www.philstar.com/Article.aspx?articleId=249283&amp;publicationSubCategoryId=92</link>
</article>
<article>
<title>GMA nagsisimula na ng pandaraya - KNP</title>
<author>Rudy Andal</author>
<date>
<month>May</month>
<day>08</day>
<year>2004</year>
</date>
<body>Sinisimulan na umano ng Gma camp ang pandaraya sa darating na eleksyon para masiguro ang panalo ni Pangulong Arroyo at gagamitin na pantakip dito ang pag-eendorso ng Iglesia Ni Cristo at El Shaddai. Sinabi ni KNP senatorial lawyer Rufus Rodriguez at KNP senatorial candidate Francisco Tatad na sinisimulan na ng GMA camp ang pandaraya kung saan ay pinilit daw ang mga pulis na iboto si GMA sa nakaraang absentee voting ng mga ito. Wika pa ng mga ito, gagamiting rason naman ng Malaca&amp;ntilde;ang na kaya tumaas ang botong nakuha ni GMA ay dahil sa endorso ng INC at El Shaddai dito gayung ibinunyag ng isang concerned citizen na nagpaimprenta ang kampo ni Arroyo ng mga certificate of candidacy sa Caloocan at itinatago umano ito sa Senado para palitan ang mga COCs na dadalhin sa Martes. Itinanggi naman ng OSSAA chief Jose Balajadia ang paratang ng oposisyon. (Ulat ni Rudy Andal)</body>
<link>http://www.philstar.com/Article.aspx?articleId=249292&amp;publicationSubCategoryId=92</link>
</article>
<article>
<title>Campaign period tapos na ngayon</title>
<author>Ellen Fernando</author>
<date>
<month>May</month>
<day>08</day>
<year>2004</year>
</date>
<body>Pinaalalahanan kahapon ng Commission on Elections (Comelec) ang lahat ng national at local candidates na ngayong araw ang pagtatapos ng campaign period para sa kanila. Ani Comelec Chairman Benjamin Abalos, mahigpit nilang imomonitor ang galaw ng mga kandidato upang masiguradong hindi sila magsasagawa ng anumang unauthorized campaigns. Hiniling na rin ng Comelec sa mga operatiba ng AFP, PNP at NBI na tutukan nila ang mga kandidato sa kanilang mga area. Hanggang hatinggabi na lamang ngayong araw papayagang mangampanya ng legal ang mga naturang kandidato. Samantala, ipagbabawal na rin ang anumang nakalalasing na inumin simula sa Mayo 9 kasunod ng pagpapalabas ng liquor ban ng Comelec. (Ulat ni Ellen Fernando)</body>
<link>http://www.philstar.com/Article.aspx?articleId=249293&amp;publicationSubCategoryId=92</link>
</article>
<article>
<title>Accusers ni Noli aarestuhin !</title>
<author>Lordeth Bonilla</author>
<date>
<month>May</month>
<day>09</day>
<year>2004</year>
</date>
<body>Inihahanda na ng korte sa Pasay ang warrant of arrest laban sa dalawang naninira kay Sen. Noli  Kabayan de Castro upang madakip ang mga ito. Ito ay matapos mapagtibay ng Pasay City Prosecutors Office na may sapat na ebidensya si de Castro sa kasong libelo na kanyang isinampa laban kina Rafael Engle at Andrew Gonzales ng Bagong Lahi Foundation. Sa kaso ni Engle, sinabi ni second assistant Pasay City Prosecutor Bernabe Augustos Solis na malinaw ang malisya sa paninira sa senador dahil gumamit ang una ng character assassination laban sa isang tumatakbo sa pangalawang pinakamataas na posisyon sa bansa. Imbes na idemanda si de Castro, bakit sa pahayagan nagrereklamo si Engle?, ayon kay Solis. Ganito rin ang naging basehan ni Solis sa prima facie evidence para sa kaso ni Gonzales. Iginiit ni Solis na natural lamang para sa isang tao ang kaagad na magdemanda kung ito ay nakagawa ng pagkakasala. Ngunit nag-antay pa si Gonzales ng mahigit dalawang taon bago ireklamo si de Castro. &amp;quot;Pareho lang ang tanong. Bakit kung kailan kasagsagan ng kampanya lumitaw at nagreklamo si Gonzales,&amp;quot; ani Solis. Pinaniniwalaan na si Engle at Gonzales ay bahagi ng demolition job laban kay de Castro. Sa kanilang paninira, pinalabas ng dalawa sa kanilang mga pahayagan sa diyaryo na isang extortionist ang senador. Samantala, handa ang kampo ni de Castro na ituloy ang kaso laban kina Engle at Gonzales kahit tapos na ang halalan. (Ulat ni Lordeth Bonilla)</body>
<link>http://www.philstar.com/Article.aspx?articleId=249396&amp;publicationSubCategoryId=92</link>
</article>
<article>
<title>'Oplan: Singit Loren' nabisto</title>
<author>Rudy Andal</author>
<date>
<month>May</month>
<day>09</day>
<year>2004</year>
</date>
<body>Umani kahapon ng matinding pagkondena mula sa K-4 at Koalisyon ng Nagkakaisang Pilipino ang nadiskubreng Oplan: Singit Loren ni KNP vice presidential candidate Sen. Loren Legarda. Ang Oplan: Singit Loren ay senyales na handang bumaliktad at mandaya ang kampo ni Legarda masungkit lamang nito ang vice presidency sa araw ng halalan bukas. Sinabi ng K4 na dapat magpaliwanag si Legarda ukol sa mga mapanlinlang na sample ballots na kasalukuyang ipinamamahagi ng kanyang kampo sa mamamayan. &amp;quot;Habang ginagawa namin ang lahat upang maging malinis at maayos ang halalan ay heto naman ang kampo ni Legarda na nagtatangkang linlangin ang taumbayan,&amp;quot; ayon sa isang K4 campaign manager. Hindi rin nasikmura ng mismong koalisyon na kinabibilangan ni Legarda ang puspusang pagsasatupad ng Oplan: Singit Loren dahil hayagan nitong inilaglag ang buong puwersa ng KNP kabilang ang standard bearer nito na si action king Fernando Poe, Jr. Ayon sa isang KNP senatorial candidate, itinigil na ng Koalisyon ang pakikipag-ugnayan nito sa kampo ni Legarda matapos ang pambabaliktad. Bagamat pinangangambahan ang dayaan sa halalan, nagpahayag ang K4 at KNP at ibang partido ng suporta para sa isang malinis na eleksiyon. Ipinarating na kahapon ng pamunuan ng K4 sa local level ang babala laban sa Oplan: Singit Loren upang mabigyan proteksiyon ang publiko. Nadiskubre na ang Oplan: Singit Loren ay ang pamamahagi ni Legarda ng sample ballots kung saan lumilitaw na si Legarda ang vice president ng K4. (Ulat ni Rudy Andal)</body>
<link>http://www.philstar.com/Article.aspx?articleId=249411&amp;publicationSubCategoryId=92</link>
</article>
<article>
<title>FPJ handang mag-concede 'pag natalo</title>
<author>Rudy Andal</author>
<date>
<month>May</month>
<day>09</day>
<year>2004</year>
</date>
<body>Nakahanda si KNP standard bearer Fernando Poe, Jr. na mag-concede sakaling hindi siya ang manalong presidente sa gaganaping eleksiyon bukas. Sinabi ni FPJ sa isang ambush interview ng mga mamamahayag na igagalang niya anuman ang maging resulta ng eleksiyon bukas kung ito ang magiging tinig ng sambayanan. Nanawagan din si FPJ sa taumbayan na igalang ang anumang magiging resulta ng halalan at suportahan kung sinuman ang lumabas na nagwaging pangulo. &amp;quot;I am calling on the people to unite behind the elected president,&amp;quot; wika ni Da King kasabay ang pasasalamat sa kanyang mga political leaders at supporters mula sa ibat ibang sektor na tumulong at naniwala sa kanyang kakayahan para tumakbong pangulo. Itinanggi din ni FPJ sa interview na may balak maghasik ng kaguluhan ang oposisyon sa sandaling matalo ito sa eleksiyon bukas. Aniya, walang resources at kakayahan ang oposisyon para isagawa ang iniisip ng administrasyon na kaguluhan at dapat nilang isipin na nasa kanila ang armas, kontrol sa sundalo at pulisya. Gayunman, positibo pa rin si FPJ na mananalo siya sa halalan bukas. (Ulat ni Rudy Andal)</body>
<link>http://www.philstar.com/Article.aspx?articleId=249413&amp;publicationSubCategoryId=92</link>
</article>
<article>
<title>Mass uprising ikinakasa ng oposisyon</title>
<author>Joy Cantos</author>
<date>
<month>May</month>
<day>09</day>
<year>2004</year>
</date>
<body>Ikinakasa na ngayon ng oposisyon ang paglulunsad ng isang &amp;quot;mass uprising&amp;quot; o malawakang pag-aaklas ala-People Power Edsa-style sakaling tumagilid sa bilangan ang kanilang kandidato na si Fernando Poe, Jr. Ito ang nabatid kahapon base sa intelligence report na nakalap ng AFP at PNP. Sa kabilang banda ay nangangamba naman ang executive committee ng oposisyon na magkakaroon ng witch hunting at maging pakay sila ng mass arrest kasunod ng pagbubulgar ni National Security Adviser Roberto Gonzales sa umanoy binubuong planong destabilization ng kanilang kampo gaya ng black propaganda, malawakang brownout, mass action, sabotage at pambobomba sa ilang piling lugar. Nabatid sa isang mataas na kasapi ng committee sa kampo ni FPJ, pinaghahandaan na ng kanilang hanay ang paglulunsad ng EDSA 4 kapag nakita nilang tumatagilid sa arangkadahan ang kanilang presidential bet dala ng isinasagawang trending o malawakang dayaan. Magsisimula ang pagkilos sa pamamagitan ng pagsasama-sama ng mga tagasuporta ni FPJ sa isang malaking vigil sa isang pangunahing lansangan na susundan ng mas malaking mass action. Subalit minaliit lamang ito ng militar. Ayon kay AFP Public Information Office chief Lt. Col. Daniel Lucero ay dapat magkaroon ng tiwala ang mga kinauukulan sa kanilang mga kandidato at sa kredibilidad ng Comelec para sa mapayapa at malinis na botohan. Tinawanan din ni Lucero ang umanoy pangamba ng kampo ng oposisyon na baka magkaroon ng mga pag-aresto sa kanilang hanay dahil wala naman umanong dahilan para sila arestuhin lalo at wala naman silang nilalabag na batas. (Ulat ni Joy Cantos)</body>
<link>http://www.philstar.com/Article.aspx?articleId=249424&amp;publicationSubCategoryId=92</link>
</article>
<article>
<title>'GMA walang kinuhang pera sa GSIS'</title>
<author>Lilia Tolentino</author>
<date>
<month>May</month>
<day>09</day>
<year>2004</year>
</date>
<body>Desperado na ang oposisyon kaya ginagawa nito ang lahat ng paraan upang hindi mahulog sa bangin ng kabiguan sa halalan bukas. Ito ang naging pahayag kahapon ni Winston Garcia, president at general manager ng Government Service Insurance System (GSIS) kasunod ng patuloy na pambabato ng putik ng oposisyon kay Pangulong Arroyo. Sinabi ni Garcia na pinaparatangan ng oposisyon si Gng. Arroyo sa pamamagitan ng text messages na kumuha ito ng P500 milyon mula sa pera ng GSIS bago ang Semana Santa para sa kanyang kampanya. Sinabi pa sa text messages na nakagamit na ng halagang P49 bilyon si Gng. Arroyo sa layuning mapalakas ang kampanya nito. Ngunit nilinaw ni Garcia na itoy pawang kasinungalingan at pinaniniwalaang likhang isip lamang ng desperadong oposisyon. Nilinaw ni Garcia na laging bukas sa publiko ang record ng kanyang ahensiya. Hinamon niya ang oposisyon na lumantad at itigil na ang pagtatago sa likod ng text messages at harapin siya sa kanyang tanggapan sa GSIS upang makita kung may nangyaring withdrawal sa salapi nito. (Ulat ni Lilia Tolentino)</body>
<link>http://www.philstar.com/Article.aspx?articleId=249426&amp;publicationSubCategoryId=92</link>
</article>
<article>
<title>P 1-B pondo ng CCM, Hall of Justice missing</title>
<author>Ellen Fernando</author>
<date>
<month>May</month>
<day>09</day>
<year>2004</year>
</date>
<body>Nababahala ang mga mamamayan at taxpayer ng lungsod ng Maynila na kinabibilangan ng mga estudyante, kawani ng Manila Regional Trial Court at Manila Prosecutors Office matapos umanong mabigo si Manila Mayor Lito Atienza na ipaliwanag kung saan napunta ang P1 bilyong pondo na inilalaan umano sa pagpapatayo ng City College of Manila sa Mehan Garden at Hall of Justice sa dating kinalalagyan ng Jai-alai building sa Taft Avenue. Lumilitaw umano na naka-avail ng P800 milyong loan ang city government sa Development Bank of the Philippines para sa konstruksiyon ng CCM building habang nakapagbigay naman ng halagang P250 milyon si dating Pangulong Estrada noong taong 2000 para naman sa Hall of Justice. Subalit hanggang ngayon ay nananatiling nakatiwangwang ang mga loteng pagtatayuan ng mga nasabing gusali at walang opisyal ng city hall na makapagsabi kung saan napunta ang mga nasabing pera. Ayon sa mga ito, dapat na unahin ang konstruksiyon ng CCM at Hall of Justice dahil nakasalalay dito ang kinabukasan ng matatalino at mahihirap na kabataang nais na mag-aral, gayundin ang mga kaso na halos nabubulok na sa opisina ng mga huwes sa halip na pagpapa-ilaw sa mga kalsada at pagpapaganda ng palengke ang unahing isagawa. (Ulat ni Ellen Fernando)</body>
<link>http://www.philstar.com/Article.aspx?articleId=249435&amp;publicationSubCategoryId=92</link>
</article>
<article>
<title>43-M boboto ngayon</title>
<author>Malou Rongalerios, Ellen Fernando at Joy Cantos</author>
<date>
<month>May</month>
<day>10</day>
<year>2004</year>
</date>
<body>Inaasahang lalabas ngayong araw ang may 43 milyong botante sa ibat ibang panig ng bansa upang iboto ang kanilang napipisil bilang presidente, bise presidente, 12 senador, congressmen at iba pang kandidato na tumatakbo sa ibat ibang lokal na posisyon. Sa pahayag ng Commission on Elections (Comelec), dapat samantalahin ng mga Pinoy ang pagkakataon upang ihalal ang napupusuan nilang kandidato at maging bahagi ng political process ng bansa. Nakasalalay sa kamay ng mga botante ang kinabukasan ng bansa kaya dapat lamang na masusing pag-aralan kung sino ang dapat iluklok sa Palasyo ng Malaca&amp;ntilde;ang. Mahalaga anila ang susunod na anim na taon para sa bansa sa harap ng patuloy na pagbabagong nagaganap sa daigdig. Umapela rin ang Comelec na dapat maging vigilante ang lahat at bantayan ang mga balota upang hindi mawalan ng saysay ang gagawing halalan ngayon. Dapat din anilang isumbong ng mga mamamayan sa Comelec ang mga kandidatong lalabag sa batas na may kinalaman sa eleksiyon. Samantala, isang araw bago ganapin ang halalan sa bansa, apat pang lalawigan at 53 mga siyudad at bayan ang idineklarang Election Areas of Immediate Concern (EAIC) kung saan mula sa bilang na 44 ay lumobo na sa 57 ang mga lugar na idineklarang hot spots. Sa isang resolusyon na tinanggap ng Philippine National Police (PNP) mula sa Comelec, ang mga lalawigan ng Cavite, Masbate, Basilan at Sulu ay ilalagay sa kontrol ng Comelec hanggang matapos ang halalan. Sinabi ni PNP spokesman Chief Supt. Joel Goltiao, ang naturang mga lugar ay isinailalim sa EAIC dahil na rin sa mga ulat na nagkakaroon ng kaguluhan doon at sa mainit na political rivalries. Matatandaang sa lalawigan ng Cavite ay apat katao ang nasawi nang magsagupa ang mga supporters ng dalawang mayoralty candidates sa Trece Martirez City kamakailan. Samantala, ipinailalim naman sa kontrol ng Comelec ang Sulu at Basilan dahil na rin sa pangambang magsamantala ang mga bandidong Abu Sayyaf sa naturang mga lalawigan sa paghahasik ng terorismo. Kaugnay nito, isang araw bago ang eleksiyon ay nakapagtala naman ang Task Force HOPE (Honest, Orderly and Peaceful Elections) 2004 ng kabuuang 103 karahasang may kinalaman sa eleksiyon. Umaabot naman sa 29 kandidato ang nasawi habang 13 pa ang nasugatan sa ibat ibang lugar na idineklarang hot spots. (Ulat nina Malou Rongalerios, Ellen Fernando at Joy Cantos)</body>
<link>http://www.philstar.com/Article.aspx?articleId=249541&amp;publicationSubCategoryId=92</link>
</article>
<article>
<title>Noli lalamang ng 5-M</title>
<author>Ellen Fernando</author>
<date>
<month>May</month>
<day>10</day>
<year>2004</year>
</date>
<body>Tinataya na 5 milyong boto ang magiging lamang ni K-4 vice presidential candidate Sen. Noli &amp;quot;Kabayan&amp;quot; de Castro kay KNP Sen. Loren Legarda matapos ang bilangan para sa halalan na gaganapin ngayong araw. Ito ang naging pahayag ng mga political experts na naniniwalang si de Castro ang tatanghaling pangalawang pangulo ng bansa sa susunod na mga araw. Binase ng mga eksperto ang kanilang pahayag sa pinakahuling survey ng Social Weather Station (SWS) at sa napaka-importanteng suporta na ibinigay kamakailan ng maimpluwensiyang Iglesia Ni Cristo (INC). Ipinaliwanag ng mga sources na aabot sa 30 milyon ang voters turnout ngayong araw. Kung dito kukunin ang 4% na lamang ni de Castro kay Legarda sa resulta ng SWS survey kamakailan, lalabas na 1.2 milyon ang magiging lamang ng senador. Idadagdag pa rito ang 2 milyong solid votes ng INC at 2 milyon uli na makukuha ni de Castro mula sa tinatawag na administration control votes. Ang administration control votes ay ang mga botong nakukuha dahil sa makinarya ng mga nakaupong kandidato. Samantala, inamin kahapon ng isang KNP political analyst na suntok sa buwan ang paniwala ng kampo ni Legarda na tatalunin nito si de Castro. Ayon sa source, malabong matalo ng senadora si de Castro dahil nasa panig ng senador ang kumpleto at malakas na makinarya ng K-4. Ibinunyag ng analyst na 100% complete ang kandidato ng K-4 mula sa itaas hanggang sa pinakamababang posisyon sa lahat ng sulok ng bansa kaya buo ang puwersa nito upang matrabaho ang pinupuntiryang pagkapanalo. Iginiit na ang tunay na labanan ay nasa presinto at dito malakas ang K-4 na pinaniniwalaang suportado ng libu-libong poll watchers. &amp;quot;Tapos na ang pulitikahan. Presintuhan naman ngayon ang labanan,&amp;quot; dagdag pa ng source. Samantala, nagpalabas din ng sariling forecast sa resulta ng halalan ang Stratofor ng US Embassy sa Manila kung saan lumitaw na tatalunin ni Pangulong Arroyo si Fernando Poe, Jr. 27.3% - 23.4% gayundin si de Castro kay Legarda, 35.2% - 24.1%. (Ulat ni Ellen Fernando)</body>
<link>http://www.philstar.com/Article.aspx?articleId=249547&amp;publicationSubCategoryId=92</link>
</article>
<article>
<title>Taguig magiging siyudad na rin</title>
<author>Lordeth Bonilla</author>
<date>
<month>May</month>
<day>10</day>
<year>2004</year>
</date>
<body>Matapos ang anim na taong paghihintay, magiging siyudad na rin ang bayan ng Taguig makaraang lumamang ang &amp;quot;yes vote&amp;quot; sa isinagawang recount ng Commission on Elections (Comelec) para sa 1998 Taguig Cityhood Plebiscite. Tuluyan nang ibinasura ng Supreme Court (SC) ang mga inihaing motion ni Taguig-Pateros Congressman Allan Peter Cayetano kaugnay sa mariing pagtutol nito sa Taguig Cityhood. Base sa ipinalabas na unofficial final count, umaabot sa 16,004 ang bumoto ng &amp;quot;yes&amp;quot; habang 13,125 naman ang bumoto ng &amp;quot;no&amp;quot;. Sa 869 ballot boxes na binuksan, ilan sa mga ito ay may damage ang mga balota kung saan pinasok ito ng tubig dahil sa matagal na nitong pagkaka-stock. Maging ang alkalde ng Taguig na si Mayor Sigfrido &amp;quot;Freddie&amp;quot; Tinga ay naging positibo ang pagtanggap sa pagiging siyudad nito dahil lumabas na ang tunay na resulta ng 1998 cityhood plebiscite. Nauna rito, ibinasura ng SC en banc ang motion ni Cayetano para sa pagpapalabas ng Temporary Restraining Order upang itigil ang recount. (Ulat ni Lordeth Bonilla)</body>
<link>http://www.philstar.com/Article.aspx?articleId=249554&amp;publicationSubCategoryId=92</link>
</article>
<article>
<title>5 presidentiables sama-sama sa misa</title>
<author>Lilia Tolentino</author>
<date>
<month>May</month>
<day>10</day>
<year>2004</year>
</date>
<body>Kung nabigo man ang Comelec na mapagharap-harap sa isang pambansang debate ang lahat na kandidatong presidente, nagkaroon naman ng katuparan ang sama-sama nilang pagdalo sa isang misa para idalangin ang pagdaraos ngayon ng isang matapat, mapayapa at may kredibilidad na halalan. Ang misa na inorganisa nina Manila Archbishop Gaudencio Rosales at ni dating Pangulong Cory Aquino ay ginawa sa San Agustin Church sa Intramuros, Maynila ganap na alas-12:30 ng tanghali. Dumalo sa misa sina Pangulong Arroyo at mga kandidatong presidente na sina Senador Panfilo Lacson, Fernando Poe, Jr., Raul Roco at Bro. Eddie Villanueva. Sama-sama silang nanalangin na sanay ang tunay na kagustuhan ng sambayanan ang manaig, walang dayaan at kung sinuman ang magwagi, matanggap ng mga natalo ang pagkabigo ng walang gulo at karahasan. &amp;quot;Let no one dare to substitute with ones own the voice of the people that is also Yours. Give me the humility to accept true outcome, whether it goes for or against me, so that defeat be glorified by grace, and victory be tempered with modesty,&amp;quot; sabay-sabay na panalangin ng mga presidentiables. Sa kanyang homily o sermon, sinabi ni Archbishop Rosales na sa pagpapatatag ng bansa, kailangang isakripisyo ang ambisyon para sa pagkakabigkis-bigkis ng sambayanan. (Ulat ni Lilia Tolentino)</body>
<link>http://www.philstar.com/Article.aspx?articleId=249559&amp;publicationSubCategoryId=92</link>
</article>
<article>
<title>2 mayoralty bets inambus: 5 patay</title>
<author>Joy Cantos</author>
<date>
<month>May</month>
<day>11</day>
<year>2004</year>
</date>
<body>Sa kabila ng pahayag ng Philippine National Police (PNP) na generally peaceful ang katatapos na eleksiyon ay tumaas naman sa 114 ang bilang na namatay matapos madagdagan pa ito ng lima sa mismong araw ng halalan habang 192 ang sugatan, 11 dito ay naitala kahapon din. Sa report ng Task Force Hope, dalawang babae na supporter ng isang mayoralty candidate ang namatay makaraang hagisan ng granada ang headquarters ni Congressman at mayoralty candidate Recom Echiverri sa Brgy. Bagong Silang. Kinilala ang nasawing sina Violeta Cabigon at Joy Jandokeli na naglalaro noon ng baraha sa headquarters ng biglang hagisan ng granada. Tatlo naman ang namatay sa magkasunod na insidente ng ambus sa dalawang mayoralty candidate sa lalawigan ng Zamboanga del Norte at Cebu City kaugnay ng halalan kahapon. Ayon kay AFP-Public Information Office chief, Lt. Col. Daniel Lucero, 12:10 ng madaling araw kahapon ng tambangan ng mga armadong lalaki ang convoy ni Pedrito Darunday, kandidatong mayor sa bayan ng Tampilisan habang bumabagtas sa Brgy. Galingon, Zamboanga del Norte. Nakaligtas si Darunday pero namatay ang dalawa nitong tauhan. Bago ang pananambang kay Darunday ay nauna nang inambus ng mga armadong lalaki bandang alas-4:30 ng hapon nitong Linggo o sa mismong bisperas ng eleksiyon ang grupo ni La Libertad mayoral bet Carlos Mamak sa Brgy. Carcar, Cebu. Nakaligtas si Mamak subalit tatlo sa mga supporter ang nasawi at dalawa pa ang grabeng nasugatan. Limang election precint naman sa Naga Centennial School ang sinunog sa Naga, Cebu bandang ala-una ng madaling araw. Bunga nito ay inilipat sa kalapit na Naga High School ang ginanap na botohan.(Ulat ni Joy Cantos)</body>
<link>http://www.philstar.com/Article.aspx?articleId=249641&amp;publicationSubCategoryId=92</link>
</article>
<article>
<title>FPJ, Loren rumaratsada</title>
<author>PSN Reportorial Team</author>
<date>
<month>May</month>
<day>11</day>
<year>2004</year>
</date>
<body>Nanguna si KNP standard bearer Fernando Poe, Jr. at katambal nitong bise na si Sen. Loren Legarda sa partial unofficial results na isinagawa ng ABS-CBN Quick Count bagaman dikit ang kanilang laban ni Pangulong Arroyo. As of 9:21 kagabi ay umabot lamang ng mahigit limang libo ang lamang ni FPJ (179,672) kay Arroyo (173,709), samantala malayo sa pangatlo si Panfilo Lacson (76,165), pang-apat si Bro. Eddie Villanueva (39,663) at pang-lima si Raul Roco (35,671). Sa bise presidente, bahagyang nanguna si Legarda (217,673) kay de Castro (214,214). Pinangunahan kahapon ni Pangulong Arroyo ang sambayanang Pilipino sa pagboto kung saan bumoto ito sa Presinto 1 ng Barangay San Nicolas, Lubao, Pampanga kasama ang anak na si Pampanga Vice Governor Mikey Arroyo na kandidato sa pagka-kongresista. Hanggang sa araw ng botohan kahapon, muling hiniling ng Pangulo sa 43 milyong mga kuwalipikadong botante sa bansa na lumabas at gamitin ang kanilang karapatang makapili ng mga karapat-dapat na opisyal na uugit sa pamahalaan. Bandang 7:40 ng umaga naman sa Xavier School sa Greenhills, San Juan ay bumoto si FPJ kasama ang kanyang maybahay na si Susan Roces sa precint 277-A. Inamin ni FPJ na gumamit siya ng &amp;quot;kodigo&amp;quot; sa pagboto nilang mag-asawa upang masiguro na tama ang spelling ng kanilang iboboto hanggang sa konsehal ng San Juan. Umaasa si FPJ na siya ang mananalo sa eleksiyon kasabay ng panawagan na sana ay huwag masyado ang pandaraya kung may magaganap mang dayaan. Inamin naman ni Lacson na ipinaubaya na lamang niya ang kanyang panalo sa pagka-presidente sa Diyos habang hinihintay ang magiging hatol ng mga botanteng Pilipino. Alas-8:08 ng umaga ng magtungo si Lacson sa kanyang presinto sa Bayang Luma Elem. School sa Imus, Cavite upang bumoto. Dumating si Lacson kasama ang anak na si Ronald Jay at si Cavite Gov. Ireneo Maliksi. Samantala, nagdasal muna bago bumoto sa Bocaue, Bulacan si Villanueva. Naglakad lamang ito patungo sa presinto habang sa Naga City, Bicol bumoto si Roco kasama ang kanyang asawang si Sonia, kapatid at mga apo.(Ulat ng PSN Reportorial Team)</body>
<link>http://www.philstar.com/Article.aspx?articleId=249653&amp;publicationSubCategoryId=92</link>
</article>
<article>
<title>Comelec inulan ng reklamo</title>
<author>Ellen Fernando</author>
<date>
<month>May</month>
<day>11</day>
<year>2004</year>
</date>
<body>Gaya ng inaasahan, dinagsa ng kabi-kabilang reklamo ang Comelec mula sa pagbubukas hanggang sa pagtatapos ng botohan dahil sa ibat ibang kaso na may kaugnayan sa ginanap na halalan kahapon. Ilan sa mga reklamong nakarating sa Comelec ay ang talamak na problema ng mga nawawalang pangalan ng libu-libong botante sa mga masters voters list na naging dahilan ng matinding pagkadismaya ng mga ito kaya hindi na bumoto at nagsiuwian na lamang. Bukod dito, may mga naiba ang address ng mga botante sanhi ng matinding pagkalito at pagkainis sa paghahanap ng kanilang polling precints. Ilang mga lugar ang na-delay ang pagdaraos ng election dahil sa pagka-antala ng pagdating ng mga guro at election paraphernalias. Marami namang botante sa mga lalawigan at maging sa NCR ay nagreklamo sa mga indelible ink na pinagamit sa kanila dahil sa madali umano itong maalis. Posible umanong hinaluan ng tubig ang ink kaya agad na naalis ito matapos lagyan ng alcohol at sabunan. Sinabi ni Comelec Commissioner Resurreccion Borra na 8.9% ang silver nitrate content ng mga indelible ink na kanilang naaprubahan na anyay epektibo at hindi agad naalis sa daliri kapag ipinatak ito. Kapag pababa sa 7% ang nitrate content nito ay mahina na ang indelible ink at hindi masyadong dumidikit kapag ipinatak sa daliri. Samantala, naging matumal naman ang dating ng mga absentee voters sa Estados Unidos sa huling araw ng halalan doon. Umabot sa mahigit 90,000 absentee voters ang nakilahok sa halalan sa Gitnang Silangan at 54,000 OFWs sa HK ang bumoto. (Ulat ni Ellen Fernando)</body>
<link>http://www.philstar.com/Article.aspx?articleId=249658&amp;publicationSubCategoryId=92</link>
</article>
<article>
<title>Erap,bumoto sa Camp Capinpin</title>
<author>Malou Rongalerios/Edwin Balasa</author>
<date>
<month>May</month>
<day>11</day>
<year>2004</year>
</date>
<body>Hindi man pinayagan na makapunta sa kanyang presinto, pinaboto na rin kahapon ng Comelec si dating Pangulong Joseph Estrada sa kanyang kulungan sa Camp Capinpin sa Tanay, Rizal. Nagtayo ang Comelec ng isang puting tent katabi ng kulungan ni Estrada kung saan siya bumoto dakong alas-9 ng umaga. Apat na kinatawan ng Comelec ang ipinadala ni Commissioner Resurreccion Borra upang ayusin ang pagboto ni Estrada upang makaboto ito kahit ibinasura ng Sandiganbayan Special Division ang kanyang apela na makaboto sa kanyang presinto sa San Juan. Tumanggi ang Sandiganbayan na pagbigyan si Estrada dahil magiging magastos umano subalit hindi naman nito pinagbawalan ang dating pangulo na bumoto. Sabi ng korte na kinikilala nila ang karapatan ni Estrada na makaboto dahil hindi pa naman napapatunayang nagkasala siya sa mga kinakaharap na kaso. Nauna rito, sinabi ni Comelec Chairman Benjamin Abalos na hindi nila papayagang makaboto si Estrada sa kanyang kulungan dahil bawal umano ito sa batas. Hindi naman binanggit ni Borra ang dahilan kung bakit pinayagang makaboto si Estrada. (Ulat ni Malou Rongalerios/Edwin Balasa)</body>
<link>http://www.philstar.com/Article.aspx?articleId=249665&amp;publicationSubCategoryId=92</link>
</article>
<article>
<title>GMA wagi sa exit polls</title>
<author>Lilia Tolentino</author>
<date>
<month>May</month>
<day>12</day>
<year>2004</year>
</date>
<body>Panalo si Pangulong Arroyo sa exit polls ng Social Weather Station (SWS) sa National Capital Region noong Lunes. Lumamang ang Pangulo ng 8% kay KNP standard bearer Fernando Poe, Jr. nang makuha ang 31% boto ng 528 respondents habang si Poe naman ay 23%. Ang nasabing exit polls ay may margin of error na 5%. Ang naturang exit polls ng SWS ay inihayag sa ABS-CBN mula sa ibat ibang polling precincts ng kalakhang Maynila na may pinakamalaking boto sa buong bansa. Ipinaliwanag ni SWS president Mar Mangahas na bagamat may 5% margin of error ay malinaw pa rin ang kalamangan dito ni Pangulong Arroyo. &amp;quot;Sa ganoong sample, 8 points ang pagitan (ng lamang ng Pangulo) na mas malaki kaysa sa margin of error kahit madagdagan ng kaunti pa. Dito, masasabi natin na talagang malinaw na lamang iyon,&amp;quot; ayon kay Mangahas. Sinabi pa ni Mangahas, ang exit poll ay kaiba sa isang survey dahil ito ay base na rin sa mga interview sa mga aktuwal na botante na tinanong kung sinu-sino ang kanilang inihalal. Dahil na rin dito, di hamak na mas kapani-paniwala ang mga exit polls. Ayon pa kay ABS-CBN vice president Ricardo &amp;quot;Dong&amp;quot; Puno, ang exit poll ay buong ingat na isinagawa ng SWS upang maiwasan ang mga negatibong pagpuna ukol dito. Pumangatlo sa nasabing exit polls si Sen. Panfilo Lacson na nakakuha ng 20%, pang-apat si Bro. Eddie Villanueva, 10%, at pang-lima si Raul Roco, 8%. Pitong porsiyento sa respondents ang tumangging sumagot sa naturang exit polls. Una dito, nanguna na rin ang Pangulo sa Manila Standard-DZRH Supercount exit polls na agad isinagawa matapos ang pagsasara ng mga polling precincts sa bansa kahapon. Sa nasabing exit poll, malinaw ding lumamang ang Pangulo ng mahigit 5% kay Poe para sa pagkapangulo. Si Pangulong Arroyo ay nakakuha ng 36.78% habang ang aktor naman ay 31.75%. Idinagdag pa ni Mangahas na hindi din maituturing na statistical tie ang puntos ng Pangulo at ni Poe sa kabila ng 75 sa respondents ay hindi nagbigay ng sagot. Gayunman sa ABS-CBN-STI Quick Count final and unofficial results, ang tambalang GMA at Kabayan ang nanalo. (Ulat ni Lilia Tolentino)</body>
<link>http://www.philstar.com/Article.aspx?articleId=249754&amp;publicationSubCategoryId=92</link>
</article>
<article>
<title>Pagkapanalo ni GMAtiyak na - Lakas solons</title>
<author>Malou Rongalerios</author>
<date>
<month>May</month>
<day>12</day>
<year>2004</year>
</date>
<body>Naniniwala ang mga kongresista na tiyak na ang panalo ni Pangulong Arroyo sa 2004 presidential election. Sa sama-samang pahayag, sinabi nina Representatives Aurelio Umali ng Nueva Ecija at Antonio Cuenco ng Cebu na ang pagiging angat sa laban, mahusay na pangangampanya at magandang makinarya ang nagdala sa napipintong muling pag-upo ni Ginang Arroyo sa Palasyo ng Malaca&amp;ntilde;ang. &amp;quot;Walang duda na si Pangulong Arroyo ang magwawagi sa halalan, nakikita naman ito sa ibat ibang partial, unofficial tally na ginagawa ng mga istasyon sa telebisyon, radyo at maging sa unang bugso ng bilangan sa Namfrel,&amp;quot; paliwanag ni Umali na vice chairman ng House committee on transportation and communications. Pinayuhan naman ni Cuenco ang taumbayan na maging mapagmatyag sa mga pandarayang maaaring gawin upang biguin ang adhikain ng sambayanan na muling hawakan ni Ginang Arroyo ang pampulitikang kapangyarihan sa bansa. Hinikayat naman ni Davao del Sur Rep. Mayo Almario ang oposisyon na tanggapin ang kapasyahan ng taumbayan na si Arroyo ang muling Pangulo ng bansa. Aniya, malinaw naman na ang Pangulo ang muling uupo sa Malaca&amp;ntilde;ang dahil na rin sa exit polls na ginawa ng SWS at maging sa huling election survey na ginawa nito at ng Pulse Asia. (Ulat ni Malou Rongalerios)</body>
<link>http://www.philstar.com/Article.aspx?articleId=249770&amp;publicationSubCategoryId=92</link>
</article>
<article>
<title>Ilabas ang totoo - FPJ</title>
<author>Rudy Andal</author>
<date>
<month>May</month>
<day>12</day>
<year>2004</year>
</date>
<body>Inakusahan kahapon ni KNP standard bearer Fernando Poe, Jr. ang administrasyong Arroyo na gumagamit ng pandaraya at pananakot upang maging pabor sa Pangulo ang resulta ng eleksiyon. Kasabay nito, umapela si FPJ sa media na &amp;quot;ilabas ang totoong&amp;quot; resulta ng eleksiyon imbes na umasa sa mga exit polls at ibang quick count na minaniobra ng administrasyon. &amp;quot;Sana ay tigilan na ang panggigipit ng administrasyong ito at ang pakiusap ko sa media ay ilabas nila ang totoo,&amp;quot; pahayag ni FPJ sa 1-minutong presscon sa San Juan. Giniit din ni Da King na walang katotohanan ang sinasabing mataas ang turnout ng mga bumoto kung saan ay ipinagmamalaki ng Comelec na mahigit 80% ito dahil ang totoo anya ay marami ang na-disenfranchise ang kanilang boto. Inakusahan din nina Sen. Edgardo Angara at Sen. Gringo Honasan ang administrasyon na minamanipula ang election results sa pamamagitan ng &amp;quot;trending&amp;quot; sa gayon ay matakpan ang kanilang pandaraya kay FPJ. Ayon kina Angara at Honasan, kakutsaba umano ng pamahalaan sa premature trending ang ABS-CBN, Social Weather Station at ang computer firm na tinapik para magsagawa ng exit poll at unofficial quick count. (Ulat ni Rudy Andal)</body>
<link>http://www.philstar.com/Article.aspx?articleId=249779&amp;publicationSubCategoryId=92</link>
</article>
<article>
<title>2 trak ng sundalo idineloy kontra FPJ</title>
<author>Joy Cantos at Rudy Andal</author>
<date>
<month>May</month>
<day>12</day>
<year>2004</year>
</date>
<body>Dalawang trak na punong-puno ng mga sundalo ang idineploy bago magtakipsilim kahapon sa Edsa shrine upang tapatan ang panawagan ni KNP standard bearer Fernando Poe, Jr. na maglunsad ng rally kontra dayaan sa eleksiyon. Ayon kay Lt. Gen. Alberto Braganza, chief ng AFP-NCRC, isang platoon ng mga sundalo ang ipinakalat upang bantayan ang Edsa shrine. Samantala ang iba pang puwersa ng mga sundalo mula sa Civil Disturbance Management Team ay naka-standby naman para tumulong sa puwersa ng pulisya sa Paseo de Roxas, Makati City. Nagmartsa kagabi patungong Makati ang KNP kasama ang kanilang mga supporter para iprotesta ang umanoy ginagawang pandaraya ng Arroyo administration sa kanilang kandidatong si FPJ. Ayon sa KNP, pinipilit ng administrasyon na palabasin sa kanilang trending kasabwat ang ilang media quick counts na si GMA ang lumalabas na panalo. Ang martsa na nagsimula ng alas-6 kagabi ay dinaluhan mismo ni FPJ, iba pang KNP candidates at mga supporter. Kahapon ay nanawagan si Poe sa kanyang mga supporter para magtipun-tipon at bantayan ang botohan dahil sa malinaw umanong pandaraya sa KNP sa unang bugso pa lamang ng bilangan ng mga balota. &amp;quot;The AFP believes that this is not the time to fuel the people. The people will stand guard against this plan. We call for calmness and sobriety,&amp;quot; panawagan naman ni AFP Vice Chief of Staff Lt. Gen. Rodolfo Garcia, hepe ng Task Force HOPE, sa sambayanan. (Ulat nina Joy Cantos at Rudy Andal)</body>
<link>http://www.philstar.com/Article.aspx?articleId=249783&amp;publicationSubCategoryId=92</link>
</article>
<article>
<title>PNP umapela sa talunang kandidato</title>
<author>Joy Cantos</author>
<date>
<month>May</month>
<day>12</day>
<year>2004</year>
</date>
<body>Nanawagan kahapon ang liderato ng Philippine National Police (PNP) sa mga talunang kandidato na sa halip manggulo o maghasik ng karahasan ay tanggapin na lamang ng maaga ang pagkatalo sa eleksiyon. Itoy sa gitna na rin ng mga pagbabanta ng kampo ng mga talunang kandidato na manggugulo kapag nabigong makaupo sa posisyon. Ginawa ni PNP spokesman P/Chief Supt. Joel Goltiao ang panawagan sa gitna na rin ng mga napapaulat na panggugulo ng mga talunang kandidato sa ibat ibang bahagi ng kapuluan partikular na sa local level. &amp;quot;Mas mabuting mag-concede, maging sports sila instead na manggulo pa,&amp;quot; ani Goltiao. Base pa sa report na natanggap ng pulisya, marami umano sa mga talunang kandidato ang gumagamit pa ng mga goons para manggulo matapos na lumitaw na talunan sa katatapos na eleksiyon. Inihalimbawa ni Goltiao ang pagpapakita ng pagiging maginoo ni congressional candidate at dating Para&amp;ntilde;aque City Mayor Joey Marquez matapos nitong tanggapin ang pagkatalo sa kanyang katunggaling si Roilo Golez kahit hindi pa tapos ang bilangan. Sinabi pa ni Goltiao na para sa ikatatahimik ng bayan ay dapat na matutong tumanggap ng pagkatalo ang mga kandidato sa halip na masangkot pa sa mga karahasan. Idinagdag pa nito na mga botante na ang nagpasya ng kapalaran ng mga talunang kandidato, bagay na dapat lang manaig. (Ulat ni Joy Cantos)</body>
<link>http://www.philstar.com/Article.aspx?articleId=249788&amp;publicationSubCategoryId=92</link>
</article>
<article>
<title>475,000 guro pinasalamatan ng DepEd sa 'heroic performance'</title>
<author>Edwin Balasa</author>
<date>
<month>May</month>
<day>12</day>
<year>2004</year>
</date>
<body>Kinilala kahapon ni Education Secretary Edilberto de Jesus ang &amp;quot;kabayanihan&amp;quot; ng 475,000 guro na nagsilbing Board of Election Inspectors (BEIs) sa nakalipas na eleksyon kung saan naging maayos at mapayapa ang eleksyon dahil sa malaking tungkulin na ginampanan ng mga ito. Ayon pa kay de Jesus, maituturing na &amp;quot;heroic performance&amp;quot; ang ginawa ng mga guro na dapat na ipagmalaki hindi lamang ng kagawaran kundi ng ibang bansa. Sinabi pa ni De Jesus na hindi umano madali ang responsibilidad na iniatang sa mga teacher ngunit malugod nila itong ginampanan ng may integridad. Sa kabila nito, hindi naman nakaligtas ang iba pang guro sa mga kaso ng harassment na nagsilbing mga BEIs sa mga kandidatong tumakbo ng nakaraang eleksyon. Sa report na natanggap ng DepEd-Tanggol Guro sa Halalan 2004 Task Force, tatlong BEIs ang dinukot ng hindi pa kilalang mga lalaki sa Bayombong, Nueva Vizcaya at tinangay din ang mga ballot boxes na dala ng mga ito. Sa Bulan, Sorsogon naman ay 15 BEIs at ilang poll watchers ang sapilitang ikinulong umano ng mayoral candidate matapos na akusahan ang mga ito na sangkot sa pandaraya. Hinarang ang mga guro habang sakay ng bangka kung saan ita-transport sana nito ang mga ballot boxes patungong munisipyo ngunit pinigilan ang mga ito. Akusasyon umano ng kandidato na may nangyaring dayaan sa bangka habang papuntang munisipyo. Nabatid na mula noon pang Linggo ay umabot na sa 700 ang bilang ng mga complaints na natanggap ng Operation Center mula sa mga teacher. (Ulat ni Edwin Balasa)</body>
<link>http://www.philstar.com/Article.aspx?articleId=249789&amp;publicationSubCategoryId=92</link>
</article>
<article>
<title>Bilangan tatapusin ng 15 araw - Comelec</title>
<author></author>
<date>
<month>May</month>
<day>12</day>
<year>2004</year>
</date>
<body>Inihayag ng Comelec na 15 araw ang kanilang target upang matapos ang lahat ng pagbibilang ng boto sa national at local levels. Ayn kay Commissioner Resurreccion Borra, tatapusin ng Comelec sa loob ng 36 oras ang bilangan sa municipal level habang 64 oras sa provincial level. Sinabi ni Borra na titiyakin ng Comelec na sa Mayo 15 ay maipapasa na ang mga certificate of canvass mula sa local board of canvassers at provincial local board of canvassers sa Phil. International Convention Center (PICC) sa Vito Cruz, Manila. Ang mga certificate na magmumula sa provincial board of canvassers na siyang pagbabasehan kung sino ang mahahalal sa national na posisyon ay ipapasa naman sa Kongreso at ang Senate president ang siyang mangangasiwa at magpoproklama sa joint session sa nanalong pangulo at bise presidente ng bansa. Sinabi ni Borra na iaanunsiyo sa Mayo 30 ang mga nanalo sa eleksiyon mula sa pangulo pababa sa konsehal. Nanawagan si Borra sa mga poll watchers at mga supporters ng bawat magkakalabang partido na bantayang maigi ang mga balota dahil pagdating sa pagpapasa ng certificate of canvass ay doon nagaganap ang dayaan lalo aniya sa sistemang dagdag-bawas pagdating sa sitwasyong mahigpit na laban sa pagitan ni GMA at FPJ. (Ellen Fernando)</body>
<link>http://www.philstar.com/Article.aspx?articleId=249790&amp;publicationSubCategoryId=92</link>
</article>
<article>
<title>2 Pinoy todas sa Iraq bombing</title>
<author>Ellen Fernando</author>
<date>
<month>May</month>
<day>13</day>
<year>2004</year>
</date>
<body>Dalawang manggagawang Pilipino ang iniulat na nasawi, isa dito ang kinumpirma ng Department of Foreign Affairs (DFA) at tatlo pa ang malubhang nasugatan matapos ang sunud-sunod na pag-atake ng Iraqi bombers sa US military camp sa Baghdad kamakalawa ng gabi. Ayon kay Foreign Affairs spokesperson Julia Heidemann, base sa report ng embahada ng Pilipinas sa Baghdad, nasa kritikal na kondisyon ang tatlong OFWs matapos na bombahin ang Camp Anaconda. Ang mga biktima ay kabilang sa 1,300 OFWs na nagtatrabaho sa nasabing military camp sa Baghdad mula sa kumpanyang Prime Project Inc. na nakabase sa Dubai. Inatasan na kahapon ng DFA si Ambassador Eric Andaya, officer-in-charge sa Baghdad upang tumungo sa Camp Anaconda at kilalanin ang mga biktima at tuloy beripikahin ang natanggap na report na apat na ang patay na OFWs sa pambobomba sa US military camp. &amp;quot;Inaantay pa natin ang report mula sa embahada sa Iraq upang malaman natin kung ilan talaga ang patay. May report kasi na apat na ang patay. Baka yung tatlong nasugatan ay kabilang na sa mga nasawi,&amp;quot; ani Heidemann. Agad namang humingi ng tulong sa DFA ang isang Jenny Tupil na kaanak ng mga OFWs na sina Richard Tupil, Regie Esguerra at Alvin Sablan na kasalukuyang nasa Camp Anaconda. Sinabi ni Tupil na isang tawag ang kanyang natanggap mula sa isa nitong kaanak sa Camp Anaconda bandang 7:30 ng umaga kahapon at sinabing binomba ang kanilang kalapit kuwarto sanhi ng pagkamatay ng dalawang Pilipino at pagkasugat pa ng di mabatid na bilang ng Pinoy. Aniya, nangangatog sa takot ang mga OFWs doon at gusto na nilang umuwi sa Pilipinas dahil sa walang humpay na pag-atake at pambobomba. Hiniling ng libong manggagawa ang kanilang agad na repatriation. (Ulat ni Ellen Fernando)</body>
<link>http://www.philstar.com/Article.aspx?articleId=249876&amp;publicationSubCategoryId=92</link>
</article>
<article>
<title>Magpakahinahon !</title>
<author>Rudy Andal/Lilia Tolentino</author>
<date>
<month>May</month>
<day>13</day>
<year>2004</year>
</date>
<body>Iginiit kahapon ni Senate President Franklin Drilon sa oposisyon na magpakahinahon at hintayin ang resulta ng bilangan bago ito manghusga na nagkaroon ng malawakang dayaan nitong nakaraang May 10 elections. Ayon kay Sen. Drilon, hindi napapanahon ang mga pagkilos at wala namang hawak na matibay na ebidensiya para sabihing nagkaroon ng dayaan nitong nakaraang halalan. Kasabay nito, hiniling ni Drilon sa oposisyon na tukuyin ang lugar na sinasabi nilang nagkaroon ng dayaan upang agad itong maihiwalay ng Kongreso sa isasagawang bilangan. &amp;quot;If there were cheating, lets expose them, no question about it; lets expose this cheating. But let us not make general allegations. If there are in fact places were cheating took place, I would join the plea of everyone, lets identify these places and come out with the evidence,&amp;quot; wika pa ni Drilon kaugnay sa alegasyon ng KNP na nagkaroon ng dayaan nitong nakaraang eleksiyon. Ang inirereklamo ng KNP ay ang resulta ng exit polls ng Social Weather Station na nagsasabing nananalo si Pangulong Arroyo ng 9% samantala ang exit polls ng Proberz Inc. Research and Consultancy ay nagbigay naman kay Fernando Poe, Jr. ng lamang na 4% laban kay Arroyo. Ayon kay Presidential Campaign Spokesman Mike Defensor, ang exit polls ay gumawa ng survey sa mga bumoto kung sino ang kanilang inihalal at hindi ito aktuwal na bilangan. Kumbinsido naman si Drilon sa naging resulta ng exit polls kung saan si Pangulong Arroyo ang may mataas na porsiyento kaysa kay FPJ. Samantala, nagdadatingan na sa Senado ang mga certificate of canvass at election returns para sa presidential at vice presidential simula noong Martes ng gabi na nagmula sa Cambodia, Laos, Palau, South Africa, The Netherlands, Brunei, Sweden, Australia, Oman, Spain, Turkey at Ankara mula sa mga absentee voters. (Ulat nina Rudy Andal/Lilia Tolentino)</body>
<link>http://www.philstar.com/Article.aspx?articleId=249890&amp;publicationSubCategoryId=92</link>
</article>
<article>
<title>Kongreso handa na sa canvassing</title>
<author>Malou Rongalerios</author>
<date>
<month>May</month>
<day>13</day>
<year>2004</year>
</date>
<body>Siniguro kahapon ng Senado at House of Representatives na nakahanda na ito para sa pagsasagawa ng opisyal at pinal na pagbilang ng mga boto para sa pagka-pangulo at pangalawang pangulo batay na rin sa itinakda ng batas. Base sa Konstitusyon, ang Kongreso ang dapat na magsagawa ng opisyal na pagbibilang ng boto para sa presidente at bise at ito rin ang may kapangyarihan para opisyal na iproklama ang mga mananalo sa dalawang pinakamataas na posisyon ng bansa. Sisimulan ng dalawang kapulungan ng Kongreso ang pagbibilang ng certificate of canvass sa Mayo 24 sa pamamagitan ng joint session kasabay ang pagbuo ng national board of canvassers. Ang board ay kabibilangan ng mga senador at kongresista na magmumula sa ibat ibang partido pulitikal. Siniguro ni House Speaker Jose de Venecia na aabot lamang ng mula tatlo hanggang limang araw ang kanilang gagawing pagbibilang upang agad na maiproklama ang uupong pangulo at pangalawang pangulo ng bansa. Magiging transparent ang bilangan at bukas ito sa publiko at sa buong sambayanang Pilipino. (Ulat ni Malou Rongalerios)</body>
<link>http://www.philstar.com/Article.aspx?articleId=249892&amp;publicationSubCategoryId=92</link>
</article>
<article>
<title>GMA balik-trabaho</title>
<author>Lilia Tolentino</author>
<date>
<month>May</month>
<day>13</day>
<year>2004</year>
</date>
<body>Balik na sa normal ang trabaho sa Palasyo at agad nagpatawag si Pangulong Arroyo ng Cabinet meeting bukas para pag-usapan ang anim na puntong programang kanyang ipinangako sa mamamayan noong kampanya. Kabilang sa mga prayoridad na programa ay ang paglikha ng 1 milyong trabaho sa bawat taon hanggang taong 2010; paghahatid ng malinis na inuming tubig sa lahat na barangay; kuryente sa 1,500 barangay bawat taon at pagpapababa sa halaga ng enerhiya; tripleng pagpapautang sa maliliit na negosyo; pagtatayo ng 3,000 paaralan at pagbibigay ng computer sa bawat paaralan; pagkakaloob ng libreng pag-aaral sa isang estudyante sa bawat pinakamahihirap na pamilya at pagbabawas sa presyo ng medisina. Ngayong tapos na ang eleksiyon, gusto ng Pangulo ay mabilis na masimulan na ang mga programang ito. (Ulat ni Lilia Tolentino)</body>
<link>http://www.philstar.com/Article.aspx?articleId=249902&amp;publicationSubCategoryId=92</link>
</article>
<article>
<title>'Operation Dagdag-Bawas' kumikilos na sa Mindanao - Biazon</title>
<author>Ellen Fernando</author>
<date>
<month>May</month>
<day>13</day>
<year>2004</year>
</date>
<body>Ibinunyag kahapon ni reelectionist Sen. Rodolfo Biazon na kasalukuyan nang kumikilos ang grupo ng &amp;quot;dagdag-bawas&amp;quot; sa Mindanao na kilalang balwarte ng oposisyon. Sa pagbisita ni Biazon kahapon sa ginagawang quick count ng National Movement for Free Election (Namfrel) sa Greenhills, San Juan ay kinumpirma nito na nagsasagawa na ng operation dagdag-bawas ang ilang grupo. Sinabi ni Biazon na kilala niya ang namumuno sa nasabing pandaraya subalit tumangging ihayag nito ang mga pangalan na kabilang sa naturang operasyon. Inamin ni Biazon na isa siya sa mga target ng grupo ng dagdag-bawas upang malaglag siya sa senatorial slate. Si Biazon ay lumalaro sa pang-pito hanggang pang-10 sa top 12 senatorial slate candidates ng ginagawang unofficial quick count ng Namfrel at ibang grupo. Ayon sa report, karamihan sa mga lalawigan sa Mindanao ay balwarte ng oposisyon at nangunguna ang partido ng Koalisyon ng Nagkakaisang Pilipino (KNP) sa pamumuno ng presidential bet nito na si Fernando Poe Jr. (Ulat ni Ellen Fernando)</body>
<link>http://www.philstar.com/Article.aspx?articleId=249904&amp;publicationSubCategoryId=92</link>
</article>
<article>
<title>Hinakot na tao sa FPJ rally nagutom,nag-uwian</title>
<author>Edwin Balasa/Lordeth Bonilla</author>
<date>
<month>May</month>
<day>13</day>
<year>2004</year>
</date>
<body>Binayaran umano ng oposisyon ng tig-P200 ang tinatayang 2,000 katao na dumalo at sumuporta sa isinagawang rally kamakalawa ng gabi sa Makati City ng Koalisyon ng Nagkakaisang Pilipino (KNP). Sa panayam sa isang opisyal ng pulis, nabatid na karamihan sa mga dumalo sa rally ay pawang residente ng squatters area sa kahabaan ng Pasong Tamo hanggang Gate 3 ng Fort Bonifacio. Ayon sa source, walong opisyal kada barangay sa Makati City ang inatasan ng oposisyon na kumuha ng 100 residente kada isa para dumalo sa KNP rally. Ang mga dumalo ay binayaran umano ng P200 bawat isa sa loob ng fire station sa kanto ng Ayala at Buendia Avenue. Pero hindi naging organisado ang rally dahil ang organizer nito ay hindi nagdala ng pagkain para sa mga hinakot na tao kaya nagsiuwi ang mga ito dakong 9:30 at iniwan ang rally na dapat sanay matatapos hanggang alas-12 ng hatinggabi, ayon sa permit na pinirmahan ni Binay. Hindi naman sinipot ni FPJ ang rally sa hindi maipaliwanag na dahilan. Kaugnay nito, iimbestigahan ng pulisya sa Comelec kung mayroong paglabag ang KNP sa kanilang isinagawang victory march sa panulukan ng Paseo de Roxas at Ayala Avenue na kinaasar ng maraming commuters at motorista dahil lumikha ito ng matinding pagsisikip ng daloy ng trapiko na dahilan para maantala ang kanilang pag-uwi. Ayon kay National Capital Region Police Office Director Gen. Ricardo de Leon, nakarating sa report ng Southern Police District Office na ang ibinigay lamang na permit ay para sa victory rally ni Makati City Mayor Jejomar Binay. Subalit nabatid na pinalabas lamang na victory rally ito ni Binay pero ang talagang pakay ng mga supporters ng KNP ay upang magprotesta sa umanoy ginagawang pandaraya sa kanilang kandidatong si Fernando Poe, Jr. Ayon pa kay de Leon, kahit ipangalandakan ng KNP supporters na may permit sila, ito aniya ay ginagamit lamang sa araw at hindi sa gabi. Bukod dito, ang panulukan ng Paseo de Roxas at Ayala Avenue ay hindi tamang venue dahil ito ay major thoroughfare. Nakiusap ang pulisya sa iba pang mga political groups na hayaan munang tapusin ang canvassing bago magsagawa ng mga pagkilos dahil wala pa naman aniyang naihahayag na nanalo sa naganap na halalan. (Ulat nina Edwin Balasa/Lordeth Bonilla)</body>
<link>http://www.philstar.com/Article.aspx?articleId=249911&amp;publicationSubCategoryId=92</link>
</article>
<article>
<title>Gov't of national unity isusulong ni GMA</title>
<author>Lilia Tolentino</author>
<date>
<month>May</month>
<day>13</day>
<year>2004</year>
</date>
<body>Nananatili ang alok ni Pangulong Arroyo sa lahat na partido at mga kandidatong pulitikal hinggil sa pagtatatag ng &amp;quot;government of national unity&amp;quot; sa sandaling matapos na ang resulta ng halalan at siya ang magwaging presidente dahil ito ang nakikita niyang magandang paraan para sa pagkakaisa ng bansa at pagsusulong ng ekonomiya. Tumanggi ang Pangulo na maghayag ng damdamin kaugnay ng pangunguna niya sa panimulang resulta ng halalan. Sa halip ay pinasalamatan nito ang sambayanang Pilipino sa idinaos na pangkalahatang mapayapa, malinis at maayos na eleksiyon na maipagmamalaki ng sambayanan sa daigdig na mahusay na napangalagaan sa bansa ang demokrasya. Hiniling ng Pangulo sa taong bayan na manatiling nagbabantay hanggang sa mabilang ang kahuli-hulihang boto at paghahayag ng resulta ng eleksiyon. (Ulat ni Lilia Tolentino)</body>
<link>http://www.philstar.com/Article.aspx?articleId=249912&amp;publicationSubCategoryId=92</link>
</article>
<article>
<title>'People power sisiklab'</title>
<author>Ellen Fernando at Rudy Andal</author>
<date>
<month>May</month>
<day>14</day>
<year>2004</year>
</date>
<body>Nagbanta kahapon ang libu-libong tagasuporta ng Koalisyon ng Nagkakaisang Pilipino (KNP) na handa silang magsagawa ng &amp;quot;people power&amp;quot; kapag natalo ang kanilang manok na si Fernando Poe Jr. dahil sa malawakang dayaan sa halalan. Anila, huwag munang umakto ang Pangulong Arroyo na nakuha na niya ang sunod na anim na taong termino dahil nangunguna si FPJ na pinatunayan ng magkasunod na nagdaang araw ng bilangan ng National Movement for Free Elections (Namfrel). Ayon sa KNP, muling mauulit ang people power kagaya ng malawakang protesta na nagpatalsik kay dating Pangulong Ferdinand Marcos noong l986 at Joseph Estrada noong 2001 kapag nagpatuloy ang dayaan. Sinabi ng kampo ni FPJ na ngayon ay patuloy na nangangalap ng ebidensya sa anilay mga iregularidad sa eleksyon sa buong kapuluan, nananatili silang naniniwala na sila ang mananalo. &amp;quot;We remain firm in our belief in the truth that victory is ours,&amp;quot; anila. Lumalabas na ang turnout ay mas mababa sa 80 porsyento taliwas sa inihayag ng Comelec. Maaaring isiningit ang may 2.4 milyong extra ballots na sinasabi ng KNP na inimprenta ng gobyerno para sa dayaan. Pinabulaanan naman ito ng tagapagsalita ng administrasyon na si Presidential spokesman Ignacio Bunye. Sinabi ni Bunye na naniniwala silang naging malinis at maayos ang eleksyon. &amp;quot;Let us leave all electoral matters in the hands of the electoral body and let it finish its job,&amp;quot; ani Bunye. Sa rekord, umaabot pa lamang sa 5.6 porsyento ng mga precincts sa buong bansa ang nata-tally. Base sa survey, tinatayang lalamang ng 9 porsyento si Arroyo kay FPJ sa halalan upang muling maluklok ang Pangulo. Samantala, nabuko ng KNP na kasabwat umano sa operation dagdag-bawas ang Namfrel upang palitawin na si Pangulong Arroyo ang mananalo sa eleksyon. Sa isinagawang pulong balitaan sa Peoples Tally and Action Center ng KNP sa Makati Coliseum, inireport ni Atty. Fortune Mayuga na nagsumbong sa kanila ang kanilang watchers na nakatalaga sa La Salle Greenhills kung saan ginaganap ang quick count ng Namfrel ang ginawang pandaraya sa bilang ng boto ni FPJ. Sinabi ni Mayuga na alas-3 ng madaling-araw kahapon ay ipinoste ng Namfrel ang kabuuang boto ni FPJ na 139,651 mula sa resulta ng botohan sa 10,474 precincts subalit nang sumapit ang alas-7 ng umaga, may pumasok na namang resulta ng boto sa ibat ibang presinto subalit imbes na umakyat ang boto ni Da King, ito ay bumagsak sa 130,836. Nagtaka ang watchers ng KNP dahil tumaas naman sa 12,186 ang bilang ng presinto kung kayat dapat din umanong tumaas ang bilang ng boto ng presidential candidate ng KNP. Inireklamo umano nila ito kay Guillermo Luz, sec. gen. ng Namfrel subalit ang ginawa ay ibinalik sa 3 a.m. result ang boto ni FPJ na 139,651 at hindi ipinasok ang nakuha nitong boto sa karagdagang 1,712 presinto. (Ulat nina Ellen Fernando at Rudy Andal)</body>
<link>http://www.philstar.com/Article.aspx?articleId=250010&amp;publicationSubCategoryId=92</link>
</article>
<article>
<title>2 Pinoy na biktima ng bomb attack sa Iraq, kinilala</title>
<author>Butch Quejada</author>
<date>
<month>May</month>
<day>14</day>
<year>2004</year>
</date>
<body>Tukoy na ng mga awtoridad ang dalawang Overseas Filipino Workers na nasawi sa naganap na pambobomba ng mga rebeldeng Iraqi sa loob ng kampo ng mga sundalong Amerikano sa Baghdad, Iraq noong Martes. Sa ulat na ipinalabas ng Department of Foreign Affairs at ng Overseas Workers Welfare Administration, ang mga biktima ay nakilalang sina Raymond Natividad at Roland Dayao. Malubha namang nasugatan sa pagsabog sina Gil Casiano, Emeterio Payna, Jaime Balana at Leopoldo Soliman, pawang OFWs. Ginawaran ng plastic surgery si Payna dahil sa matinding pinsala na tinamo ng kanyang mukha. Ang mga nasawi ay ilan lamang sa mga trabahador ng Prime Projects International na nagtatrabaho sa loob ng Camp Anaconda sa nasabing bansa. Ang mga labi ay dadalhin muna sa Jeddah bago iuwi sa Pilipinas. Dahil sa nangyari, nabatid na 80 porsiyento ng mga OFWs sa loob ng kampo ang nagsumite na ng kanilang resignation at humiling ng repatriation dahil sa pangambang baka madamay sila sa patuloy na pagsiklab ng karahasan. Nanawagan din ang mga ito sa pamahalaan na madaliin ang kanilang pag-uwi sa Pilipinas dahil sa mainit na sitwasyon sa Iraq. Umabot na sa lima ang bilang ng mga OFWs na namatay sa Iraq simula nang sakupin ito ng tropang Amerikano. Noong nakaraang buwan ay nasawi ang isang Pilipinong truck driver matapos tambangan ng mga rebelde ang sasakyan na may sakay na US troops. (Ulat ni Butch Quejada)</body>
<link>http://www.philstar.com/Article.aspx?articleId=250013&amp;publicationSubCategoryId=92</link>
</article>
<article>
<title>Deployment ng Pinoy troops sa Iraq, tuloy</title>
<author>Joy Cantos/Malou Rongalerios</author>
<date>
<month>May</month>
<day>14</day>
<year>2004</year>
</date>
<body>Sa kabila ng sunud-sunod na pagkasawi ng mga Pinoy sa Iraq mula sa mga bomb attack, inihayag na itutuloy ng pamahalaan ang pagpapadala ng karagdagang Pilipinong sundalo na kabilang sa humanitarian contingent doon. Ayon kay AFP Vice Chief of Staff at Spokesman Lt. Gen. Rodolfo Garcia, ang ikalawang batch ng mga sundalong ipadadala sa Iraq ay hindi magsasagawa ng combat mission. Samantala, dapat nang sibakin ni Pangulong Arroyo si Ambassador Roy Cimatu bilang pinuno ng Middle East Preparedness Team sa gitna ng pagkamatay ng ilang Pinoy sa Iraq. Ayon kay Maguindanao Rep. Didagen Dilangalen, mali ang naging pahayag ni Cimatu na ligtas ang mga Pilipinong nasa Iraq kaya dapat lamang itong tanggalin na sa puwesto. &amp;quot;Iresponsable ang pahayag ni Cimatu. Paano niyang masasabing ligtas ang mga Pilipino sa Iraq gayung halos araw-araw ay may namamatay na OFWs,&amp;quot; anang solon. (Ulat nina Joy Cantos/Malou Rongalerios)</body>
<link>http://www.philstar.com/Article.aspx?articleId=250024&amp;publicationSubCategoryId=92</link>
</article>
<article>
<title>Panalo ni FPJ ninanakaw - Erap</title>
<author>Malou Rongalerios</author>
<date>
<month>May</month>
<day>14</day>
<year>2004</year>
</date>
<body>Inakusahan ni dating Pangulong Joseph Estrada ang administrasyon na ninanakaw umano ang panalo ng kanyang matalik na kaibigang si Fernando Poe Jr. Ayon kay Estrada, hindi pa kuntento ang kasalukuyang administrasyon na ninakaw din aniya ang kanyang posisyon at pati panalo ni FPJ ay gustong nakawin. &amp;quot;They stole the seat from me, now theyre stealing the victory from FPJ,&amp;quot; ani Estrada. Aniya, nakuha na umano ni GMA ang lahat pati ang media at lutong macau umano ang ginawang SWS exit polls kung saan ipinakitang lamang si Arroyo kay FPJ. &amp;quot;Hindi credible kasi small lang ang margin, lutong macau. Ako noon months before, wide margin na ang lamang ko,&amp;quot; ani Estrada. Inakusahan din nito ang administrasyon na namili ng boto lalo na sa Mindanao at Cebu. Talo aniya si Arroyo sa Mindanao at landslide si FPJ pero nag-ooperate umano ang mga lokal na opisyal kaya lumalabas na nananalo si Arroyo. Ibinuhos din aniya ang mga proyekto sa Mindanao kung saan nakatanggap ang mga gobernador at mayor ng mula P20 milyon-P50 milyon sa bawat proyekto. (Ulat ni Malou Rongalerios)</body>
<link>http://www.philstar.com/Article.aspx?articleId=250026&amp;publicationSubCategoryId=92</link>
</article>
<article>
<title>Bagman ng Al-Qaeda sa 'Pinas timbog!</title>
<author>Joy Cantos</author>
<date>
<month>May</month>
<day>15</day>
<year>2004</year>
</date>
<body>Bumagsak sa mga operatiba ng Anti-Terrorism Task Force (ATTF) ang itinuturing na bagman ng Al-Qaeda sa Pilipinas na siyang humawak ng pondo sa serye ng mga pambobomba sa Metro Manila at Mindanao Region. Sa press briefing kahapon sa Camp Aguinaldo, iniharap nina Defense Secretary at ATTF chief Eduardo Ermita, PNP chief Gen. Hermogenes Ebdane ang nasakoteng bagman na si Khair Malvan Mundus alyas Abu Atman, 40, isang Filipino Arabic scholar sa Saudi Arabia, finance at logistics officer ni Abu Sayyaf Group chieftain Khadaffy Janjalani, Sinabi ni Ermita na si Mundus ay naaresto noon pang nakalipas na Mayo 3 ng mga operatiba ng ATTF sa kuta nito sa Nurben Subdivision, Bgry. Talon-Talon, Zamboanga City subalit ngayon lamang nila iniulat ang pagkakabitag sa suspek dahil kailangan pang alamin ang &amp;quot;money trail&amp;quot; ng Al-Qaeda patungo sa ASG. Nabatid na si Mundus ay may dalawang nakabinbing warrat of arrest sa dalawang kaso ng pambobomba na isinagawa ng ASG kabilang na ang naganap sa Kidapawan City noong Oktubre 10, 2002 na kumitil ng buhay ng 7 katao at General Santos City noong Hulyo 8, 2001. Ayon kay Ermita, ang suspek ay direktang taga-source ng pondo mula sa Al-Qaeda terrorist networks na ipinapadala sa Pilipinas at siya namang ginagamit ng grupo ni Janjalani at sa iba pang terroristic activities. Bawat pambobomba ay pinopondohan umano ng mga suspek ng P100,000. Kabilang dito ang bombing sa Shop-O-Rama Department Store at Shoppers Central Department Store noong Oktubre 17, 2002 at pagtatanim ng bomba sa Fort Pilar shrine sa Bgy. Barbara noong Oktubre 20, 2004 na pawang naganap sa Zamboanga City. Sa inisyal na interogasyon, inamin ni Mundus ang koneksiyon niya sa Al Haramain, isang Middle East-based na charitable institution na tinukoy ng foreign intelligence na front ng pondo ng Al-Qaeda. Lumilitaw na si Mundus ay nagtigil sa Saudi Arabia mula 1996-2003 kung saan kumuha ito ng Arabic course. Sa mga panahong iyo ay maraming beses na bumiyahe si Mundus sa Middle East at Pilipinas. Sa Saudi ay nag-fund raising mission ito para sa ASG noong nabubuhay pa ang napaslang na si dating Sayyaf chieftain Abdurajak Abubakar Janjalani hanggang mailipat na ang pamamalakad sa grupo sa kapatid nitong si Khadaffy. Nabatid na tumanggap ang ASG mula sa suspek ng P5-M mula kay Mohammad Jamal Khalifa ng Al-Qaeda na idineposito sa sangay ng Landbank, Equitable PCI, Metrobank at PNB sa Cotabato City, Isabela City, Basilan, Zamboanga City at Jolo. Sa naturang pondo, umaabot sa P2.76M ang ginamit ng ASG sa pagbili ng 300 pares ng uniform; P500,000 speedboat na ginamit sa pagdukot ng 20 katao kabilang ang mag-asawang Martin at Gracia Burnham sa Dos Palmas; pagbili ng 12 M-14 rifles at 90mm recoiless rifles. Ang iba pang halaga ay ginamit sa Malagutay bombing at Golden Highway transit bus sa Balintawak, QC noong 2002. (Ulat ni Joy Cantos)</body>
<link>http://www.philstar.com/Article.aspx?articleId=250122&amp;publicationSubCategoryId=92</link>
</article>
<article>
<title>Mass evacuation sa Iraq ikinasa</title>
<author>Ellen Fernando</author>
<date>
<month>May</month>
<day>15</day>
<year>2004</year>
</date>
<body>Inihahanda na ng pamahalaan ng agarang paglikas sa mga manggagawang Pilipino sa Iraq na kasalukuyang ipit sa nagaganap na sunud-sunod na pambobomba sa US military camp sa Baghdad. Kumikilos na ang mga tanggapan at mga kinatawan ng Department of Foreign Affairts (DFA) at Overseas Workers Welfare Administration (OWWA) hinggil sa paghahanda sa repatriation ng mga overseas Filipino workers matapos na iutos din ng Pangulo na tingnan ang kalagayan ng mga Pinoy doon at agad na pauwiin kung kinakailangan. Ito ay kasunod na rin sa naganap na magkakasunod na pambobomba ng mga Iraqi rebels sa Camp Anaconda malapit sa Camp Victory kung saan nagtatrabaho ang may 4,000 manggagawang Pinoy. Kabilang din sa loob ng US military camp ang may 51 sundalong Pilipino na nagsasagawa ng humanitarian mission sa Iraq. Inatasan na rin ng DFA ang mga opisyal ng embahada ng Pilipinas sa Iraq upang matulungan ang mga OFWs na nasa kritikal na kondisyon at agad na iproseso ang dokumento ng nasawing Pinoy na si Raymond Natividad na kabilang sa may 1,300 OFWs na nagtatrabaho sa Prime Projects International Inc. Anumang araw ay posibleng dumating ang labi ni Natividad sa bansa. (Ulat ni Ellen Fernando)</body>
<link>http://www.philstar.com/Article.aspx?articleId=250133&amp;publicationSubCategoryId=92</link>
</article>
<article>
<title>Gabinete babalasahin!</title>
<author>Lilia Tolentino</author>
<date>
<month>May</month>
<day>15</day>
<year>2004</year>
</date>
<body>Isang malawakang pagbalasa sa pamahalaan ang napipintong isagawa ngayong tapos na ang eleksiyon. Sa kauna-unahang pulong ng Gabinete kahapon pagkaraan ng eleksiyon nitong Mayo 10, sinabi ni Executive Secretary Alberto Romulo na kailangang maghain ng pagbibitiw sa puwesto ang mga Cabinet officials. Sa ginanap ding press briefing kahapon din, sinabi ni Presidential Spokesman Ignacio Bunye na ang paghahain ng resignation ng mga miyembro ay normal lang tuwing may katatapos na halalan. Ito ay para mabigyang pagkakataon ang bagong administrasyon ng sinumang nanalong presidente na makabuo ng bagong Gabinete. Sinabi ni Bunye na hanggang Hunyo 30 ang itinakdang palugit na petsa kung kailan dapat maghain ng pagbibitiw sa puwesto ang mga miyembro ng Gabinete. Kaugnay ng pagtatapos ng eleksiyon, inihayag naman ni Presidential Spokesman for Campaign Issues Mike Defensor na babalik na siya sa trabaho niya bilang Housing secretary, pero kung kakailanganin pa ang kanyang tulong, tutulong siya kay Bunye sa paglilinaw sa ilang mga isyu. (Ulat ni Lilia Tolentino)</body>
<link>http://www.philstar.com/Article.aspx?articleId=250138&amp;publicationSubCategoryId=92</link>
</article>
<article>
<title>Mass resignation sa LDP</title>
<author>Rudy Andal</author>
<date>
<month>May</month>
<day>15</day>
<year>2004</year>
</date>
<body>Tuluyang iniwang mag-isa ng grupo ni independent presidential candidate Sen. Panfilo Lacson si Sen. Edgardo Angara matapos magsagawa ng mass resignation&amp;quot; ang mga ito sa Laban ng Demokratikong Pilipino (LDP). Bukod kay Sen. Lacson ay nagbitiw na rin si Makati Rep. Butz Aquino bilang secretary-general, Nueva Vizcaya Rep. Carlos Padilla at Iloilo Rep. Rolex Suplico sa LDP ni Sen. Angara Nagpulong kahapon sina Lacson at nagkasundo na magbitiw na sila sa LDP ni Angara matapos ang ginawa nitong &amp;quot;paglaglag kay Ping upang maging opisyal na kandidato ng partido at ipagpilitan si Fernando Poe, Jr. Inaasahan din ni Lacson ang pagbibitiw pa ng ibang gobernador, alkalde at iba pang miyembro ng LDP sa mga susunod na araw. Nagpahiwatig naman ang grupo na posibleng magtayo sila ng sariling partido. Naunang sinabi ni Lacson na handa siyang makiisa sa government of unity ni Pangulong Arroyo sa sandaling matapos ang bilangan at magwagi si Arroyo sa nakalipas na May 10 elections. Iginiit ni Ping, nakikita naman niyang sinsero si Pangulong Arroyo sa alok nitong government of unity matapos silang magkaroon ng pagkakataong mag-usap sa unity mass noong Mayo 9 na pinangunahan ni Manila Archbishop Gaudencio Rosales. (Ulat ni Rudy Andal)</body>
<link>http://www.philstar.com/Article.aspx?articleId=250145&amp;publicationSubCategoryId=92</link>
</article>
<article>
<title>Mga Cabinet post ipangsusuhol sa oposisyon?</title>
<author>Malou Rongalerios</author>
<date>
<month>May</month>
<day>15</day>
<year>2004</year>
</date>
<body>Malaki ang posibilidad na ialok ni Pangulong Arroyo sa oposisyon ang ilang puwesto sa Gabinete upang pumanig sila sa administrasyon at mabawasan ang tensiyon sa pagitan ng administrasyon at oposisyon. Ito ang sinabi kahapon ng isang mambabatas na tumangging magpabanggit ng pangalan kaugnay sa isinusulong na reconciliation ng administrasyon. Ayon sa mambabatas, tiyak na magkakaroon ng pagbabago sa mga miyembro ng Gabinete sa sandaling maiproklama si Arroyo pagkatapos nang isasagawang canvassing ng Kongreso. Maging si House Speaker Jose de Venecia ay nagpahayag na dapat ialok sa oposisyon ang ilang Cabinet post para sa diwa ng rekonsilasyon at pagkakaisa, Sinabi ni de Venecia na tiyak na pag-upo ni Arroyo ay palalakasin pa nito ang kanyang Gabinete sa pamamagitan nang pagkuha ng mga pinakamahusay na personalidad mula sa ibat ibang sektor ng lipunan kabilang na ang oposisyon. Sa pamamagitan lamang aniya nang pagbuo ng government of national unity mapapabilis ang pag-usad at pagbangon ng bansa mula sa problemang pang-ekonomiya at pulitikal. (Ulat ni Malou Rongalerios)</body>
<link>http://www.philstar.com/Article.aspx?articleId=250149&amp;publicationSubCategoryId=92</link>
</article>
<article>
<title>Dagdag-bawas vs Noli umpisa na</title>
<author>Rudy Andal</author>
<date>
<month>May</month>
<day>16</day>
<year>2004</year>
</date>
<body>Inakusahan kahapon ng kampo ni K4 vice presidential candidate Sen. Noli de Castro si Gov. Tony Leviste na umanoy nasa likod ng planong dagdag-bawas na ang target ay si Kabayan. Ito ay kasunod ng kahina-hinalang pag-iikot umano ni Leviste, kasama ang mayayaman at kilalang negosyante, sa mga lalawigan na kung saan natatalo ang kanyang asawang kandidato sa pagka-bise presidente na si Sen. Loren Legarda. Sa pahayag ng opisyal ng Air Transportation Office na tumangging magpabanggit ng pangalan, tatlong araw na umanong umeere ang private plane ni Leviste sa mga lugar na unang naiulat na natatalo ang asawang si Loren. Ang naturang opisyal ng ATO ay nangako sa kampo ng K4 na kanyang ihahayag ang flight plan ng asawa ni Loren kapag nakumpleto na ang detalye ng ruta ng eroplanong ginamit ng mga ito. Hinihinalang nagsasagawa sa kasalukuyan ng isang special operations si Leviste sa mga lalawigan upang maremedyuhan ang pagkatalo ng kanyang asawa. Inalerto naman ng grupong anti-election fraud ang kani-kanilang mga tauhang nagbabantay sa kasalukuyang isinasagawa na provincial canvassing of votes upang doblehin pa ang pagsisikap na walang mangyayaring dagdag-bawas sa bilangan ng mga balota upang maprotektahan ang tunay na boses ng bayan. Una rito ay nanawagan din ng pagkakaisa sa lahat ng kandidato ang nangunguna sa bilangan sa pagka-bise presidente na si Noli de Castro sabay sa pakiusap sa mamamayan, partikular sa mga titser at poll watchers na higit pang pag-ibayuhin ang pagbabantay sa canvassing of votes. &amp;quot;Alam kong pagod na pagod na kayo pero nakikiusap ako na dagdagan pa ninyo ang sakripisyo para hindi masalaula ang boses ng bayan ng mga kandidatong hindi marunong tumanggap ng pagkatalo,&amp;quot; panawagan kahapon ni Kabayan Noli. Nagbanta naman kahapon ang Comelec na agaran nilang papatawan ng mabigat na kaparusahan ang sinumang mapapatunayang gumawa ng anumang klase ng pandaraya, tulad ng dagdag-bawas, nitong nagdaaang halalan. (Ulat ni Rudy Andal)</body>
<link>http://www.philstar.com/Article.aspx?articleId=250251&amp;publicationSubCategoryId=92</link>
</article>
<article>
<title>Recruiters,employers ang dapat gumastos sa paglilikas ng OFWs sa Iraq - Sen. Villar</title>
<author>Rudy Andal/Lilia Tolentino</author>
<date>
<month>May</month>
<day>16</day>
<year>2004</year>
</date>
<body>Sinabi ni Sen. Manuel Villar kahapon na ang mga Filipino workers na naiipit sa giyera sa Iraq ay dapat asikasuhin ng kanilang mga recruiters upang makauwi sa bansa. Ayon kay Villar, chairman ng Senate committee on foreign relations, may batas na nag-aatang ng responsibilidad sa mga recruiters at recruitment agency na gastusin ang pamasahe ng mga OFWs sa sandaling magkaroon ng order of repatriation. Batay sa Sec. 15, Article 3 ng Migrant Workers and Overseas Filipino Act, &amp;quot;all costs attendant to repatriation shall be borne by or charged to the agency concerned and/or its principal.&amp;quot; &amp;quot;Kung gusto na ng ating mga OFWs sa Iraq na mailikas, maaaring atasan ng gobyerno ang recruitment agency o employer na tustusan ang repatriation costs,&amp;quot; pahayag ni Villar. Maari din na abonohan muna ng gobyerno ang anumang gastusin at singilin na lamang ito sa mga recruitment agency o recruiter ng OFW na pinauwi. &amp;quot;Kung tatanggihan naman ng mga recruiters, natural lamang na tatanggalin sila ng gobyerno sa listahan ng mga government-recognized recruitment agencies,&amp;quot; sinabi ni Villar. Nanawagan si Villar sa gobyerno na magsagawa ng contingency plans para sa evacuation ng 4,000 Pinoy na kasalukuyang naiipit sa sigalot sa Iraq. Aniya, tumataas na ang antas ng galit ng mga Iraqis sa mga tropa ng US at mga kaalyadong bansa nito matapos isiwalat ang ginagawang pang-aabuso ng mga sundalong Kano sa mga bihag na Iraqis. Nanawagan si Villar na tuluyan ng alisin ang mga nalalabing peacekeeping force at mga manggagawang Pinoy sa Iraq bago pa man isuko ng US government ang administrasyon sa bagong Iraqi government. Kaugnay nito, nakatakdang dumating sa bansa ang unang pangkat ng 100 OFWs na nagresign sa kanilang trabaho at nagboluntaryong umuwi mula sa Camp Anaconda sa Iraq. (Ulat nina Rudy Andal/Lilia Tolentino)</body>
<link>http://www.philstar.com/Article.aspx?articleId=250260&amp;publicationSubCategoryId=92</link>
</article>
<article>
<title>Lacson magtatayo ng sariling partido ?</title>
<author>Malou Rongalerios</author>
<date>
<month>May</month>
<day>16</day>
<year>2004</year>
</date>
<body>Pinaghahandaan na umano ni Sen. Panfilo Lacson ang pagtatayo ng sariling partido at ang pamumuno sa oposisyon upang mas isulong nito ang kanyang ambisyong pulitikal pagsapit ng 2010. Ayon sa isang source na tumangging magpabanggit ng pangalan, pansamantala lamang ang pagiging independent senator ni Lacson matapos itong kumalas sa Laban ng Demokratikong Pilipino (LDP) dahil magtatayo ito ng sariling political party. Sigurado anyang muling tatakbong senador si Lacson sa 2007 at sa pagka-presidente naman sa 2010 kaya kailangan nito ng partidong magdadala sa kanya. Kahit pinabulaanan na ni Lacson na hindi siya naghahanda para sa 2010 ay iba naman ang ipinakikita ng &amp;quot;body language&amp;quot; nito. Sinabi pa ng source na bilang dating hepe ng PNP, sanay si Lacson sa pagpaplano at pinaghahandaan nitong mabuti ang bawat desisyong gagawin sa hinaharap. Isa aniya sa halimbawa nito ay ang ginawang preparasyon ni Lacson sa pagtakbo niya bilang presidente nitong May 10 elections na matagal din niyang pinagplanuhan bago pa man ihayag ang kanyang hangarin na maging standard bearer ng oposisyon pero naunsiyami nang tumakbo rin si Fernando Poe, Jr. Isang source sa loob ng kampo ni Lacson ang nagkumpirma na bago pa man ihayag ng senador ang kanyang kandidatura ay nilibot na nito ang ibat ibang panig ng bansa upang magparamdam na sa mga lokal na opisyal kaugnay sa kanyang intensiyong kumandidato sa pagka-pangulo. Magugunitang kasabay na kumalas ni Lacson sa LDP sina Makati Rep. Agapito &amp;quot;Butz&amp;quot; Aquino na dating secretary general ng LDP at maging si Iloilo Rep. Rolex Suplico. Idinagdag ng source na nais talaga ni Lacson na siya ang mamuno sa oposisyon kaya magtatayo ito ng sariling partidong pulitikal upang ipantapat sa partido ng administrasyon. Paninindigan anya ni Lacson ang pagiging lider ng oposisyon dahil siguradong hindi na magiging aktibo sa pulitika si FPJ kung hindi ito papalarin na maging presidente ng bansa. (Ulat ni Malou Rongalerios)</body>
<link>http://www.philstar.com/Article.aspx?articleId=250265&amp;publicationSubCategoryId=92</link>
</article>
<article>
<title>Checkpoints tuloy</title>
<author>Joy Cantos</author>
<date>
<month>May</month>
<day>16</day>
<year>2004</year>
</date>
<body>Magpapatuloy ang isinasagawang checkpoints ng mga operatiba ng Philippine National Police (PNP) sa buong bansa partikular na sa Metro Manila sa kabila na tapos na ang eleksiyon. Ito ang binigyang diin kahapon ni PNP Spokesman P/Chief Supt. Joel Goltiao. Sinabi ni Goltiao na pinaigting ng PNP ang checkpoints na isinakatuparan sa panahon ng election period kabilang na ang pagpapatupad ng Comelec gun ban umpisa noong Dis. 15, 2003. Ang election period ay magtatagal hanggang Hunyo 9 o sa pagtatapos ng bilangan kapag naiproklama na ang mga nagwaging kandidato. Ayon sa opisyal, hindi lamang mga gun ban violators ngayong election period ang ibig nilang masawata kundi maging mga elementong kriminal at mga teroristang grupo na nasa bansa. Iginiit pa nito na sa panahon ng election period, isa sa mga pangunahing layunin ng checkpoint ay ang tiyakin na hindi mapupunta sa maling mga kamay o kampo ng mandarayang mga kandidato ang mga ballot boxes. Samantalang mahigpit ring babantayan ng mga pulis partikular na ng mga nakatalaga sa checkpoint ang seguridad ng mga Board of Election Inspectors (BEIs) na karaniwan ng target ng mga grupong naghahasik ng karahasan sa eleksiyon. (Ulat ni Joy Cantos)</body>
<link>http://www.philstar.com/Article.aspx?articleId=250272&amp;publicationSubCategoryId=92</link>
</article>
<article>
<title>'Jose Pidal' congressman na</title>
<author>Malou Rongalerios</author>
<date>
<month>May</month>
<day>16</day>
<year>2004</year>
</date>
<body>Magiging miyembro na ng papasok na 13th Congress ang kontrobersiyal na si &amp;quot;Jose Pidal&amp;quot; na kapatid ni First Gentleman Mike Arroyo. Tinalo ni Iggy Arroyo, bilang kinatawan ng 5th District ng Negros Occidental, ang kanyang mga kalaban sa posisyon kabilang si incumbent congressman Apolinario Lozada. Magugunitang inako ni Iggy na siya si Jose Pidal matapos akusahan si FG Arroyo na gumagamit ng alias na &amp;quot;Jose Pidal&amp;quot; upang maitago ang mga accounts kung saan inilagay umano ang mga kickback nito sa PCSO. Sa Pidal account din umano inilagay ang campaign contributions na ibinigay kay Pangulong Arroyo noong kumandidato itong bise presidente noong 1998. Sa gitna ng kontrobersiya na kinakasangkutan ni FG Arroyo ay sinalo ito ni Iggy at inamin ang &amp;quot;Jose Pidal&amp;quot; account. (Ulat ni Malou Rongalerios)</body>
<link>http://www.philstar.com/Article.aspx?articleId=250275&amp;publicationSubCategoryId=92</link>
</article>
<article>
<title>Patunayan mo Noli - Leviste</title>
<author>Ellen Fernando</author>
<date>
<month>May</month>
<day>17</day>
<year>2004</year>
</date>
<body>Hinamon kahapon ni dating Batangas Governor Tony Leviste si Sen. Noli &amp;quot;Kabayan&amp;quot; de Castro na patunayan ang bintang nito na nagsasagawa siya ng &amp;quot;special operation dagdag-bawas&amp;quot; upang maipanalo ang kanyang maybahay na si Sen. Loren Legarda sa bakbakan nila ni de Castro sa pagka-bise presidente. Ayon kay Leviste, desperado na si de Castro dahil sa nalalapit na ang kanyang pagkatalo sa halalan. &amp;quot;Ang hirap kay Noli de Castro ay kung kani-kanino niya binibintang ang kanyang ginawang dagdag-bawas. It is a sheer act of desperation because he is losing the election,&amp;quot; ani Leviste. Pinabulaanan ni Leviste ang paratang ni de Castro na umiikot siya sa mga lalawigan upang magawan ng paraan ang pagkatalo ng kanyang asawa. &amp;quot;In the last four days, I have been watching movies and shopping at the Greenbelt mall in Makati. And there are hundreds of salesgirls, waiters and security guards in Greenbelt mall who will bear me out. I challenge Mr. de Castro therefore to prove his allegation that I have been traveling around the country in a chartered plane accompanied by wealthy businessmen and which the ATO (Air Transportation Office) will allegedly prove as soon as the record of my supposed flight plan is completed,&amp;quot; pahayag ng nairitang si Leviste. Hiniling na rin ni Liveste sa ATO na agarang iklaro at ipaliwanag ang nasabing isyu base na rin sa alegasyon ni de Castro laban sa kanya. &amp;quot;I suggest Noli de Castro to put up or shut up and just wait for the results of the canvass,&amp;quot; ani Leviste. Ang mga bintang ni Kabayan kay Leviste ay tinawag na preemptive strike kung saan nagpapauna siya ng atake bago tuluyang mabisto sa kanyang pandaraya. &amp;quot;Sana ay magpakalalaki si de Castro at tanggapin ang katotohanan na ayaw na sa kanya ng bayan. Kung muli siyang puputak sana ay magconcede na lang siya at humingi ng tawad sa mga kinotongan at inabuso niya na naglabasan kamakailan,&amp;quot; dagdag pa ng dating gobernador. (Ulat ni Ellen Fernando)</body>
<link>http://www.philstar.com/Article.aspx?articleId=250377&amp;publicationSubCategoryId=92</link>
</article>
<article>
<title>FPJ 'tuta' ng KNP - Pichay</title>
<author>Malou Rongalerios</author>
<date>
<month>May</month>
<day>17</day>
<year>2004</year>
</date>
<body>Naniniwala si Surigao del Sur re-relectionist Rep. Prospero Pichay na walang kontrol sa oposisyong Koalisyon ng Nagkakaisang Pilipino (KNP) si action king Fernando Poe Jr. matapos na ipahayag ni KNP losing senatorial candidate Francisco Tatad na hindi sila mapipigilan ng kanilang standard bearer na magsagawa ng anumang pagkilos laban sa anilay nagaganap na dayaan sa halalan. Sa isang pahayag, sinabi ng chairman ng House committee on national defense na ang pahayag ni Tatad ay isang patunay na &amp;quot;tuta&amp;quot; lamang si Poe ng oposisyon at ginagamit lamang ng mga personalidad na gutom sa pampulitikang kapangyarihan. &amp;quot;Malinaw na ang ginawang pahayag ni Tatad ay isang pag-amin na isa lamang dekorasyon at tuta ng oposisyon si Poe, isa rin itong pag-amin na walang kontrol ang aktor sa anumang balaking gawin ng KNP,&amp;quot; ani Pichay. Itinuro rin ni Pichay si dating Pangulong Joseph Estrada bilang panginoon sa likod ng kandidatura ni Poe na umaasang makalalabas sa piitan sa sandaling mahalal bilang pangulo ang Da King. Aniya, ang ginawang paghikayat ni Estrada sa mga tagasuporta ni FPJ na magsagawa ng protesta ay isa ring patunay na hindi tatanggapin ng oposisyon ang katotohanan na sa kangkungan dadamputin ang kandidatura ng aktor. (Ulat ni Malou Rongalerios)</body>
<link>http://www.philstar.com/Article.aspx?articleId=250390&amp;publicationSubCategoryId=92</link>
</article>
<article>
<title>Foreign investor takot sa bantang people power</title>
<author>Ellen Fernando</author>
<date>
<month>May</month>
<day>17</day>
<year>2004</year>
</date>
<body>Hirap ang mga negosyanteng Tsinoy na hikayatin ang mga dayuhang mangangalakal na maglagak ng puhunan sa Pilipinas dahil sa bantang protesta ng mga tagasuporta ng oposisyon sa kabila ng hindi pa naman sinisimulan ng Kongreso ang pagbibilang ng boto para sa mga kandidato sa pagka-pangulo at pangalawang pangulo sa bansa. Sa isang pahayag, hinikayat ni Francis Chua, executive vice presi- dent ng Filipino-Chinese Chamber of Commerce and Industry (FCCI) ang oposisyon at administrasyon na tigilan ang pagbabangayan sa pulitika at mapayapang hintayin ang magiging resulta ng halalan. Nasa bansang Taipei ang mga opisyal ng FCCI upang dumalo sa isang pandaigdigang pagpupulong ng mga mangangalakal kung saan nanghihikayat ang grupo ng mga dayuhang negosyante upang maglagak ng puhunan sa bansa. Ayon kay Chua, dagdag problema sa kanila ang nagyayari sa bansa, partikular na ang ginawang pagbabanta ng mga tagasuporta ni presidential aspirant Fernando Poe Jr. na hindi sila mapipigilan nito na magsagawa ng anumang pagkilos laban sa dayaan. Nanawagan si Chua sa mga lider ng ibat ibang partido pulitikal na hikayatin ang kani-kanilang mga tagasuporta na tigilan na ang pagbibigay ng mga pahayag na magdudulot ng pangamba para sa mga negosyante, lokal man o dayuhan. (Ulat ni Ellen Fernando)</body>
<link>http://www.philstar.com/Article.aspx?articleId=250394&amp;publicationSubCategoryId=92</link>
</article>
<article>
<title>Canvassing sa Pasay City pinalilipat sa Comelec</title>
<author>Ellen Fernando</author>
<date>
<month>May</month>
<day>17</day>
<year>2004</year>
</date>
<body>Dahil sa paniniwalang may naganap na malawakang dayaan, hiniling kahapon sa Commission on Elections (Comelec) ni Pasay City mayoralty bet Ding Santos (Lakas-CMD) na ilipat ng venue ang ginagawang canvassing ng balota sa kanilang lugar. Ayon kay Santos, huwag ng ituloy ang canvassing sa Cuneta Astrodome sa halip ay ilipat na lamang sa Comelec sa Intramuros, Manila dahil may direktang access umano papasok sa loob ng astrodome ang kalaban nitong si incumbent Mayor Peewee Trinidad ng KNP at malaya umanong naisasagawa ang pandaraya. Sinabi ni Santos, umaabot na sa 19 na falsified election returns at ballot boxes na ipinapasok sa loob ng Cuneta Astrodome ang nasabat ng kanyang mga tauhan at pito katao na sinasabing mga bata ni Trinidad ang nadakip ng PNP. &amp;quot;Unang nahuli ng aking mga supporters ang ilang tauhan ni Trinidad na nagpapasok sa loob ng astrodome ng 7 ballot boxes at sumunod ang 12 pa kamakalawa ng tanghali,&amp;quot; ani Santos. Aniya, garapalan na kung mandaya ang kanyang kalaban kaya di na rin nakatiis ang libu-libong supporters nito kaya lumusob na ang mga ito sa Cuneta Astrodome at may dalawang gabi nang nagsasagawa ng prayer vigil. Sinabi pa ni Santos, halos lahat ng polling precint sa Pasay City ay siya ang nanalo ngunit niluluto umano ng kanyang kalaban para siya malamangan sa ginaganap na canvassing. (Ulat ni Ellen Fernando)</body>
<link>http://www.philstar.com/Article.aspx?articleId=250403&amp;publicationSubCategoryId=92</link>
</article>
<article>
<title>Roco nag-concede na !</title>
<author>Ellen Fernando at Edwin Balasa</author>
<date>
<month>May</month>
<day>18</day>
<year>2004</year>
</date>
<body>Tinanggap na kahapon ni Alyansa ng Pag-asa standard bearer Raul Roco ang kanyang pagkatalo sa presidential race at tuluyang nag-concede kay Pangulong Arroyo. Sa isinagawang press conference ni Roco sa headquarters ng Aksyon Demokratiko sa Strata 200 Ortigas Center, Pasig Cty, inamin nito na tinawagan niya sa telepono ang Pangulo upang personal na batiin sa pagkakapanalo nito. Sinabi pa ni Roco na tutulong na lang siya kay Arroyo para sa ikatatamo ng reporma sa bansa. &amp;quot;Its time to get into the mainstream of development in this shrinking global village where knowledge, talent and creativity can still make a difference for the Filipino people,&amp;quot; dagdag pa ni Roco. Sa ngayon ay wala muna siyang balak na pumasok sa anumang posisyon sa gobyerno sakaling alukin siya. Mas gusto pa umano niyang magpahinga muna at pagkatapos ay bumalik sa pribadong buhay at ipagpatuloy ang kanyang propesyon, ang pagiging abogado. Mula ng umpisa-han ang bilangan sa Namfrel, hindi man lang pumasok sa top three presidential race si Roco kaya ginawa niya ang nasabing hakbang upang ipakita sa taong bayan ang kanyang katapatan. Gayunman, tiniyak ni Roco na lalahok siya sa pagsisiyasat upang kumpirmahin ang alegasyong pandaraya ng oposisyon. Sa panig naman ng Comelec, pinag-aaralan nito kung posibleng hindi na bilangin pa ang boto ni Roco dahil sa pag-concede nito.(Ulat nina Ellen Fernando at Edwin Balasa)</body>
<link>http://www.philstar.com/Article.aspx?articleId=250489&amp;publicationSubCategoryId=92</link>
</article>
<article>
<title>'Josiah Army; ni Bro. Eddie mag-aalsa</title>
<author>Ellen Fernando</author>
<date>
<month>May</month>
<day>18</day>
<year>2004</year>
</date>
<body>Nagbanta kahapon si Bangon Pilipinas presidential aspirant Bro. Eddie Villanueva na hindi na niya mapipigil ang kanyang milyon-milyong tagasuporta na tinawag na &amp;quot;Josiahs Army&amp;quot; na magsagawa ng malawakang kilos-protesta upang kondenahin ang dayaan sa nagdaang halalan. Kinumpirma ni Bro. Eddie na handa na ang Josiahs Army sa napipintong people power upang labanan ang poll fraud kung saan ang nasa likod anila nito ay ang administrasyong Arroyo. Sinabi ni Bro. Eddie na gusto niyang pigilan o i-discourage ang plano ng Josiahs Army subalit hahayaan nito na ang mamamayan ang magdesisyon at sundin ang kanilang kagustuhang mag-aklas. &amp;quot;We cant discount the possibility of street protest. There are actually demands among my followers for such massive action,&amp;quot; ani Villanueva. Gayunman, niliwanag ni Bro. Eddie sa kanyang mga tagasuporta na maghintay sila ng tamang panahon kung kinakailangan silang pumunta sa kalye at simulan ang pagkilos. Sinabi pa ng spiritual leader na nagtatag na sila ng fact finding committee na mangangalap o tatanggap ng mga ebidensiya at reklamo hinggil sa poll fraud cases. Sinabi ni Villanueva na gusto nilang malaman ng mamamayang Pilipino ang ginanap na umanoy pandaraya ng administrasyon ni Pangulong Arroyo habang kasagsagan ng canvassing ng boto sa buong bansa. Iginiit ni Bro. Eddie na tungkulin nila na ilabas ang katotohanan at magkaroon ng hustisya dito dahil ito lamang ang magpapalaya sa kanila. Na-shock si Eddie matapos na lumabas na 0 o 1 boto lamang ang nakuha nito sa maraming precincts kung saan nakarehistro ang kanyang daang tagasuporta na miyembro ng Jesus Is Lord (JIL) gaya na lamang sa Bacoor, Cavite. (Ulat ni Ellen Fernando)</body>
<link>http://www.philstar.com/Article.aspx?articleId=250494&amp;publicationSubCategoryId=92</link>
</article>
<article>
<title>Libo-libo na stranded kay 'Dindo'</title>
<author>Joy Cantos/Danilo Garcia</author>
<date>
<month>May</month>
<day>18</day>
<year>2004</year>
</date>
<body>Umaabot sa mahigit 16,000 katao ang na-istranded sa ibat ibang daungan at mga terminal ng bus dahilan sa masungit ng panahong dulot ng hagupit ng bagyong Dindo sa Bicol at Eastern Visayas Region kahapon. Sa pinagsamang re-port ng National Disaster Coordinating Council (NDCC) at Philippine Coast Guard (PCG), ang grabeng naapektuhang lugar ay Virac City at Catanduanes sa Bicol Region. May 18 barkong Su-per Ferry sa Bicol ang pansamantala munang sinuspinde ang kanilang pagbiyahe bunsod ng malakas na alon, hangin at walang humpay na pagbuhos ng ulan. May 61 barko at iba pang sasakyang pandagat ang hindi naman nakabiyahe sa lugar ng Cebu at Samar. Ang signal no. 3 ay itinaas sa Northern Samar, Camarines provinces, Polilio Island, Albay, Sorsogon at Catanduanes. Signal no.2 naman sa Eastern Samar, Western Samar, Biliran Islands, Eastern Isabela, Quirino, Aurora, Quezon, Marinduque, Burias Island at Masbate habang signal no.1 sa Leyte, Aklan, Capiz, nalalabing bahagi ng Northern at Central Luzon, Mindoro, Lubang Island, Romblon, Rizal, Laguna, Cavite, Batangas at Metro Manila. Samantala, ang bagyo ay huling namataan sa layong 120 kilometro sa hilagang silangan ng Daet, Camarines Norte dala ang hangin na may lakas na 170 kilometro bawat oras. Bukas din si Dindo ay nasa layong 90 kilometro sa hilagang silangan ng Tuguegarao, Cagayan at sa layong 260 km sa hilagang silangan ng Basco, Batanes. Kaugnay nito, natagpuan na ang tatlong mangingisdang iniulat na nawawala sa Tanauan, Leyte matapos na abutan ang mga ito ng bagyo sa pangingisda sa karagatan ng Samar. (Ulat nina Joy Cantos/Danilo Garcia)</body>
<link>http://www.philstar.com/Article.aspx?articleId=250503&amp;publicationSubCategoryId=92</link>
</article>
<article>
<title>GMA handang magpasiyasat sa 'dayaan'</title>
<author>Lilia Tolentino</author>
<date>
<month>May</month>
<day>18</day>
<year>2004</year>
</date>
<body>Handang sumailalim sa imbestigasyon si Pangulong Arroyo kaugnay ng alegasyon ng oposisyon na malawakang pandaraya. Ito ang ipinahiwatig ng Pangulo nang manawagan sa Comelec na siyasatin ang lahat ng akusasyong pandaraya at isali ang lahat ng partido pati na ang kinabibilangan niyang K-4. Gayunman, sinabi ng Pangulo na kung mayroon mang pandaraya, itoy nasa local level lang. Sinabi pa ng Pangulo na nakahanda niyang suportahan ang mga repormang ipatutupad para maiwasan ang ganitong dayaan sa pamamagitan ng hakbanging administratibo at lehislatibo. Samantala, winalang-bahala ng Malaca&amp;ntilde;ang ang banta ng kampo ni Fernando Poe, Jr. na haharangin nila ang proklamasyon ni Pangulong Arroyo dahil sa malawakang pandaraya sa nakaraang halalan. Ayon kay Presidential Spokesman Ignacio Bunye, sa halip na gumawa ng ganitong banta ang oposisyon, makabubuting magharap muna sila ng ebidensiya sa kanilang alegasyon. (Ulat ni Lilia Tolentino)</body>
<link>http://www.philstar.com/Article.aspx?articleId=250506&amp;publicationSubCategoryId=92</link>
</article>
<article>
<title>Army Col. na nangampanya para kay FPJ iimbestigahan</title>
<author>Joy Cantos</author>
<date>
<month>May</month>
<day>18</day>
<year>2004</year>
</date>
<body>Pinaiimbestigahan na ni Army chief Lt. Gen. Efren Abu ang isang Army Colonel na akusado sa kasong electioneering matapos na mangampanya para sa kandidatura ni Fernando Poe, Jr. sa katatapos na eleksiyon. Una rito, nagpalabas ng arrest order si AFP Chief of Staff Gen. Narciso Abaya laban kay Col. Jose Gamus, nakatalagang deputy brigade commander ng 901st Brigade ng Phil. Army na nakabase sa Pili, Camarines Sur. Sinabi ni Army spokesman Lt. Col. Buenaventura Pascual na isang malinaw na paglabag sa Armys Rule and Regulation ang ginawa ni Gamus ng lantaran umanong ikampanya si FPJ sa lalawigan ng Sulu. Si Gamus nitong kainitan ng campaign period ay naghain ng &amp;quot;ordinary leave&amp;quot; sa kadahilanang personal mula Marso 22-Hunyo 15, 2004 kung saan ay nangampanya umano ito kay FPJ. Pero nilimitahan ng AFP hanggang Mayo 15 ang bakasyon ni Gamus dahil masyado umanong mahaba kung hanggang Hunyo 15 ito. (Ulat ni Joy Cantos)</body>
<link>http://www.philstar.com/Article.aspx?articleId=250516&amp;publicationSubCategoryId=92</link>
</article>
<article>
<title>Board of canvassers sa Quezon at Samar 'binibili'</title>
<author>Angie dela Cruz</author>
<date>
<month>May</month>
<day>18</day>
<year>2004</year>
</date>
<body>Binatikos kahapon ng Freedom Peace and Justice Movement (FPJM) ang umanoy lantaran at malawakang &amp;quot;pagbili&amp;quot; sa provincial board of canvassers ng lalawigan ng Quezon at Samar. Sa isang panayam, sinabi ni Manny Portez ng FPJM, isinumbong sa kanila ni Quezon Board of Canvassers Atty. Adolfo Ilagan na nag-aalok umano sa kanya ng blank check si DILG Undersecretary Agnes Devanadera upang papanalunin sa lalawigan ng Quezon si Pangulong Arroyo. Gayundin, sinabi ni Samar Provincial Board of Canvassers Atty. Cesar Tingzon na maging siya ay inaalok umano ng grupo ni Gabby Claudio ng blank check para mailampaso ni Pangulong Arroyo si Fernando Poe, Jr. Si GMA ay talo sa Quezon at sa lalawigan ni Claudio sa Samar. Sinabi din ni Portez na nag-iikot sa kasalukuyan si First Gentleman Mike Arroyo, Ronnie Puno at ret. Gen. Guillermo Ruiz upang mapalitan ang certificates of canvassers sa Zamboanga del Sur at Norte. Limang bayan naman sa Maguindanao ay hindi nakapagdaos ng eleksiyon. Nagkaroon din umano ng dayaan sa resulta ng eleksiyon sa Sulu, Tawi-Tawi at Basilan. Bunsod nito, nanawagan ang pamunuan ng FPJM sa taumbayan na ilabas ang mga ebidensiya ng mga naganap na dayaan sa nakaraang halalan at ihayag kung may napatotohanang mga boto na hindi nabibilang kung pabor ang boto kay FPJ. Sa kabuuan, si FPJ ay nangunguna sa buong Luzon, NCR at Palawan, Mindoro, Marinduque gayundin sa Region 9,10,11, 12 at ARMM nang ipatigil pansamantala ang bilangan ng mga balota rito. (Ulat ni Angie dela Cruz)</body>
<link>http://www.philstar.com/Article.aspx?articleId=250519&amp;publicationSubCategoryId=92</link>
</article>
<article>
<title>Guro tiklo sa dagdag-bawas</title>
<author>Ellen Fernando</author>
<date>
<month>May</month>
<day>19</day>
<year>2004</year>
</date>
<body>Isang public school teacher sa Cebu City ang nasa &amp;quot;hot water&amp;quot; ngayon dahil hinihinalang sangkot sa dagdag-bawas para ipanalo si vice presidential bet Loren Legarda ng Koalisyon ng Nagkakaisang Pilipino (KNP). Dahil sa maagap na aksyon ng mga poll watchers ni K-4 vice presidential bet Noli de Castro, maagap namang naitumpak ni COMELEC officer Atty. Climaco Labata ang maling certificate of canvass na nagbigay sana kay Legarda ng karagdagang 20,000 dagdag na boto, ayon kay Dave Tumulak, poll watcher ni de Castro. Sinabi ni Tumulak na habang itinatala ang mga certificates of votes (COV), napansin ng mga watchers ang malaking pagkakaiba sa bilang ng mga boto na 90,499 sa dinagdagang 110,499 votes. Ani Tumulak, &amp;quot;buti na lang at isinaisip at ginawa namin ang panawagan ni Kabayan na maging alerto lagi sa pagbabantay ng mga balota kaya naagapan namin at napigilan ang pandaraya sa boto ng mga Cebuano.&amp;quot; Sa pagsisiyasat, lumalabas na ang mga inatasang magbilang na sina Emma Compra, isang government employee at Alma Arellano, isang guro ang siyang nagtala ng maling bilang. Ayon kay Compra, tama naman ang binanggit niyang bilang kay Arellano pero hindi niya malaman kung bakit mali ang naitala ng huli. Habang isinusulat ang balitang ito, hindi agad nakunan ng kanyang panig si Arellano. Agad nagprotesta ang election lawyer ni de Castro na si Atty. Elvin Cruz ng AMPGP law office sa nangyaring &amp;quot;dagdag-boto&amp;quot; nang ilipat na ang COV sa certificate of canvass na siyang magiging opisyal na basehan ng COMELEC. Ayon sa abogado ni de Castro, pinag-aaralan na ang kasong isasampa sa mga taong kasangkot sa nangyaring dayaan. (Ulat ni Ellen Fernando)</body>
<link>http://www.philstar.com/Article.aspx?articleId=250619&amp;publicationSubCategoryId=92</link>
</article>
<article>
<title>Mas batang Speaker ipapalit kay JDV</title>
<author>MRongalerios</author>
<date>
<month>May</month>
<day>19</day>
<year>2004</year>
</date>
<body>Pinag-uusapan na ng mga batang congressmen na magiging miyembro ng papasok na 13th Congress ang pagpapalit ng liderato sa House of Representatives at pagtatalaga ng mga mas batang lider partikular na sa Speakership. Sa panayam kay Cavite Rep. Gilbert Remulla, inamin nito na nagkakaroon ng &amp;quot;informal&amp;quot; na pag-usap ang mga batang mambabatas kaugnay sa pagtatalaga ng bagong Speaker sa sandaling magbukas ang 13th Congress. Mas makabubuti aniya kung magkaroon ng &amp;quot;younger set of leaders&amp;quot; sa Kamara upang mas maipatupad ang pagbabago. Isa aniya sa isusulong si Camarines Sur Rep. Rolando Andaya sa Speakership. Si Andaya ay 35 taong-gulang pa lamang at naging miyembro na ng 11th at 12th Congress. Isa rin sa mga lumutang na pangalan na posibleng lumaban sa Speakership si Surigao del Sur Rep. Prospero Pichay. Ayon kay Remulla, kung lalaban sa Speakership si Pichay ay tiyak na makikipag-usap ito kay Speaker Jose de Venecia dahil kapwa sila miyembro ng Lakas-CMD. (Ulat ni MRongalerios)</body>
<link>http://www.philstar.com/Article.aspx?articleId=250632&amp;publicationSubCategoryId=92</link>
</article>
<article>
<title>State of Calamity ideneklara sa Bicol Region,Masbate,Easter at Northern Samar</title>
<author>Lilia Tolentino</author>
<date>
<month>May</month>
<day>19</day>
<year>2004</year>
</date>
<body>Inilagay sa state of calamity ni Pangulong Arroyo ang buong Bicol Region na kinabibilangan ng lalawigan ng Catanduanes, Albay, Sorsogon, Camarines Sur at Camarines Norte at mga lalawigan ng Masbate, Northern at Eastern Samar matapos mapinsala ng husto ng bagyong Dindo. Inatasan na rin ng Pangulo ang National Disaster Coordinating Council (NDCC) at Department of Social Welfare and Development (DSWD) na gumawa ng kaukulang hakbang para matulungan ang mga biktima ng bagyo. Nanawagan din ang Pangulo sa pribadong sektor na makipagtulungan sa kinauukulang mga ahensiya ng gobyerno para matulungan ang lahat na naapektuhang mamamayan. Tiniyak ng Pangulo na kontrolado ng gobyerno ang sitwasyon at epektibo nitong maipatutupad ang mga hakbang na pang-emerhensiya sa lahat na lugar na naapektuhan ng bagyo. (Ulat ni Lilia Tolentino)</body>
<link>http://www.philstar.com/Article.aspx?articleId=250635&amp;publicationSubCategoryId=92</link>
</article>
<article>
<title>Transport strike ikakasa</title>
<author>Edwin Balasa</author>
<date>
<month>May</month>
<day>19</day>
<year>2004</year>
</date>
<body>Malawakang tigil-pasada ang ilulunsad ng transport sector sakaling dedmahin pa umano ng Land Transportation Franchising and Regulatory Board (LTFRB) ang kanilang kahilingang dagdag na P1.50 sa pasahe matapos ang pagtataas ng presyo ng produktong petrolyo. Aminado ang PCDO-ACTO at PISTON na kanila nang inilalatag ang isasagawang transport strike bagamat sa ngayon ay hindi pa pinal kung kailan ito ilulunsad. Sinabi ni PCDO-ACTO president Efren de Luna na tanging dagdag sa pasahe na lamang ang solusyon para mabawi ng mga driver ang malaking pagkalugi sa kanilang arawang kita. Aniya, nararapat na ang fare increase sa kasalukuyan dahil umabot na sa P18.50 hanggang P19.50 ang presyo ng diesel kumpara sa presyo nito noong nakaraang taon na P14.50 lamang. Ayon kay de Luna, hindi na nakasasapat ang discount na ibinigay ng mga kumpanya ng langis. Sinabi naman ni LTFRB chairman Helen Bautista na hindi tumigil ang kanilang tanggapan sa pagsasagawa ng pagdinig sa panukalang fare increase. Anumang araw ay kanila umanong ihahayag kung pagbibigyan ang dagdag pasahe o hindi. Aminado ang LTFRB na nahihirapan sila na desisyunan kung wasto bang magkaroon ng pagtaas sa pamasahe dahil hindi lang naman umano nakabase sa pagtaas ng presyo ng langis ang pagkakaroon ng fare increase. (Ulat ni Edwin Balasa)</body>
<link>http://www.philstar.com/Article.aspx?articleId=250645&amp;publicationSubCategoryId=92</link>
</article>
<article>
<title>FPJ binokya sa Pangasinan</title>
<author>RAndal</author>
<date>
<month>May</month>
<day>19</day>
<year>2004</year>
</date>
<body>Binokya o walang natanggap ni isa mang boto si KNP presidential bet Fernando Poe, Jr. sa Sto. Tomas, Pangasinan sa katatapos na eleksiyon. Dahil dito, mariing kinondena ng pamunuan ng KNP ang anilay di kapani-paniwalang report dahil batay sa kanilang sariling talaan, may mga boto na pumapabor kay FPJ. Sa 34 presinto sa Sto. Tomas, nakapagbuslo si Pangulong Arroyo ng 5,470 votes samantalang bokya si FPJ. Kinukuwestiyon tuloy ng mga residente ng nabanggit na lugar kung saan napunta ang kanilang boto pabor kay FPJ. &amp;quot;The secret of the counting from Sto. Tomas are ridiculous. How could it be possible that GMA got all the votes while not even one from her opponents got at least a single votes,&amp;quot; pahayag ni KNP senatoriable Kit Tatad. Halos ganito din umano ang nangyari sa Maguindanao, 82,411 o 99.83 percent ang nakuhang boto ni GMA at may 142 o 0.170 lamang ang napunta kay FPJ gayung ito ay balwarte ng oposisyon. Sa dalawang munisipalidad ng Sultan Kudarat ay nakakuha ng 24,108 boto si GMA samantalang si FPJ ay 477 votes lamang kung saan ang naturang lugar ay mula din sa balwarte ng KNP. (Ulat ni RAndal)</body>
<link>http://www.philstar.com/Article.aspx?articleId=250648&amp;publicationSubCategoryId=92</link>
</article>
<article>
<title>Villar, pinakamayamang kongresista</title>
<author>Malou Rongalerios</author>
<date>
<month>May</month>
<day>19</day>
<year>2004</year>
</date>
<body>Naitala sa ikatlong magkakasunod na taon bilang pinakamayamang mambabatas sa Mababang Kapulungan ng Kongreso si Las Pi&amp;ntilde;as Rep. Cynthia Villar matapos na umabot sa P531,225,348 ang kanyang net worth at walang utang sa Statement of Assets and Liabilities (SAL) ng mga kongresista noong Disyembre 31, 2003. Noong 2001, ang net worth ni Villar ay P405,517,749 at P481,550,874 naman noong 2002. Pumangalawa si Palawan Rep. Vicente Sandoval (P253,926,295); sinundan ni Augusto Syjuco (Iloilo), P251,156,299; Rafael Nantes (Quezon), P109,217,027; Abdullah Dimaporo (Lanao del Norte), P104,002,909; Jack Enrile (Cagayan) P93,602,165; Antonio Floreindo (Davao del Norte) P88,579,091; Glenda Ecleo (Surigao del Norte) P78,756,000; Francis Nepomuceno (Pampanga) P78,750,00; at ika-10 si Ismael Mathay III (Quezon City) P78 milyon. Pinakamahirap si Rep. Joel Virador (Bayan Muna) sa net worth na P26,500. Samantala si House Speaker Jose de Venecia ay nasa ika-23, P53,352,663; Ilocos Norte Rep. Imee Marcos, P12,610,000; Negros Occidental Rep. Jules Ledesma na asawa ni Assunta de Rossi, P32.8 milyon at ika-45 sa listahan ng 225 kongresista. (Ulat ni Malou Rongalerios)</body>
<link>http://www.philstar.com/Article.aspx?articleId=250653&amp;publicationSubCategoryId=92</link>
</article>
<article>
<title>Taas-pasahe aprub na simula sa June 9</title>
<author>Angie dela Cruz at Edwin Balasa</author>
<date>
<month>May</month>
<day>20</day>
<year>2004</year>
</date>
<body>Inaprubahan na ng Land Transportation Franchising and Regulatory Board (LTFRB) ang P1.50 dagdag sa pasahe sa pampasaherong dyip at P2 naman sa ordinary bus. Base sa ipinalabas na increase, ang kasalukuyang P4 na minimum fare sa pampasaherong dyip ay magiging P5.50 sa unang apat na kilometro at magkakaroon ng P1 karagdagan sa bawat kilometrong itatakbo nito. Sa ordinary bus naman ay magiging P6 na ang pasahe mula sa dating P4 sa unang limang kilometro, karagdagang P1.10 naman ang idagdag kada kilometro sa provincial bus samantalang P1.25 sa mga bus na rumuruta sa Metro Manila. Nilinaw ni LTFRB chairperson Ellen Bautista na magiging epektibo ang fare increase sa dyip at bus sa Hunyo 9, 2004 matapos ang 15 days publication. Sinabi naman ng LTFRB na walang dagdag pasahe sa mga aircon bus dahil ang mga may-ari o kompanya nito ang siyang nagdedesisyon kung magtataas sila o hindi. Kasabay nito ay humirit din ang mga taxi operators ng dagdag pasahe at P40 flag down rate ang kanilang hiling habang P2.50 sa mga susunod na patak. Anila, noong taong 2000 pa sila huling nagtaas. Ang fare hike ay makaraang magtaasan ng P1 ang produktong petrolyo kamakailan at mga presyo ng bilihin dahilan para magbanta ng isang malawakang transport strike ang mga transport group kung hindi pakikinggan ang kanilang kahilingan. Ayon naman sa mga maralitang manggagawa, laking pahirap ang taas sa pasahe na sumabay pa sa taas ng bilihin. Dagdag pasanin umano ito sa kanila lalo pat hindi umaabot sa minimum wage ang kinikita nila. Nabatid na kailangang kumikita ng P400 hanggang P500 kada araw ang isang empleyado para mabuhay ng disente ang kanyang pamilya. (Ulat nina Angie dela Cruz at Edwin Balasa)</body>
<link>http://www.philstar.com/Article.aspx?articleId=250737&amp;publicationSubCategoryId=92</link>
</article>
<article>
<title>'Dagdag-bawas' pinabulaanan ni Loren</title>
<author>Rudy Andal</author>
<date>
<month>May</month>
<day>20</day>
<year>2004</year>
</date>
<body>Kuwentong kutsero lamang at isang gimik ang alegasyon ng mga supporter ni Noli de Castro na sangkot si KNP vice presidential bet Loren Legarda sa isang umanoy dagdag-bawas operation sa Cebu City, pahayag kahapon ni Atty. Ed Escueta, campaign manager ni Legarda. Ayon kay Escueta, dapat imbestigahan ang pinakahuling &amp;quot;media stunt&amp;quot; ni de Castro dahil malinaw na gusto lang nitong sirain ang reputasyon ng kanyang karibal na si Legarda sa pagbibintang sa huli bilang may pakana umano ng dagdag-bawas. &amp;quot;At kung meron mang biktima ng pandaraya sa Cebu at sa maraming lugar sa bansa, itoy walang-iba kung hindi si Senador Legarda. Papaano naman nangyari na si Loren ay na-zero sa maraming lugar kung saan mayroon kaming campaign managers at supporters?&amp;quot; tanong ni Escueta. Sinabi ng abogado na maliwanag na &amp;quot;drawing&amp;quot; lang ang dagdag-bawas incident na ipinalabas ng mga poll watcher ni de Castro sa mga pahayagan. &amp;quot;Its criminal, the way de Castros camp has been trying to destroy Senator Legardas name. I believe that Loren pays no mind to them only because she knows that truth and the people are on her side,&amp;quot; ani Escueta. Sinabi ni Escueta na sasampahan nila ng kaso ang mga poll watchers ni de Castro kaugnay ng paninirang ginagawa nila sa reputasyon ni Legarda. (Ulat ni Rudy Andal)</body>
<link>http://www.philstar.com/Article.aspx?articleId=250750&amp;publicationSubCategoryId=92</link>
</article>
<article>
<title>Pagsuko ni Roco pinapurihan</title>
<author>Lilia Tolentino</author>
<date>
<month>May</month>
<day>20</day>
<year>2004</year>
</date>
<body>Taas-kamaong pinapurihan ng samahan ng mga paaralan para sa abogasya sa bansa ang ginawang desisyon ni presidential aspirant Raul Roco na isuko ang laban sa pampanguluhang halalan pabor kay Pangulong Arroyo. Sa isang pahayag, sinabi ni Dean Andres Bautista ng Far Eastern University at presidentre ng Association of Law Schools of the Philippines, kahanga-hanga ang ginawang kapasyahan ni Roco, alumni ng San Beda Law School. Hinikayat din ni Bautista ang mga pinuno mula sa administrasyon at oposisyon na hintayin at igalang ang magiging resulta ng isinagawang halalan at anumang reklamo ukol sa dayaan ay dapat samahan ng katibayan at ihain sa kaukulang lugar, ang hukuman. Sa kabilang dako, hinikayat din ni Bautista ang iba pang kandidato sa pampanguluhang halalan na sundin ang yapak na tinahak ni Roco at isakripisyo na ang kanilang pampulitikang interest para sa kapakanan ng bayan. &amp;quot;In any elections, just like any game, there will be winners and losers. If the losers are not gracious enough to concede defeat, then the entire nation is the loser,&amp;quot; paniniwala ng dekano ng isa sa prestihiyosong paaralan sa bansa para sa kursong abogasya at business management. Aniya, masamang ehemplo ang iniiwan sa kabataan ng mga tradisyunal na dahilang ginagawa ng mga nangungulelat sa halalan. (Ulat ni Lilia Tolentino)</body>
<link>http://www.philstar.com/Article.aspx?articleId=250753&amp;publicationSubCategoryId=92</link>
</article>
<article>
<title>Ebidensiya ng bilihan sa BOCs ilalantad</title>
<author></author>
<date>
<month>May</month>
<day>20</day>
<year>2004</year>
</date>
<body>Handang ilantad ng pamunuan ng Freedom Peace and Justice Movement ang mga ebidensiya na nagpapatunay na nagkaroon ng hakbangin ang administrasyon upang bilhin ang mga board of canvassers sa ilang mga lalawigan upang matiyak ang pag-upong muli ni Pangulong Arroyo sa Malaca&amp;ntilde;ang. Sinabi ni Manny Portez ng FPJM, inihahanda na niya ang naturang mga ebidensiya at dokumento kaugnay ng nabanggit na hakbang. Unang sinabi nina board of canvassers Atty. Adolfo Ilagan ng Samar at Atty. Cesar Tingzon na umanoy binibigyan sila ng blank check ng kampo ni Arroyo upang matiyak ang panalo ni GMA. Kaugnay nito, naglunsad ng text brigade ang Koalisyon ng Nagkakaisang Pilipino (KNP) upang dito iparating ng taong bayan ang kanilang mga sumbong at reklamo kaugnay ng nakitang mga dayaan sa bilangan ng mga balota sa ibat ibang panig ng bansa. I-text ang mensahe sa 0919-6270348. Samantala, sa latest tally sheet na nakalap ng Serbisyo Pinoy Solutions Inc. at Grupo Election Management Systems, May 19, 2004 10:30 ng umaga, nakakuha si FPJ ng botong 9,042,427 kontra sa 8,082,847 ni GMA.</body>
<link>http://www.philstar.com/Article.aspx?articleId=250764&amp;publicationSubCategoryId=92</link>
</article>
<article>
<title>Senate presidency target ni Villar</title>
<author>Rudy Andal</author>
<date>
<month>May</month>
<day>20</day>
<year>2004</year>
</date>
<body>Binalewala lamang ni Senate President Franklin Drilon ang sinasabing banta ni Sen. Manuel Villar na agawin sa kanya ang pinakamataas na puwesto sa Senado sa pagbubukas ng sesyon ngayong Hulyo 26. Sa ipinalabas na statement kahapon, binigyang-diin ni Sen. Drilon na hindi niya iniintindi ang ganitong ulat dahil abala siya sa kanyang papasaning trabaho sa canvassing ng boto ng presidential at vice presidential candidates na sisimulan sa Mayo 24. Pero ang pahayag ni Drilon ay kabaligtaran naman sa aktuwal na kaganapan kahapon sa Senado dahil sa report na nagpatawag umano ito ng miting ng mga senador para magkaroon ng loyalty check partikular mula sa Wednesday Group na kinabibilangan ni Sen. Villar. Matatandaan na naluklok bilang Senate president si Drilon noong Hulyo 2001 matapos makipagkasundo ang yumaong senador na si Renato Cayetano na paghahatian nila ang termino ng Senate Presidency. Bago pa man mapunta kay Cayetano ang trono ay dinapuan ito ng sakit hanggang sa ikamatay nito kaya nagtuluy-tuloy ang termino ni Drilon. (Ulat ni Rudy Andal)</body>
<link>http://www.philstar.com/Article.aspx?articleId=250766&amp;publicationSubCategoryId=92</link>
</article>
<article>
<title>Bagyong Dindo umalis na, 2 pang bagyo nakaamba</title>
<author>Angie dela Cruz</author>
<date>
<month>May</month>
<day>20</day>
<year>2004</year>
</date>
<body>Lumabas na ng bansa ang bagyong Dindo na nag-iwan ng 20 kataong patay, milyong pisong halaga ng winasak na taniman at mga ari-arian matapos manalansa partikular sa Bicol region, Masbate, Eastern at Northern Samar. Gayunman, sinabi ni Nathaniel Cruz, climatologist ng PAGASA, dalawa pang bagyo ang nagbabanta na sumalantang muli sa bansa. Ang bagyong Enteng ay namataan kahapon sa layong 1,000 kilometro ng silangan ng Bicol region at inaasahang nasa northwest ng Visayas ngayong umaga ng Huwebes. Isa pang sama ng panahon ang namumuo sa may South China sea at inaasahang papasok na sa Philippine area of responsibility. (Ulat ni Angie dela Cruz)</body>
<link>http://www.philstar.com/Article.aspx?articleId=250772&amp;publicationSubCategoryId=92</link>
</article>
<article>
<title>FPJ: 'Panalo ako'; Solons: 'Ano ka hilo ?'</title>
<author>Malou Rongalerios</author>
<date>
<month>May</month>
<day>21</day>
<year>2004</year>
</date>
<body>Naghahasik ng destabilisasyon ang pahayag ni Koalisyon ng Nagkakaisang Pilipino (KNP) standard bearer Fernando Poe Jr. na siya ang nagwagi sa katatapos na eleksiyong pampanguluhan at hindi si Presidente Gloria Arroyo dahil ito ang resulta ng sariling quick count na isinagawa ng KNP. Ito raw ay tahasang di pagkilala sa constitutional body tulad ng Commission on Elections at Kongreso na tanging may awtoridad na gumawa ng opisyal na pagbilang ng mga boto at magproklama ng mga nanalong kandidato. Dahil dito, kinuyog ng batikos ng isang grupo ng mga mambabatas sa Mababang Kapulungan si Poe at inakusahang naghahasik ng destabilisasyon sa bansa sa panggugulo sa resulta ng eleksyon. Tinawag pa si Poe na &amp;quot;nahihibang&amp;quot; dahil sa pagpoproklama sa sarili bilang nagwaging Pangulo. Ayon kay Surigao del Sur Rep. Prospero Pichay, parang hibang si Poe at hindi na nakikilala ang realidad sa pelikula na kanyang kinamulatan bilang aktor. Ayon naman kina Reps. Augusto Syjuco at Prospero Nograles, maaaring tuliro na ang isip ni Poe dahil sa matinding pagod at kakulangan ng tulog. Tinuligsa rin ng mga naturang kongresista ang quick count ng KNP na tila mas kinikilala pa ni Poe kaysa Comelec na natatanging institusyong awtorisadong gumawa ng opisyal na bilang at magproklama ng mga nagwaging kandidato. &amp;quot;Dapat kay Poe ay mag-concede na lang imbes na maniwala sa sariling bilangan,&amp;quot; ang nagkakaisang pahayag nina Pichay, Syjuco at Nograles. Ibinulgar naman ng isang KNP insider na sadyang pinalalaki nila ang bilang ng boto para kay Poe dahil lalabas na kahiya-hiya ang aktor kung matatalo sa sariling bilang. Dahil dito kaya dapat din aniyang isipin ni Poe na hindi naging paborable para sa kanya ang ginawang pagdedeklara sa sarili dahil ipinakita nitong binabalewala niya ang proseso ng canvassing na isasagawa ng Kongreso na nakatakda pa lamang simulan sa Lunes. Mas mabuti aniyang hintayin na lamang ni Poe ang magiging resulta ng pagbibilang ng Kongreso bago nito sabihin na nagkakaroon ng dayaan sa bilangan ng boto. (Ulat ni Malou Rongalerios)</body>
<link>http://www.philstar.com/Article.aspx?articleId=250859&amp;publicationSubCategoryId=92</link>
</article>
<article>
<title>Pinoy guilty sa pagpatay sa pamilya sa Australia</title>
<author>Ellen Fernando</author>
<date>
<month>May</month>
<day>21</day>
<year>2004</year>
</date>
<body>Napatunayan ng korte sa Australia na &amp;quot;guilty&amp;quot; ang estudyanteng Pinoy sa pagpatay sa kanyang mga magulang at kapatid sa loob ng kanilang tahanan sa Sydney noong taong 2001. Sa report ng embahada ng Pilipinas sa Sydney sa Department of Foreign Affairs (DFA), napatunayan ng New Southwales court na si Sef Gonzales, 23, ang nagmasaker sa kanyang mga magulang na sina Teddy at Loiva, at kapatid na si Clodine. Ang tatlong biktima ay natagpuang tadtad ng saksak sa loob ng kanilang bahay sa North Ryde Home, Sydney noong Hulyo 10, 2001. Naunang lumabas sa imbestigasyon na sinabi ni Sef na wala siya sa kanilang bahay ng maganap ang krimen. Pero, base sa testigo at kapitbahay ng pamilya Gonzales ay wala silang namataang ibang tao na nakapasok sa tahanan ng mga biktima o anuman na nagkaroon ng point of entry ng hinihinalang suspek sa pagpatay. Subalit sa pagpapatuloy ng pagsisiyasat ng Sydney police ay lumabas na si Sef mismo ang suspek sa karumal-dumal na pagpatay sa kanyang pamilya. Nabatid na ang biktima ay gumagamit ng ipinagbabawal na gamot. Lumalabas na natakot si Sef na itakwil ng magulang dahil mababa ang grades nito sa school at hindi rin type ng kanyang magulang ang girlfriend nito. Posible ring pinag-interesan ni Sef ang milyong-milyong kayamanan ng pamilya na isa sa lumilitaw na motibo sa pagpaslang. Sa isinagawang arraignment ng korte ay nag-plead ng not guilty si Sef, subalit sa ilang taong pagdinig sa kaso ay ipinalabas kahapon ang verdict na nagkasala ang nasabing estudyanteng Pinoy at hinatulang mabilanggo ng habambuhay. (Ulat ni Ellen Fernando)</body>
<link>http://www.philstar.com/Article.aspx?articleId=250874&amp;publicationSubCategoryId=92</link>
</article>
<article>
<title>FPJ naghahanap na ng lugar para sa June 30 inauguration</title>
<author>Rudy Andal</author>
<date>
<month>May</month>
<day>21</day>
<year>2004</year>
</date>
<body>Dahil sa matinding paniniwala na siya ang nanalong presidente, iniisip na ngayon ni Fernando Poe, Jr. kung saan niya gaganapin ang kanyang inagurasyon bilang pang-15 pangulo ng bansa sa tanghali ng June 30. Kabilang sa pinagpipilian ni FPJ na lugar ng kanyang panunumpa ang Quirino grandstand; Calamba, Laguna; Pangasinan na lalawigan ng kanyang ama at ang Gen. Santos City sa Mindanao. Bumuo na si Poe ng search committee para pumili ng lugar para sa kanyang panunumpa at agad itong ihahayag ni Da King. Gayunman, ng tanungin si Sorsogon Rep. Francis Escudero, spokesman ni Da King, ay hindi nito alam ang tungkol dito. Inihayag kamakalawa ni FPJ ng magtungo ito sa Zamboanga City na siya daw ang tunay na nanalo sa nakaraang May 10 elections at inulit niya ito kahapon ng magtungo sa Davao City kung saan ay inakusahang hipokrito ang Malaca&amp;ntilde;ang dahil sa pagiging bulag sa katotohanan na siya ang tunay na nanalo sa eleksiyon. (Ulat ni Rudy Andal)</body>
<link>http://www.philstar.com/Article.aspx?articleId=250876&amp;publicationSubCategoryId=92</link>
</article>
<article>
<title>16 bayan sa Mindanao walang eleksiyon pero may binilang ?</title>
<author>Angie dela Cruz</author>
<date>
<month>May</month>
<day>21</day>
<year>2004</year>
</date>
<body>Ibinunyag kahapon ng pamunuan ng Freedom Peace and Justice Movement (FPJM) na 16 bayan sa Mindanao ay hindi natuloy ang eleksiyon pero may mga binilang na certificate of canvass (COCs) ang Commission o Elections. Sa isang press conference sa Quezon City, sinabi ni Manny Portez, chairman ng FPJM, lubha nilang pinagtakhan kung bakit nagkaroon ng bilangan ng mga balota sa nabanggit na mga bayan tulad ng Sultan Kudarat at Maguindanao gayung hindi naman natuloy ang eleksiyon dito. Ayon kay Portez, hihilingin nila sa Comelec na isailalim sa failure of elections ang nabanggit na mga bayan para magkaroon dito ng special elections. Binanggit pa nito na hindi sila papayag na basahin ni House Speaker Jose de Venecia ang resulta ng halalan sa Maguindanao at iba pang lugar sa Mindanao hanggat hindi nagkakaroon ng special elections dito. Binigyang diin ng naturang grupo na kung magpupumilit si de Venecia na basahin ang COCs sa Kongreso, maaari aniyang magkaroon ng isang malawakang &amp;quot;peoples protest&amp;quot;. Sinabi pa ng grupo na tanggap naman nila kung talagang talo sa halalan si FPJ pero kung may nakikitang dayaan ay hindi nila ito palalampasin. (Ulat ni Angie dela Cruz)</body>
<link>http://www.philstar.com/Article.aspx?articleId=250887&amp;publicationSubCategoryId=92</link>
</article>
<article>
<title>JDV nagbibilang na ng kakampi</title>
<author>Malou Rongalerios</author>
<date>
<month>May</month>
<day>21</day>
<year>2004</year>
</date>
<body>Nagbibilang na umano ng mga kakamping mambabatas si House Speaker Jose de Venecia upang makuha muli ang Speakership.Umaabot na aniya sa 122 ang mga kongresista na kasapi ng Lakas-CMD na nahalal nitong nagdaang eleksiyon kaya siguradong magkakaroon ng mas maraming kakampi si de Venecia kaysa sa kanyang makakatunggali sa Speakership. Pero nilinaw din nito na bukas si de Venecia sa mga kongresista na nais maghangad ng liderato ng Kamara.Magugunitang sinabi ni Cavite Rep. Gilbert Remulla na nais ng mga batang solon na sa kanilang hanay manggaling ang susunod na Speaker. Malamang aniya na suportahan ng mga batang mambabatas si Camarines Sur Rep. Rolando Andaya at Quezon Rep. Danilo Suarez. (Ulat ni Malou Rongalerios)</body>
<link>http://www.philstar.com/Article.aspx?articleId=250889&amp;publicationSubCategoryId=92</link>
</article>
<article>
<title>Pasahe sa eroplano balak ding itaas</title>
<author>Butch Quejada</author>
<date>
<month>May</month>
<day>21</day>
<year>2004</year>
</date>
<body>Minomonitor ng mga airline companies ang sitwasyon ng ekonomiya sa bansa dahil balak din nilang magtaas ng pasahe matapos tumaas ang krudo sa international market. Apektado umano dito ang aviation gas na ginagamit ng mga eroplano na bumibiyahe sa international o domestic flights. Ayon sa isang top brass official ng isang international airline company na ayaw ipabanggit ang pangalan, tumataas kasi ang palitan ng dollar laban sa piso kaya ang pagtaas naman ng presyo ng krudo sa Gitnang Silangan ay nakaapekto ng malaki sa airline industry sa bansa. Nagbigay ng go-signal ang gobyerno na itaas ang pasahe ng mga pampublikong sasakyan noong isang araw at malamang na ipatupad ng mga tsuper sa pasukan ngayong Hunyo. Sinabi ng opisyal na bago magtaas ng singil ng pamasahe ang mga airline companies ay pag-uusapan muna nila kung ilang porsiyento ang itataas nito upang hindi mabigatan ang riding public sa pasahe sa eroplano. Ayon sa opisyal, nalulugi rin daw ang ilang kompanya ng eroplano at kung magkakaroon ng pagtaas ng pasahe ay tiyak na maaapektuhan sila ng malaki. (Ulat ni Butch Quejada)</body>
<link>http://www.philstar.com/Article.aspx?articleId=250897&amp;publicationSubCategoryId=92</link>
</article>
<article>
<title>'Moro-moro ambus' kay GMA balak</title>
<author>Ni Rudy Andal</author>
<date>
<month>May</month>
<day>22</day>
<year>2004</year>
</date>
<body>Matapos paniwalaan ang sariling quickcount na siya ang nanalong presidente sa nakaraang May 10 elections, ibinunyag naman ng kampo ni Fernando Poe, Jr. na may gagawin umanong pekeng ambush ang administrasyon kay Pangulong Arroyo sa loob ng dalawang linggo pagkatapos ay ibibintang sa Koalisyon ng Nagkakaisang Pilipino. Batay sa ipinadalang text messages ng FPJ Communications Group sa mga reporter ng Senado, A-1 information umano ito kung saan ang kanilang source ay mula daw sa Presidential Security Group (PSG) at National Security Agency (NSA). Hindi naman binanggit ng FPJ Communications Group staff kung ano ang nais mangyaring senaryo ng administrasyon sa isasagawang pekeng ambush kay Pangulong Arroyo na maliligtasan naman umano nito. Nakasaad pa sa text message ng staff ng Communications Group na dapat ibunyag ang mga planong ito ng Palasyo para mabatid kaagad ng taumbayan ang mga ganitong senaryo. &amp;quot;Positive information ang nakuha naming ito kung saan ang sources namin ay galing sa PSG at NSA kaya dapat ibuking ito sa publiko,&amp;quot; wika pa ni Mr. Marcial Reyes ng FPJ Communications Group. Magugunita na nag-iisip na ang grupo ni Da King ng lugar na pagdarausan ng inagurasyon ni FPJ bilang ika-15 pangulo ng bansa sa katanghalian ng June 30. Ito ay matapos i-announce mismo ni Poe sa isang press conference sa Zamboanga City at Davao City na siya daw ang tunay na nanalong pangulo sa nakaraang eleksiyon at dinaya lamang siya ng kampo ni GMA.</body>
<link>http://www.philstar.com/Article.aspx?articleId=250993&amp;publicationSubCategoryId=92</link>
</article>
<article>
<title>Taas-sahod naman hirit ni Villar</title>
<author></author>
<date>
<month>May</month>
<day>22</day>
<year>2004</year>
</date>
<body>Hiniling kahapon ni Sen. Manuel Villar sa regional wage board na bilisan ang pag-aaral sa panukalang pagtataas ng sahod alinsunod sa nakatakdang taas sa pasahe sa Hunyo 9. Sinabi ni Sen. Villar, chairman ng Senate committee on finance, dapat malaman kaagad ng gobyerno kung magkano ang idadagdag na sahod ng mga manggagawa na hindi naman makakaapekto sa mga namumuhunan. &amp;quot;Kahit ang mga non-minimum wage earners ay dumaranas ng kahirapan sa pagtaas ng presyo ng pangunahing bilihin at ang pagkakaroon ng wage increase ay hindi na mapipigilan at kinakailangan lalo pa at 2 taon na ang nakalipas ng huling magkaroon ng pagtataas sa sahod,&amp;quot; paliwanag pa ng senador. Magugunita na pinayagan ng Land Transportation Franchising Regulatory Board (LTFRB) ang P1.50 taas ng pasahe sa mga pampasaherong jeep, samantala P2 naman sa mga ordinary bus. Kasabay nito, nanawagan din si Villar sa Department of Trade and Industry (DTI) na makipagpulong ang mga ito sa mga malalaking manufacturing firm para talakayin kung paano iibsan ang epekto ng pagtaas ng presyo ng gasolina at mga bilihin. Dapat din anyang bumuo ng monitoring team ang DTI upang bantayan ang mga pamilihan sa bansa sa mga posibleng magsasamantala sa sitwasyon sa ngayon. (Rudy Andal)</body>
<link>http://www.philstar.com/Article.aspx?articleId=250997&amp;publicationSubCategoryId=92</link>
</article>
<article>
<title>PNP alerto sa 'Luksang Bayan'</title>
<author></author>
<date>
<month>May</month>
<day>22</day>
<year>2004</year>
</date>
<body>Handa ang buong puwersa ng pulisya na hadlangan ang balak na mass demonstration ng grupo at mga tagasuporta nina Fernando Poe, Jr. at Bro. Eddie Villanueva upang tutulan ang proklamasyon ni Pangulong Arroyo na patuloy na nangunguna sa isinasagawang bilangan. Ayon kay PNP Spokesman C/Supt. Joel Goltiao, doble alerto sila sa panawagang &amp;quot;Luksang Bayan&amp;quot; ni FPJ makaraang umalma ang naturang presidentiable sa pagsasabing dinadaya siya sa bilangan. Pinaghahandaan na rin ng PNP ang bantang kilos protesta ng grupo ni Bro. Eddie matapos umangal na ninanakawan siya ng boto ng administrasyon. Ayon kay Goltiao, nakalatag na ang contingency plan ng pulisya sa nasabing mga pagkilos upang matiyak na di na muling maulit pa ang May 1 siege kung saan buong kapangahasan na nilusob ng libu-libong supporters ng pinatalsik na si dating Pangulong Estrada ang Palasyo sa bigong destabilisasyon laban sa pamahalaan noong taong 2001. Kasabay nito ay nagpakalat ng mga anti-riot policemen ang PNP sa palibot ng Batasang Pambansa complex sa Quezon City upang pigilan ang balak namang panggugulo ng ibat ibang grupo sa isasagawang bilangan ng mga boto para sa mga kandidatong Pangulo, Bise Presidente at party-list groups na nakatakda nang umpisahan sa darating na Lunes. Sinabi ni Goltiao na simula bukas ay idedeploy ng PNP ang Civil Disturbance Management (CDM) sa mga istratehikong lugar na malapit sa Batasan. Binigyang diin ni Goltiao na 24-oras na nakamonitor ang kanilang mga intelligence groups upang madetermina kung anong mga aksiyon ang kanilang ipantatapat kontra sa mga ralista na maaaring manggulo sa bilangan. Nabatid na mahigpit na paiiralin ng PNP ang no permit, no rally policy laban sa mga grupong ibig maglunsad ng rally. Ayon pa sa opisyal, nasa heightened alert status ang PNP habang isinasagawa ang bilangan sa Kongreso at maliban dito ay may naka-standby ring puwersa sakaling sumiklab ang kaguluhan. (Joy Cantos)</body>
<link>http://www.philstar.com/Article.aspx?articleId=251007&amp;publicationSubCategoryId=92</link>
</article>
<article>
<title>14-man committe tinutulan ng oposisyon</title>
<author></author>
<date>
<month>May</month>
<day>22</day>
<year>2004</year>
</date>
<body>Haharangin ng oposisyon sa Senado ang napagkasunduan nina House Speaker Jose de Venecia Jr. at Senate President Franklin Drilon hinggil sa pagbuo ng 14-man joint committee na siyang magka-canvass ng boto ng presidential at vice-presidential candidates sa katatapos na eleksyon. Ayon kay Sen. Aquilino Pimentel Jr. hindi umano naaayon sa 1987 Constitution na isang komite lamang ang magka-canvass ng boto dahil isinasaad dito na ang dalawang kapulungan ng Kongreso ang dapat na bumuo bilang National Board of Canvassers. Nauna rito, nagkasundo sina de Venecia at Drilon na bumuo ng isang komite na kabibilangan ng pitong kongresista at pitong senador upang gumanap ng trabaho bilang National Board of Canvasser. Ang komiteng ito ang siyang magbibilang ng boto at maghihimay sa mga kuwestiyonableng certificate of canvass (COC). Mag-uumpisa ang kanilang trabaho sa Martes simula alas- 10 ng umaga hanggang alas-10 ng gabi kung saan ang araw ng Linggo lamang ang magiging pahinga nila sa loob ng isang linggo. Sa panig ng Senado, itinalaga na ni Drilon bilang miyembro ng komite sa panig ng mayorya sina Senador Francis Pangilinan, Joker Arroyo, Ralph Recto at Juan Flavier at magsisilbing alternate naman sina Senador Ramon Magsaysay Jr. at Manuel Villar. (Rudy Andal)</body>
<link>http://www.philstar.com/Article.aspx?articleId=251010&amp;publicationSubCategoryId=92</link>
</article>
<article>
<title>Top 6 senatoriables, party-lists ipoproklama na</title>
<author></author>
<date>
<month>May</month>
<day>22</day>
<year>2004</year>
</date>
<body>Magsasagawa na ng partial proclamation ang Commission on Elections (Comelec) sa mga nasa top 6 senators at party-list sa isinasagawang bilangan ng mga boto sa Philippine International Convention Center (PICC). Ayon kay Comelec Chairman Benjamin Abalos, posibleng ngayong araw o bukas ay isagawa ang partial proclamation sa anim na nangungunang mga senador at mula sa party-lists dahil halos tapos na ang isinasagawang pagbibilang sa 176 certificate of canvass (COCs). Bagamat aminado si Abalos na may mga hinihintay pa silang mga COC ay di naman umano ito makakaapekto pa sa puwesto ng top 6 na nangungunang mga kandidato sa pagka-senador at party-list dahil maliit na porsiyento na lamang ng COC ang di pa nabibilang. Sa kasalukuyan ay may 23 COCs na lamang mula sa 176 COCs ang hindi pa nabibilang ng Comelec at 19 sa mga ito ang di pa nila hawak. Sinabi ni Abalos na kahit makuha nila ang 19 COCs ay wala na rin itong epekto sa bilang ng boto ng nasa top 6 dahil maliit lamang ang maidadagdag na boto. (Ellen Fernando)&amp;lt;</body>
<link>http://www.philstar.com/Article.aspx?articleId=251018&amp;publicationSubCategoryId=92</link>
</article>
<article>
<title>GMA nagbabala sa mga manggugulo</title>
<author></author>
<date>
<month>May</month>
<day>22</day>
<year>2004</year>
</date>
<body>Kinumpirma kahapon ni Pangulong Arroyo na mayroon pang nalalabing bantang destabilisasyon dahil sa bintang na mayroong naganap na dayaan sa eleksiyon pero ito ay hindi kasing-seryoso ng mga naunang tangka para guluhin ang kanyang pamahalaan. Binalaan ng Pangulo ang mga grupong nagbabalak manggulo dahil hindi anya mangyayari ang kanilang maitim na plano dahil handa ang pamahalaan na panatilihin ang demokrasya. Hinamon din ng Pangulo ang mga may alegasyon na dayaan sa halalan na maglabas ng pruweba. Gayunman, sinabi ng Pangulo na halatang walang balak ang mga ito na idaan sa tamang proseso ang reklamo dahil nais lang talaga nilang manggulo. (Lilia Tolentino)</body>
<link>http://www.philstar.com/Article.aspx?articleId=251021&amp;publicationSubCategoryId=92</link>
</article>
<article>
<title>NPA manggugulo sa bilangan</title>
<author>Lilia Tolentino</author>
<date>
<month>May</month>
<day>23</day>
<year>2004</year>
</date>
<body>Isang intelligence report ang ibinulgar ng militar hinggil sa umanoy pagsasanib ng rebeldeng New Peoples Army (NPA) at Koalisyon ng Nagkakaisang Pilipino (KNP) sa pamamagitan ng isang &amp;quot;tactical alliance&amp;quot; na tinawag na Patriots na ang layunin ay guluhin umano ang isasagawang bilangan ng mga balota. Sa tatlong pahinang report na may title na &amp;quot;Special Report on FPJ Camp and CPP Front Organizations,&amp;quot; napag-alaman na, ayon sa kani-lang kasunduan sa kampo ng KNP, magsasagawa ng malawakang kam-panya ang Patriots upang magpakalat ng maling impormasyon ukol sa pandaraya noong May 10 elections. Ang Patriots ay pinamumunuan umano ng isang Fr. Joe Dizon. Ayon pa sa report, maglulunsad ng mga prayer rally at pagkilos sa Commission on Elections at Philippine International Convention Center (PICC) kung saan ginagawa ang Comelec count. Dinagdag pa ng re-port na layon ng tactical alliance na guluhin ang pagbibilang ng boto sa pagsigaw ng pandaraya ng Patriots. Ito naman umano ang gagamitin ng KNP upang makapaglunsad ng malawakang protesta na tutungo sa pagdeklara ng &amp;quot;failure of elections.&amp;quot; &amp;quot;Ang ibat ibang guerilla front commands ay nagpaplanong maglun-sad ng coordinated tactical operations sa buong Pilipinas kapag lumalala ang mga kilos protesta,&amp;quot; sabi pa ng military report. Binanggit din na ang pagbubuo ng grupong Patriots ay bunsod pa rin ng isang pagpupulong noong Mayo 2 ng Communist Party of the Phi-lippines National United Front Commission (NUFC) na bahagi ng tinatawag na &amp;quot;post election scenarios.&amp;quot; Kaugnay nito, tinagurian ng Malaca&amp;ntilde;ang na hindi makabayan ang grupong Patriots dahil sa panawagan nilang magbitiw na sa puwesto ang Pangulo sa sandaling mapatunayang may dayaan sa halalan noong Mayo 10. Ayon kay Presidential Spokesman Ignacio Bunye, ang bansag na Patriots ay hindi bagay sa grupo dahil ang organisasyon ay sangkot sa hindi makabayang gawain, ang magbintang ng dayaan sa eleksiyon ng walang matibay na ebidensiya. Sinabi ni Fr. Dizon na nagkaroon ng malawakang pandaraya sa pa-mamagitan ng pamimili ng boto, pagpapalit ng resulta ng botohan, paggamit ng dahas sa tulong ng pulis at militar at voters disenfranchisement. Hinamon ni Bunye ang Patriots na mangalap muna ng ebidensiya at iharap sa kinauukulang institusyon kaysa aksayahin ang panahon sa propaganda. (Ulat ni Lilia Tolentino)</body>
<link>http://www.philstar.com/Article.aspx?articleId=251132&amp;publicationSubCategoryId=92</link>
</article>
<article>
<title>Pabayang opisyales sa Lebanon sibakin!</title>
<author>Rudy Andal</author>
<date>
<month>May</month>
<day>23</day>
<year>2004</year>
</date>
<body>Pinasisibak ni Senator Manny Villar ang mga opisyales na humawak sa kaso ng tatlong Pinay domestic helpers sa Lebanon na nasawi sa tangka nilang tumakas sa malupit nilang amo. Ayon kay Villar, chairman ng Senate committee on foreign relations, ipatatawag niya si DFA Secretary Delia Albert upang ipaliwanag ang kakulangan ng aksiyon sa kaso ng tatlong OFWs sa Lebanon. Aniya, dapat magsagawa ng masusing imbestigasyon upang malaman kung nagpabaya ang ating mga welfare at diplomatic officials sa kanilang tungkulin upang protektahan ang ating mga OFWs sa nasabing bansa. &amp;quot;Dapat natin makita kung ano ang ginawa nila sa kaso ng tatlong OFWs na ito at patawan ng kaukulang parusa ang mga nagkasala nang sa ganoon ay mabigyan ng hustisya ang pagkamatay nila,&amp;quot; ani Villar. Kahina-hinala na umano ang sunud-sunod na pagkamatay ng OFWs sa Lebanon na pawang pareho ang dahilan kung saan ang pinakahuli ay ang isang katulong na nahulog sa bahay ng kanyang employer at namatay noong May 16. Noong Mayo 3 ay namatay din si Catherine Bautista matapos uma-nong mahulog sa bintana sa tangka nitong tumakas sa kanyang ma-lupit na amo. Ganito rin ang sinapit ni Lovela Susan Montenegro nang mahulog naman mula sa ikatlong palapag na apartment ng kanyang amo. Lahat ng mga namatay na OFW ay humingi ng saklolo sa welfare officers sa Lebanon hinggil sa pagmamaltrato ng kanilang amo su-balit sa halip na tulungan ay pilit pa rin umano silang pinabalik ng welfare officers sa kanilang employer. (Ulat ni Rudy Andal)</body>
<link>http://www.philstar.com/Article.aspx?articleId=251144&amp;publicationSubCategoryId=92</link>
</article>
<article>
<title>'Mga kandidatong gumastos ng sobra-sobra kasuhan'</title>
<author>Malou Rongalerios</author>
<date>
<month>May</month>
<day>23</day>
<year>2004</year>
</date>
<body>Dahil tapos na ang eleksiyon, dapat na-mang paghandaan ng Comelec ang pagsasampa ng kaso laban sa mga kandidatong lu-mabag sa election laws partikular na ang pag-iimbestiga sa mga kan-didatong gumastos ng sobra sa itinakda ng batas. Ayon kay Citizens Battle Against Corruption (CIBAC) party-list Rep. Kim Bernardo-Lokin, kung talagang susundin ang itinakda ng RA 7176, ang isang presidential candidate ay hindi dapat gumastos ng higit sa P8 sa bawat botante. Pero maliwanag anyang hindi ito nasunod dahil sobra-sobra ang ginagastos ng mga kandidato nitong nagdaang eleksiyon. Ilang kandidato na rin anya ang umamin sa telebisyon na milyon-milyong piso ang kanilang ginastos nitong nakaraang eleksiyon pero ang iba ay hindi pinalad na manalo. Sinabi pa ni Lokin na isa sa dahilan kung bakit nagagawang mangura-kot ng mga nanalong kandidato ay ang pagnanais na mabawi ang sobrang ginastos nila sa halalan. Kung kukuwentahin aniya hindi kayang bawiin ng isang mananalong presidente sa pamamagitan lamang ng kanyang suweldo sa loob ng anim na taong panunungkulan ang kanyang nagastos nitong eleksiyon. Ang mananalong presidente ng bansa ay sasahod lamang ng P50,000 isang buwan o kabuuang sahod na P3.6 milyon sa loob ng anim na taon. Iginiit din nito na dapat ding siyasatin ng Comelec maging ang mga talunang kandidato na lumabag sa batas na nagtatakda kung magkano lamang ang dapat gastusin ng isang kandidato. Hanggat hindi aniya nababago ang sistema ng eleksiyon sa bansa ay patuloy na magkakaroon ng katiwalian sa gobyerno. (Ulat ni Malou Rongalerios)</body>
<link>http://www.philstar.com/Article.aspx?articleId=251146&amp;publicationSubCategoryId=92</link>
</article>
<article>
<title>'Moro-moro ambus' pakana raw ni Enrile</title>
<author>Lilia Tolentino</author>
<date>
<month>May</month>
<day>23</day>
<year>2004</year>
</date>
<body>Inakusahan ng Malaca&amp;ntilde;ang si KNP senatorial candidate Juan Ponce Enrile na siyang posibleng gumawa ng senaryo ng sinasabing &amp;quot;moro-moro ambus&amp;quot; kay Pangulong Arroyo. Bagaman hindi binanggit ni Presidential Spokesman Ignacio Bunye ang pangalan ni Enrile, malinaw ang ibinigay nitong indikasyon na ang senaryong &amp;quot;moro ambus&amp;quot; ay nanggaling sa isang miyembro ng oposisyon na nagpeke din ng ambus niya. Magugunitang noong panahon ni dating Pangulong Marcos, nabalitang si Enrile na Defense Minister noon ay nagkaroon ng tangkang ambus at ito ay naghudyat sa pagdedeklara ng batas militar o martial law noong Setyembre 1972. Ang pagbubunyag sa &amp;quot;moro-morong ambus&amp;quot; ay ginawa ng kampo ni KNP presidential aspirant Fernando Poe, Jr. para umano ibintang sa oposisyon. Sinabi ng kampo ng KNP na ang nagbigay daw sa kanila ng A-1 information ay ang Presidential Security Group at National Security Agency. Hindi binanggit ng KNP kung ano ang motibo ng pekeng ambus na diumanoy maliligtasan naman ng Pangulo pero ilang impormante ang nagbigay sapantaha na maaaring ang motibo ay makuha ang simpatiya ng publiko para mapagtakpan ang kontrobersiya sa dayaan sa halalan. (Ulat ni Lilia Tolentino)</body>
<link>http://www.philstar.com/Article.aspx?articleId=251157&amp;publicationSubCategoryId=92</link>
</article>
<article>
<title>Mayor umamin, resulta ng canvassing tinangkang retokihin</title>
<author>Ellen Fernando</author>
<date>
<month>May</month>
<day>23</day>
<year>2004</year>
</date>
<body>Inamin kahapon ni incumbent Quirino Mayor Rodolfo Erese, na may mga iregularidad sa bilangan ng mga balota sa kanilang bayan. Sa kanyang complaint, sinabi ni Erese na noong May 14, 2004 isang municipal election officer ang lumapit sa kanya at nagsabing kung gustong retokihin ang resulta ng canvassing sa kanyang bayan upang mailampaso ni Pangulong Arroyo si Fernando Poe, Jr. &amp;quot;Ang laki ng lamang ni FPJ. Mayor, retokihin ko ang resulta ng canvassing at gawin na ang nanalo sa national level ay si GMA at hindi si FPJ. Panalo ka naman at wala ka ng problema,&amp;quot; pahayag anya ng election officer na nasa complaint affidavit. Sinabi ni Erese na bagamat pinipilit siya sa ga-noong gagawin, hindi umano siya pumayag. &amp;quot;Bawasan na lamang natin ang boto ni FPJ at dagdagan ng kaunti si GMA para di masyadong ma-laki ang lamang,&amp;quot; dagdag pa sa affidavit ni Erese batay sa pakikipag-usap sa kanya ng election officer doon. Binigyang diin ni Erese na lumabas siya at nag-salita hinggil sa nabanggit na usapin upang maitama ang mga maling nangyayari at upang malaman ng taong bayan ang katotohanan hinggil dito. &amp;quot;Ayaw ko ng ganyan, magagalit sa akin ang mga kababayan ko,&amp;quot; ito anya ang naging paliwanag ni Erese sa election officer na kumausap sa kanya. (Ulat ni Ellen Fernando)&amp;lt;</body>
<link>http://www.philstar.com/Article.aspx?articleId=251158&amp;publicationSubCategoryId=92</link>
</article>
<article>
<title>'Wag tayong padaya!' - FPJ</title>
<author>Rudy Andal</author>
<date>
<month>May</month>
<day>24</day>
<year>2004</year>
</date>
<body>Nanawagan kahapon si KNP presidential candidate Fernando Poe, Jr. sa Kongreso na maging patas sa pagbibilang ng mga boto kasabay ng pag-apela sa taumbayan na magbantay para huwag madaya. &amp;quot;Huwag nating pabayaang tayo ay madaya, nasa sa atin ang susi upang malaman natin ang totoong resulta ng nakaraang halalan,&amp;quot; ani Poe. Sinabi ni Poe na katulad noong panahon ng labanan ni dating Pangulong Cory Aquino at dating Pangulong si Ferdinand Marcos, masusing binantayan ng taumbayan ang halalan kaya naman ang naging tagumpay ni Aquino ay tagumpay din ng taumbayan. Hinikayat ni Poe ang Kongreso na magsagawa ng malinis na bilangan ng mga boto noong Mayo 10 at umapela naman sa mamamayan na manatiling payapa ha-bang nagbibilangan. &amp;quot;Inuulit ko po na buo ang aking pagtitiwala sa demokrasya. Naniniwala ako na ang tunay na kagustuhan ng mga mamamayan ay boses ng Diyos,&amp;quot; wika ni FPJ. Base sa mga COCs na binilang ng Koalisyon ng Nagkakaisang Pilipino, mas nakalalamang ang mga botong nakuha ni FPJ kumpara kay Pangulong Arroyo kaya ang talagang panalo sa halalan ay si FPJ. &amp;quot;Kitang-kita naman na si FPJ ang nangu-nguna sa halalan kaya dapat tanggapin na ito ng lahat at huwag nang linlangin pa ang taumbayan,&amp;quot; pahayag ni Makati City Mayor Jejomar Binay. Ani Binay, hindi credible ang SWS na nagdeklarang lumamang si GMA kay FPJ. &amp;quot;Dinaya si FPJ sa level personnel ng SWS kaya naman ang mga datos na ipinaparating sa SWS upang maanalisa ay pawang mga hokus-pokus na lamang.&amp;quot; &amp;quot;Tantanan na nila ang panlilito sa mamamayan at harapin na lamang nila ang katotohanan,&amp;quot; pahayag ni Binay. &amp;quot;Sa panalo ni FPJ, bida ang taumbayan,&amp;quot; dagdag pa nito. (Ulat ni Rudy Andal)</body>
<link>http://www.philstar.com/Article.aspx?articleId=251255&amp;publicationSubCategoryId=92</link>
</article>
<article>
<title>FPJ, Bro. Eddie sinusulsulan para mag-People Power 4</title>
<author>Joy Cantos</author>
<date>
<month>May</month>
<day>24</day>
<year>2004</year>
</date>
<body>Sinusulsulan lamang umano ng ilang mga elemento sa kanilang puwersa si presidential candidates Fernando Poe, Jr. at Bro. Eddie Villanueva para pangunahan ang paglulunsad ng People Power 4 sa isyung nadaya sila sa halalan. &amp;quot;Nanggagaling mismo sa kampo nila ang nanunulsol sa kanila, sineset-up sila ng sarili nilang mga tao para manggulo, dahil sinasabi nga eh nandaya daw ang ating administrasyon,&amp;quot; pagbubulgar ni National Security Adviser Norberto Gonzales. Sinabi ni Gonzales na hindi dapat paudyok sa panunulsol ng kanilang mga kasamahan sa partido ng oposisyon sina FPJ at Villanueva at gamitin ng mga ito ang kanilang mga utak at huwag magpadalus-dalos. Ginawa ni Gonzales ang pahayag sa gitna na rin ng mga nakaambang malawakang kilos-protesta ng grupo ng oposisyon na lalantad sa ma lansangan upang tutulan ang proklamasyon ni Pangulong Arroyo na patuloy ang pangunguna sa bilangan. Pinayuhan rin ni Gonzales sina FPJ at Villanueva na kung may pagmamahal sa bayan at katalinuhan ay huwag ng padala sa pambubuyo ng kanilang mga ka-partido para sa ikatatahimik ng lahat. (Ulat ni Joy Cantos)</body>
<link>http://www.philstar.com/Article.aspx?articleId=251267&amp;publicationSubCategoryId=92</link>
</article>
<article>
<title>Mungkahing buong Kongreso ang magbilang ng boto, ibinasura</title>
<author>Malou Rongalerios</author>
<date>
<month>May</month>
<day>24</day>
<year>2004</year>
</date>
<body>Ibinasura ni Surigao del Sur Rep. Prospero Pichay ang mungkahi ni Senador Aquilino Pimentel na ang buong kasapi ng Kongreso ang magbilang ng boto at magproklama sa nanalong mga kandidato sa pampanguluhang halalan. Ayon kay Pichay, isa sa naatasan ni House Speaker Jose de Venecia na tumulong sa pag-aayos ng katahimikan sa bulwagan, wala sa kasaysayan ng Kongreso ang panukala ni Pi-mentel. Nanawagan din si Pichay sa 14-man National Board of Canvassers sa mabilisan at walang kinikilingang pagbibilang ng boto para sa mga kandidato sa pagka-pangulo at pangalawag pangulo at ibigay sa buong kapulungan ang resulta ng kanilang pagbibilang upang ang buong Kongreso ang magpoproklama sa mga nanalo. &amp;quot;Ginamit na ng Kongreso ang nauna nitong patakaran at kalakaran sa pagbibilang ng boto para sa presidente at bise presidente noong 1992 at 1998 elections at wala naman nagreklamo, ngayon gusto nila buong kasapian ang magbibilang, asan ang lohika rito,&amp;quot; pahayag ni Pichay. Naniniwala ang kongresista na nais lamang ni Pimentel na supilin ang naging hatol ng bayan sa nagdaang halalan upang maisulong ang kandidatura ng manok nitong si Fernando Poe, Jr. Gayunman, umaasa pa rin si Pichay na sa bandang huli ay si Pangulong Arroyo ang ipo-proklamang nanalo sa pampanguluhang halalan. (Ulat ni Malou Rongalerios)</body>
<link>http://www.philstar.com/Article.aspx?articleId=251269&amp;publicationSubCategoryId=92</link>
</article>
<article>
<title>Pimentel vs Drilon sa Senado</title>
<author>Rudy Andal</author>
<date>
<month>May</month>
<day>24</day>
<year>2004</year>
</date>
<body>Inaasahan ang showdown ngayon sa special session ng Senado sa pagitan nina Senate President Franklin Drilon at Sen. Aquilino Pimentel Jr. kaugnay sa magiging komposisyon ng tatayong kinatawan ng mataas na kapulungan bilang miyembro ng national board of canvassers. Sasalungatin ni Pimentel ang panukalang bumuo lamang ng 7 kinatawan ang Senado para maupo sa 14-man joint committee ng Kamara at Senado bilang miyembro ng national board of canvassers na magbibilang ng boto para sa presidente at bise presidente ng nagdaang elections. Ayon kay Pimentel, hindi dapat magtalaga lamang ng 7 senador na bubuo ng 14-man committee ng Kamara at Senado bukas kundi dapat ay ang buong Mababa at Mataas na Kapulungan ng Kongreso ang tumayong miyembro ng national board of canvassers. Sinabi naman ni Drilon, walang illegal sa gagawing pagtatalaga ng kinatawan ng Senado sa joint committee dahil ito ay inaaprubahan naman ng dalawang Kapulungan ng Kongreso. (Ulat ni Rudy Andal)</body>
<link>http://www.philstar.com/Article.aspx?articleId=251279&amp;publicationSubCategoryId=92</link>
</article>
<article>
<title>Makamasang programa nagpanalo kay GMA sa 12 mahihirap na probinsiya</title>
<author></author>
<date>
<month>May</month>
<day>24</day>
<year>2004</year>
</date>
<body>Binasag ni Pangulong Arroyo ang paniniwalang si Fernando Poe, Jr. ang bida ng masa matapos na manalo ang Presidente sa 12 sa 20 mahihirap na lalawigan sa buong bansa. Ayon kay Butil partylist Rep. Benjamin Cruz, ang panalo ni Pangulong Arroyo sa mga naturang probinsiya ay pagkilala ng sambayanan sa mga makamasang programa nito. Batay sa tinanggap na certificate of canvass (COCs) ng K-4 mula sa mga probinsiya, nanalo si GMA sa Antique, Agusan del Sur, Biliran, Benguet, Batanes, Guimaras, Ifugao, Mt. Province, Masbate, Surigao del Sur, Eastern Samar at Southern Leyte. Hindi pa kasama rito ang lalawigan ng Tawi-Tawi, Basilan at Sulu dahil hanggang ngayon ay hindi pa rin natatanggap ang kanilang COCs. Naniniwala si Cruz na susi sa tagumpay ni Ginang Arroyo sa mga nabanggit na lalawigan ang mahusay na programa nito para sa mahihirap tulad ng patubig, elektripikasyon, libreng pag-aaral sa kolehiyo, mababang presyo ng gamot at ang pagbibigay ng trabaho. (Malou Rongalerios)</body>
<link>http://www.philstar.com/Article.aspx?articleId=251281&amp;publicationSubCategoryId=92</link>
</article>
<article>
<title>Erap dawit sa EDSA 4</title>
<author>Joy Cantos</author>
<date>
<month>May</month>
<day>25</day>
<year>2004</year>
</date>
<body>Pinopondohan umano ni dating Pangulong Joseph Estrada ang paglulunsad ng People Power 4 upang harangin ang napipintong proklamasyon ni Pangulong Gloria Arroyo, base sa intelligence report na natanggap ng PNP. Ayon kay PNP Spokesman P/Chief Supt. Joel Goltiao, handa umanong maglabas ng malaking halaga ng pondo ang dating pangulo para makapaglunsad ng malawakang protesta ang kampo at mga supporter ng kanyang matalik na kaibigang si Koalisyon ng Nagkakaisang Pilipino (KNP) presidential bet Fernando Poe, Jr. na umanoy dinadaya sa bilangan. Sainbi ni Goltiao na lahat ng grupong may kapabilidad na maglunsad ng destabilisasyon ay masusi nilang minomonitor, pero isinasailalim pa nila sa beripikasyon at imbestigasyon ang naturang ulat. Nauna nang ibinulgar ni National Security Adviser Norberto Gonzales na sinusulsulan lamang ng mga kaalyado mismo nina FPJ at Bro. Eddie Villanueva upang magsipagprotesta sa mga lansangan. Sinabi pa ni Goltiao na karamihan sa mga balitang kanilang natatanggap hinggil sa panibagong isyu ng destabilisasyon laban sa pamahalaan ay kumakalat sa text messaging. Aminado naman si Goltiao na sa kasalukuyan ay wala pa silang pruweba o sapat na basehan para iturong utak ng destabilisasyon si Erap o kung may katotohanan na ito nga ang nagpopondo sa balak na kaliwat kanang protesta ng partido ng oposisyon. Kaugnay nito, umapela si Goltiao sa mga grupong nagbabalak maglunsad ng malawakang protesta na maging responsableng mamamayan. (Ulat ni Joy Cantos)</body>
<link>http://www.philstar.com/Article.aspx?articleId=251372&amp;publicationSubCategoryId=92</link>
</article>
<article>
<title>11 nanalong senador iprinoklama ng Comelec</title>
<author>Ellen Fernando</author>
<date>
<month>May</month>
<day>25</day>
<year>2004</year>
</date>
<body>Iprinoklama kagabi ng Commission on Elections ang 11 nanalo sa pagka-senador matapos ang mahigit 90 porsiyentong pagbibilang kahapon sa Philippine International Convention Center (PICC). Sa pinakahuling tally ng Comelec, batay sa 172 certificate of canvass (COCs) mula sa 176 na kabuuan, nangunguna pa rin si Mar &amp;quot;Mr. Palengke&amp;quot; Roxas sa botong 18,977,188; Ramon &amp;quot;Bong&amp;quot; Revilla Jr., 15,571,315; Aquilino Pimentel Jr., 13,139,625; Jamby Madrigal, 13,012,635; Ri- chard Gordon, 12,420,742; Pilar Juliana Cayetano, 12,294,551. Pang-pito sa puwesto si Miriam Defensor-Santiago, 11,975,454; Alfredo Lim 11,097,887; Juan Ponce-Enrile, 10,961,935; Jinggoy Estrada, 10,786,606 at pang-11 si Manuel &amp;quot;Lito&amp;quot; Lapid, 10,722,313. Nakabitin naman sa pang-12 si Rodolfo Biazon, 10, 405, 694 at Robert Barbers na nasa pang-13 (10, 282, 710). Nasa ika-14 si Ernesto Maceda at ika-15 si John Osme&amp;ntilde;a. Naniniwala ang Comelec na hindi na magbabago pa ang posisyon ng 11 senador subalit maari pang maapektuhan ang pang-12 at makapasok ang pang-13. Itoy base naman sa makukuhang bilang na boto nito sa Cotabato at Sarangani kung saan hindi pa nabibilang ang COCs na may 300,000 bilang na lamang. Kahit natapos ang proklamasyon na sinimulan dakong alas-7 kagabi ay tiniyak ni Comelec Chairman Benjamin Abalos na itutuloy pa rin ang pagbibilang sa mga naturang COCs upang madetermina ang posisyon at ranking ng mga nagwagi sa pagka-senador. Sa Miyerkules naman, Mayo 26 ang itinakdang proklamasyon ng mga nanalong partylist groups. Dumalo sa proklamasyon ng mga senador sina Pangulong Arroyo at Fernando Poe, Jr. (Ulat ni Ellen Fernando)</body>
<link>http://www.philstar.com/Article.aspx?articleId=251376&amp;publicationSubCategoryId=92</link>
</article>
<article>
<title>Eddie Gil iprinoklama ng supporters</title>
<author>Ellen Fernando/Lilia Tolentino</author>
<date>
<month>May</month>
<day>25</day>
<year>2004</year>
</date>
<body>Bagaman magsisimula pa lamang ang bilangan ng boto sa pagka-presidente at bise presidente sa Kongreso ngayong araw ay inunahan na ng mga tagasuporta ng Isang Bansa, Isang Diwa party ang pagpoproklama sa kanilang standard bearer na si Eddie Gil bilang nanalong pangulo sa katatapos na May 10 presidential elections, kahapon ng umaga sa Club Filipino. Ayon kay Atty. Romeo Igot, abogado ng Isang Bansa, Isang Diwa, nanalo ng walang numero si Gil dahil hindi anila sila binigyan ng pagkakataon na iboto ang kanilang idolo. Sinabi ni Igot na hindi sa bilangan ng boto nila ibinase ang pagkapanalo ni Gil dahil wala na siya sa listahan ng mga presidentiables kundi ang umanoy 13.7 milyong supporters ni Gil. Ayon naman kay Gil, sorpresa ang prokla-masyon dahil abala na siya sa kanyang showbiz career. Umaasa si Gil na kakatigan ng Korte Suprema ang kanyang inihaing petisyon na humihiling ng failure of election sa nagdaang May 10 elections. Samantala, tinawanan naman ng Malaca&amp;ntilde;ang ang ginawang deklarasyon ni Gil na siya ang nagwagi sa idinaos na presidential election. Sa kanyang press briefing kahapon, sinabi ni Presidential Spokesman Ignacio Bunye na nagmistulang isang komedya ang ginawa ni Gil nang magdaos siya ng news conference sa Club Filipino kahapon para ideklarang siya raw ang nanalo sa halalan. Gayunman, sinabi ni Bunye na ang komedyang ginawa ni Gil ay nakapagpabawas ng umiinit na tensiyon sa isyu ng kung sino talaga ang nanalo kasunod ng pag-aangkin ng panalo ng tatlong mga kandidato kasama na si Gil. (Ulat nina Ellen Fernando/Lilia Tolentino)</body>
<link>http://www.philstar.com/Article.aspx?articleId=251386&amp;publicationSubCategoryId=92</link>
</article>
<article>
<title>Plunder vs GMA</title>
<author>Malou Rongalerios/Gemma Amargo</author>
<date>
<month>May</month>
<day>25</day>
<year>2004</year>
</date>
<body>Dahil sa umanoy paggamit ng may P728 milyon pondo ng gobyerno para sa kanilang kandidatura, sinampahan kahapon ng mga kasong kriminal at administratibo sa Ombudsman si Pangulong Arroyo. Bukod kay GMA, sinampahan din ng kaso ni Alyansa ng Pag-asa senatorial candidate Frank Chavez si Budget Sec. Emilia Boncodin, Budget Undersecretary Mario Relampagos at Budget Director Nora Oliveros. Sa 15-pahinang reklamo, sinabi ni Chavez na nagpalabas umano ang Malaca&amp;ntilde;ang ng P728 milyon para sa mga magsasaka pero ang totooy gi-namit rin ito para mapalakas ang kandidatura ng Pangulo nitong nakaraang eleksiyon. Mismong ang Pangulo aniya ang nag-utos para sa pagpapalabas ng pondo pero na-convert ito bilang private funds dahil nagawa nitong hati-hatiin ang salapi sa ibat ibang munisipalidad, probinsiya at congressional supporters. Dapat aniyay direktang ibinigay sa mga magsasaka ang pondo dahil nakalaan ito sa kanila. Kinuwestiyon din ni Chavez ang pagpapalabas ng pondo sa mga distritong wala namang taniman katulad ng Quezon City at Navotas. Ang nasabing kaso ay pangatlo na sa kasong plunder na inihain laban sa Pangulo mula ng magsimula ang campaign period noong Pebrero 10.(Ulat nina Malou Rongalerios/Gemma Amargo)</body>
<link>http://www.philstar.com/Article.aspx?articleId=251389&amp;publicationSubCategoryId=92</link>
</article>
<article>
<title>Dagdag na ebidensiya vs dayaan inilatag ng FPJM</title>
<author>Angie dela Cruz</author>
<date>
<month>May</month>
<day>25</day>
<year>2004</year>
</date>
<body>Naglatag pa ng dagdag na mga ebidensiya ang Freedom Peace and Justice Movement (FPJM) kaugnay ng naganap na dayaan sa bilangan ng mga balota. Sa isang press conference, pinakita ni Jun Villaroman, NCR chairman ng FPJM ang kopya ng COCs na nagkaroon umano ng anomalya sa nabilang na mga balota sa NCR. Sinabi din ni Elmer Bandrang, FPJM chairman ng Lanao del Sur na sa kanilang lugar nanalo si FPJ pero ang ipinapakitang COC dito ay pawang pabor kay GMA. Niliwanag din nito sa bayan din ng Saguaran sa Lanao, mahigit pa ang bilang ng mga bumoto noong nakaraang halalan na higit na mas malaki sa bilang ng mga botante dito. Iginiit ng FPJM na walang destabilisasyon na ginagawa ang kampo ni FPJ dahil ang hangad lamang nila ay mailabas ang katotohanan sa taongbayan sa naganap na halalan. Kaugnay nito, sinabi din ni Atty. Desi Ruaro, legal counsel ng FPJM na hindi maaaring magkaroon ng canvassing sa walong munisipalidad ng Maguindanao dahil wala namang naganap na halalan dito noong May 10. Ito anya ay sa munisipalidad ng Datu Piang, Buluan, Barira, Sultan Kudarat, Shariff Aguak, Datu Saudi Ampatuan, Mamasapano at Datu Unsay. Samantala, nakisimpatya ang grupo ng mga retired generals sa kampo ng FPJM hinggil sa paglalabas sa katotohanan sa naganap na halalan. Sinabi ni ret. Gen. Tomas Diaz ng Alliance of Generals for Peace Orderly Election (AGPOE) na wala naman silang sinusuportahang partido political subalit gusto lamang nila ay malaman ng taongbayan ang mga nangyayari (Ulat ni Angie dela Cruz)</body>
<link>http://www.philstar.com/Article.aspx?articleId=251396&amp;publicationSubCategoryId=92</link>
</article>
<article>
<title>Lacson di magbibitiw sa senado</title>
<author>Rudy Andal</author>
<date>
<month>May</month>
<day>25</day>
<year>2004</year>
</date>
<body>Mismong kampo ni Pangulong Arroyo ang kumumpirma na hindi na kailangang magbitiw bilang mambabatas ni Sen. Panfilo Lacson matapos lumitaw sa pagbibilang ng K-4 na nakakuha ito ng 3,445,976 boto sa nakalipas na May 10 presidential elections. Matatandaang nagbitiw ng salita si Lacson sa nakaraang presidential derby na nakahanda siyang magresign bilang miyembro ng Mataas na Kapulungan kung hindi siya makakakuha ng 3 milyong boto. Ayon sa ipinalabas na data ng K-4 headquarters, nakuha ni GMA ng 12,554,127 votes kontra sa 11,493,345 votes ni Fernando Poe, Jr. mula sa 173 certificate of canvass ng kabuuang 177 COCs. Hindi pa kasama dito ang apat na COCs na hinihintay pa ng Comelec mula sa Lanao del Sur, Lanao del Norte, Sarangani at Cotabato City. Ayon sa K-4, ang pinagbatayan nila ng tally na ito ay ang parehong kopya ng COCs ng Comelec na ginamit sa canvassing sa senatorial official counts sa PICC building. Samantala, siniguro naman ng kampo ni Lacson na manatili silang independent habang inihahanda nila ang pagtatayo ng sariling partido ng bagong pamumulitika. (Ulat ni Rudy Andal)</body>
<link>http://www.philstar.com/Article.aspx?articleId=251399&amp;publicationSubCategoryId=92</link>
</article>
<article>
<title>Pagbilang ng boto sa Kongreso tuloy</title>
<author>Malou Rongalerios</author>
<date>
<month>May</month>
<day>25</day>
<year>2004</year>
</date>
<body>Hindi nagawang pigilan kahapon ng kampo ni Fernando Poe, Jr. ang pagpasa ng House Concurrent Resolution No. 30 kaugnay sa gagawing joint public session ng dalawang kapulungan ng Kongreso upang maumpisahan na ang pagbuo ng National Board of Canvassers na siyang magbibilang ng mga boto para sa mga tumakbong presidente at bise presidente ng bansa. Matinding tinutulan ni Maguindanao Rep. Didagen Dilangalen, isa sa mga tumakbong senador sa ilalim ng KNP ni FPJ, ang nasabing resolusyon na ipinasa sa pamamagitan ng all party caucus kung saan dumalo ang mga kinatawan ng majority at minority groups ng Kamara. Ayon kay Dilangalen, hindi dumaan sa tamang proseso ang resolusyon na dapat muna aniyang tinalakay sa House committee on rules at pinagbotohan sa plenaryo. Nangyayari lamang aniya ang mabilisang pagtalakay at pagpasa sa isang resolusyon kung mayroong kalamidad o maituturing aniyang kalamidad ang nagdaang eleksiyon kaya naipasa agad ang pinagtalunang resolusyon. Si Makati Rep. Agapito &amp;quot;Butz&amp;quot; Aquino, isa sa supporters ni Sen. Panfilo Lacson, ang kumatawan sa minority at lumagda sa resolusyon kaya agad itong naipasa. Hinihinala ng ilan na ginantihan ng kampo ni Lacson ang kampo ni FPJ kaya hindi nakiisa ang una sa plano na maantala ang bilangan ng National Board of Canvassers. Magugunitang nagpahayag ang kampo ni Lacson na hindi sila makikiisa sa anumang plano na patagalin ang pagsisimula ng bilangan. Ngayong araw na ito sa ganap na alas-2 ng hapon ay sisimulan na ang pagbibilang ng certificate of canvass (COC) na da-dalhin sa Kamara bukas ng umaga. (Ulat ni Malou Rongalerios)</body>
<link>http://www.philstar.com/Article.aspx?articleId=251401&amp;publicationSubCategoryId=92</link>
</article>
<article>
<title>Staff ni FPJ demoralisado</title>
<author>Rudy Andal</author>
<date>
<month>May</month>
<day>26</day>
<year>2004</year>
</date>
<body>Malamang abandonahin ng kanyang campaign staff si Koalisyon ng Nagkakaisang Pilipino standard bearer Fernando Poe Jr. dahil sa diumanoy &amp;quot;pagdududa&amp;quot; ng misis niyang si Susan Roces na baka sila ang naglalaglag sa kanyang mister. Nauna rito, nagpahayag ng pagkadismaya at nagbitiw ang legal counsel ng KNP na si Rufus Rodriguez sa diumanoy pakikialam ni Roces sa bilangan ng boto na isinasagawa ng KNP. Ayon sa KNP source, maraming nasa kampo ni Poe ang naghihinala na silay pinagdududahan ni Roces na gumagawa ng &amp;quot;magic&amp;quot; para matalo si Poe. Ang pagkalas daw ni Rodriguez ay nagbunga ng demoralisasyon sa kampo ni Poe, anang source kaya abala ang mga matataas na tauhan nito sa pagkumbinsing huwag magbitiw. &amp;quot;Malaking dagok kay FPJ ang pag-alis ni Rufus na isang magaling na abogado lalu pa sa huling bahagi ng halalang ito,&amp;quot; anang source. Masama ang loob diumano ng mga staff ni Poe dahil sa kabila ng pagkakasubsob ng ulo nila sa trabaho ay lumalabas pang pinagdududahan silang &amp;quot;pakawala ng administrasyon,&amp;quot; dagdag ng source. Ayon pa sa source, mistulang &amp;quot;nakokonsensya&amp;quot; si Rodriguez kung si Poe ang susunod na magiging Pangulo ng bansa kaya siyay nagpasya nang magbitiw. Nagulat pa diumano ang mga workers ni FPJ nang mapanood nung isang gabi si Roces na kinakapanayam sa telebisyon at iginigiit na ang kanyang asawa ang tunay na nanalo sa eleksiyon. Sinabihan pa umano ni Roces ang mga reporters matapos ang panayam ng &amp;quot;hayan, may malaking headline na kayo.&amp;quot;(Ulat ni Rudy Andal)</body>
<link>http://www.philstar.com/Article.aspx?articleId=251489&amp;publicationSubCategoryId=92</link>
</article>
<article>
<title>Bilangan ng boto sa Kongreso nauwi sa debate</title>
<author>Rudy Andal/Malou Rongalerios</author>
<date>
<month>May</month>
<day>26</day>
<year>2004</year>
</date>
<body>Nauwi sa deadlock at debate ng mga senador at kongresista ang joint session ng Mababa at Mataas na Kapulungan ng Kongreso ukol sa susunding rules para sa bubuo ng National Board of Canvassers na magsasagawa ng canvassing para sa mga boto ng presidente at bise-presidente sa nakaraang May 10 elections. Hindi natuloy ang pagbibilang ng certificate of canvass (COCs) kahapon matapos kuwestiyunin ni Maguindanao Rep. Didagen Dilangalen kung aling rules ang susundin sa joint public session ng Senado at House kaugnay sa pagbibilang ng boto. Pinanindigan ni Dilangalen na dapat manaig ang &amp;quot;rule of law&amp;quot; kung sususpindihin ang rules ng Kamara dahil sa joint session. Ayaw ni Dilangalen na gamitin sa pagbibilang ang &amp;quot;rules of canvassing&amp;quot; na ginamit noong 1992 at 1998 presidential elections kung saan nagkaroon ng National Board of Canvassers na mayroong 14 miyembro, 7 mula sa Senado at pito sa Kamara. Nais ni Dilangalen na ang buong Kongreso ang tumayong NBoC dahil ito anya ang itinatakda ng Konstitusyon at ng RA 7166. Pero iginigiit ng kampo ng administrasyon sa pangunguna nina Senate President Franklin Drilon at House Speaker Jose de Venecia na sundin na lamang ang nakagawian na pagbuo ng 14-man committee. Pilit namang hinaharang ni Sen. Aquilino Pimentel ang mungkahing i-adopt na lamang ang nasabing rules. Ani Pimentel, hindi porke nakagawian ng Kongreso na bumuo na lamang ng 14-man committee ay legal na ito dahil nangyari lamang ito sa kawalan ng kumokontra subalit ngayon ay kinukwestyon na ito kaya dapat ang maging komposisyon ng NBoC ay ang Kongreso. Ayon naman kay Sen. Joker Arroyo, kapag ang buong Kongreso ang tumayong NBoC, baka Mayo 2005 na ay hindi pa naipoproklama ang presidente at bise presidente. Dahil dito, pagdedesisyunan ngayong araw sa magkahiwalay na botohan ng Senado at Kamara kung ano ang dapat sunding rules sa pagpapatuloy ng joint session. (Ulat nina Rudy Andal/Malou Rongalerios)</body>
<link>http://www.philstar.com/Article.aspx?articleId=251494&amp;publicationSubCategoryId=92</link>
</article>
<article>
<title>Gringo nasa likod daw ng destabilisasyon</title>
<author>Joy Cantos</author>
<date>
<month>May</month>
<day>26</day>
<year>2004</year>
</date>
<body>Matapos na lumutang ang pangalan ni dating Pangulong Joseph Estrada na financier ng panibagong destabilisasyon, kinaladkad naman ngayon ng PNP-Intelligence Group ang pangalan ni Senador Gringo Honasan sa nasabing planong pagpapatalsik sa kasalukuyang gobyerno. Ayon kay PNP-Directorate for Intelligence P/Director Robert Delfin, batay sa kanilang nakalap na ulat ay nagsasagawa ng pag-iikot ang senador sa ibat ibang grupo na ang agenda ay mag-aklas laban sa pamahalaan ni Pangulong Arroyo na sisimulan sa Hunyo 9 hanggang maiproklama si Pangulong Arroyo. Una rito, kinumpirma mismo ni Defense Secretary Eduardo Ermita na totoo ang panibagong iniumang na destabilisasyon laban sa administrasyon. Bukod kay Honasan, lumutang rin sa grupo ng mga &amp;quot;destabilizers&amp;quot; ang mga pangalan nina Fr. Joe Dizon ng Patriots, Jess Fernandez na aide ni Honasan at Vic Ladlad, dating senior cadre ng rebeldeng NPA na may kaugnayan kay Benito Tiamzon, chairman ng Communist Party of the Philippines (CPP). Ipinaliwanag ni Delfin na determinado ang mga ito na patalsikin ang gobyerno. Sa gitna nito, ipinaliwanag ng opisyal na hindi pa sila makagawa ng aksiyong legal dahil ang impormasyong ito ay produkto ng kanilang isinasagawang monitoring at wala pa rin silang solidong ebidensiyang hawak para dalhin ang usapin sa korte. (Ulat ni Joy Cantos)</body>
<link>http://www.philstar.com/Article.aspx?articleId=251502&amp;publicationSubCategoryId=92</link>
</article>
<article>
<title>Eddie Gil kakasuhan sa pagproklama sa sarili</title>
<author>Gemma Amargo</author>
<date>
<month>May</month>
<day>26</day>
<year>2004</year>
</date>
<body>Maaaring sampahan ng kasong kriminal si Eddie Gil dahilan sa pagpoproklama sa kanyang sarili bilang ika-15 Presidente ng Republika ng Pilipinas. Ito ang naging babala ng Department of Justice (DOJ) laban kay Gil at sa iba pang kandidato na nagpoproklama sa kanilang pagkapanalo sa kabila na walang proklamasyon mula sa mga awtoridad. Ayon sa isang mataas na opisyal ng DOJ na tumangging magpabanggit ng pangalan, maaari nilang sampahan ng kasong usurpation of authority si Gil dahilan sa pagsusulong nito sa kanyang mga supporters na iproklama siya bilang bagong Chief Executive ng bansa. Iginiit pa ng source na tanging ang Kongreso lamang ang may kapangyarihan at maaaring magproklama sa kandidatong mananalo sa pagka-presidente at bise presidente sa isang joint session na siyang itinatadhana ng Konstitusyon. Bunsod nito kaya binalaan din nito ang iba pang kandidato na gagawa ng katulad ng naging hakbang ni Gil na hindi sila maaaring makalusot sa kasong kriminal na maaaring isampa sa kanila na may katapat na kaparusahang aresto mayor hanggang prision coreccional na may 1-6 buwang pagkakakulong sa ilalim ng Revised Penal Code. Tumanggi namang magpabanggit ng pangalan ang source dahilan sa hindi umano siya bababa sa level ni Gil na umanoy isang katawa-tawa sa pulitika ng bansa. Samantala, ididismis ng Korte Suprema ang motion for reconsideration ni inihain ni Gil laban sa Comelec na nagsasabing isa siyang nuisance candidate at hindi maaring tumakbo sa pampanguluhang halalan. (Ulat ni Gemma Amargo)</body>
<link>http://www.philstar.com/Article.aspx?articleId=251505&amp;publicationSubCategoryId=92</link>
</article>
<article>
<title>Mga iskwater sa Tondo at QC binabantayan ng AFP at PNP</title>
<author>Joy Cantos</author>
<date>
<month>May</month>
<day>26</day>
<year>2004</year>
</date>
<body>Ipinatupad na kahapon ng pinagsanib na puwersa ng mga intelligence operatives ng AFP at PNP ang mahigpit na pagbabantay sa mga squatters area sa Metro Manila na posibleng gamitin sa malawakang protesta habang nasa kainitan ang bilangan sa Batasan Complex sa Quezon City. Ayon kay Defense Secretary Eduardo Ermita, may mga grupong nagnanais na balewalain at sirain ang kredibilidd ng nakalipas na May 10 general elections at nagbabalak na magsagawa ng mga panggugulo upang huwag maisakatuparan ang no-proclamation agenda ng oposisyon at harangin ang pagluluklok sa kapangyarihan sa bagong halal na Presidente. Pangunahin sa mga lugar na tinututukan ay ang Parola at Baseco compound, Isla Puting Bato, Smokey Mountain at Temporary Housing na pawang sa Tondo, at Payatas at iba pang slum communities sa Quezon City. Base sa impormasyon, hinihimok umano ng kampo ng oposisyon ang maralitang taga-lungsod na naninirahan sa mga nabanggit na lugar na lumahok sa Aklas Bayan dahil sa umanoy malawakang dayaan sa halalan kug saan ay agrabyado ang kanilang pambato na si Fernando Poe, Jr. Magugunitang inalarma ni DILG Sec. Joey Lina ang kapulisan hinggil sa intelligence report na ginagapang na umano ng oposisyon ang mga pamayanan ng maralitang taga-lungsod na inaalok ng P500-P800 bayad bawat isang araw na paglahok sa rally. (Ulat ni Joy Cantos)</body>
<link>http://www.philstar.com/Article.aspx?articleId=251512&amp;publicationSubCategoryId=92</link>
</article>
<article>
<title>Ebdane aalisin na ni GMA sa puwesto</title>
<author>Joy Cantos</author>
<date>
<month>May</month>
<day>26</day>
<year>2004</year>
</date>
<body>Nakatakda na umanong pababain sa puwesto ni PNP Chief Gen. Hermogenes Ebdane Jr. sa oras na maiproklama bilang nanalong kandidato sa pampanguluhan si Pangulong Arroyo sa darating na Hunyo 30. Ayon sa mapagkakatiwalaang sources sa PNP, nais ng Pangulo na mabigyan naman ng pagkakataon ang ilan pang matataas na opisyal ng pulisya kaya plano nitong tapusin na ang serbisyo ni Ebdane. Kabilang naman sa mga contenders na mahigpit na pinagpipilian ng Pangulo para ipalit kay Ebdane bilang PNP chief ay sina P/Deputy Director Gen. Edgar Aglipay, PNP Deputy Director for Administration at hepe ng PNP Anti-Illegal Drugs Task Force; P/Deputy Director Gen. Reynaldo Velasco, hepe ng Philippine Center for Transnational Crimes at P/Deputy Director Gen. Virtus Gil, chief ng PNP Directorate for Operations. Sinabi ng sources na ang naturang mga opisyal ay malaki ang naitulong sa pagpapataas ng rating ni Pangulong Arroyo bago pa man isagawa ang katatapos na eleksiyon sa bansa. (Ulat ni Joy Cantos)</body>
<link>http://www.philstar.com/Article.aspx?articleId=251514&amp;publicationSubCategoryId=92</link>
</article>
<article>
<title>GMA 'ipinahamak' ni Abalos</title>
<author>Rudy Andal</author>
<date>
<month>May</month>
<day>27</day>
<year>2004</year>
</date>
<body>Naging matinding &amp;quot;bukol&amp;quot; kay Presidente Arroyo ang kontrobersyal na pahayag ni Comelec Chairman Benjamim Abalos na ang una ang siyang nanalo sa katatapos na halalang pampanguluhan base sa bilangang isinagawa ng komisyon. Lalung nalagay sa &amp;quot;hot water&amp;quot; si Arroyo matapos siyang akusahang nililinlang ang taumbayan kasunod ng pahayag ni Abalos na siya ay lumamang ng may 900,000 boto sa katunggaling si Fernando Poe, Jr. Mariing kinondena ng Koalisyon ng Nagkakaisang Pilipino (KNP) ang pahayag ni Abalos na &amp;quot;dirty tactic&amp;quot; ng Palasyo upang papaniwalain ang taumbayan na si Mrs. Arroyo ang nanalo sa halalang pampanguluhan. Ayon kay KNP campaign manager Sen. Tito Sotto, malaking kasinungalingan ang pahayag ng Comelec dahil base sa sariling pagbibilang ng KNP mula sa kopya nila ng certificate of canvass, mahigit sa kalahating milyong boto ang lamang ni Poe kay Mrs. Arroyo. &amp;quot;Ang ginawang iyan ng Comelec ay parte ng mind conditioning ng Palasyo at mga kakutsaba nito para linlangin ang taumbayan,&amp;quot; ani Sotto. Tinuran ni Sotto ang sinasabi ng Konstitusyon na tanging ang Kongreso lamang ang maaaring magproklama ng nanalong Pangulo kaya &amp;quot;lantad ang estratehiya ng Comelec sa pagpapalabas ng bogus na resulta ng bilangan na pabor kay Arroyo.&amp;quot; Kasabay nito nanawagan si Sotto sa lahat ng mga supporters ni Poe na paigtingin ang pagbabantay sa bilangan sa Kongreso upang pigilan ang ano mang pandaraya at pagmaniobra. Pinangambahan ng KNP ang malawakang pandaraya sa gaganaping canvassing ng balota para sa pagka-pangulo. &amp;quot;Kung walang naganap na dagdag-bawas sana ay milyon-milyon ang lamang ni FPJ sa Pangulo at hindi 600,000 lamang,&amp;quot; ani Sotto. Tinuligsa rin ni Sotto ang malawakang disenfranchisement ng mga botante na naka-apekto aniya sa maraming botante ni Poe. (Ulat ni Rudy Andal)</body>
<link>http://www.philstar.com/Article.aspx?articleId=251601&amp;publicationSubCategoryId=92</link>
</article>
<article>
<title>Angara boys kakalas din kay FPJ</title>
<author>Rudy Andal</author>
<date>
<month>May</month>
<day>27</day>
<year>2004</year>
</date>
<body>Nagbanta na rin ang mga bata ni Sen. Edgardo Angara na susunod sa yapak ni Atty. Rufus Rodriguez upang iwanan na rin si KNP standard bearer Fernando Poe, Jr. dahil sa pakikialam umano ng maybahay nito na si Ms. Susan Roces. Ayon sa source, ilang abugado din na pawang mga tauhan ni Sen. Angara, chairman ng executive committee ng KNP at pangulo ng Laban ng Demokratikong Pilipino (LDP), ang nakatakdang iwanan din si FPJ dahil hindi umano nila kayang tanggapin na sigaw-sigawan lamang sila ni Ms. Roces kagaya ng ginawa nito kay Rodriguez na naging dahilan upang layasan ng huli ang kampo ni FPJ. &amp;quot;Hindi namin kayang sikmurain na masigaw-sigawan kami kaya para hindi na namin maranasan ang ginawa kay Atty. Rodriguez ay baka mag-resign na rin kami sa pagtulong kay FPJ,&amp;quot; wika pa ng isang abugado. Ipinaliwanag ng impormante, silang mga abugado ay naroroon sa kampo ng KNP para tumulong kay FPJ sa mga legal battles nito at mabantayan ang boto ni Da King sa nakalipas na May 10 elections. &amp;quot;Alalahanin nila na hindi nila kami mga tauhan at tumutulong lamang kami kay FPJ kaya hindi kami dapat makatanggap ng mga paninigaw partikular mula sa maybahay ni Da King na nakikialam sa mga pangyayari ngayon,&amp;quot; dagdag pa ng impormante. Magugunita na naunang kumalas sa kampo ni FPJ si Rodriguez dahil sa umanoy pakikialam ni Roces sa kanilang mga dapat gawin bilang tagapagtanggol ni FPJ. Hindi lamang ang mga abugadong tumutulong kay Da King ang nadidismaya sa sobrang pakikialam ni Roces kundi maging ang nasa campaign staff nito dahil pati sila ay pinagdududahang inilaglag si FPJ at inakalang mga pakawala ng administrasyon. Gumagawa naman ng paraan ang mga tauhan ni FPJ na pigilan si Rodriguez at ang iba pang nadidismaya sa palakad sa kanilang kampo dahil magsisilbi itong malaking black eye kay Da King. (Ulat ni Rudy Andal)</body>
<link>http://www.philstar.com/Article.aspx?articleId=251613&amp;publicationSubCategoryId=92</link>
</article>
<article>
<title>'Oplan Andres' ni Gringo buhay pa - AFP</title>
<author>Joy Cantos</author>
<date>
<month>May</month>
<day>27</day>
<year>2004</year>
</date>
<body>Buhay pa ang Oplan Andres o ang sinasabing master plan ni outgoing Senator Gregorio &amp;quot;Gringo&amp;quot; Honasan upang agawin ang kapangyarihan mula sa kasalukuyang gobyerno. Sinabi ni AFP-Public Information Office chief Lt. Col. Daniel Lucero, mother plan ang Oplan Andres habang ang Oplan FPJ o Bahaghari ay politcal component nito at Oplan Robin ang military component. Sa ilalim ng Bahaghari ay iuupo ng kampo ni Honasan si Fernando Poe, Jr. Matapos pansamantalang maiupo si FPJ ay aagawin naman ng grupo ni Honasan ang kapangyarihan sa pagkapangulo mula kay Poe at magtatayo sila ng isang military junta kaya pinagpipilitan pa rin ng ilang sektor na si Da King ang nanalo sa halalan at hindi si Pangulong Arroyo. Binigyang diin ng opisyal na nakikita ng AFP na lahat ng kaguluhan na nangyayari ngayon sa bansa ay bahagi pa rin ng Oplan Andres. Magugunita na ang Oplan Andres ay nadiskubre ng militar matapos ang Oakwood mutiny nang sakupin ng nag-aklas na mahigit 300 junior officers at personnel ng AFP sa ilalim ng Magdalo group ang Oakwood Premiere Hotel sa Makati City noong Hulyo 27, 2003 sa bigong destabilisasyon laban sa pamahalaan. Ang naturang mutiny ang Oplan Robin. Ang Oplan Andres ay nakapaloob sa naiwang diskette ng Magdalo group sa nasabing hotel at dahil ditoy natukoy na si Honasan ang utak ng naturang marahas na hakbang ng grupo ni Navy Lt. Sr. Grade Antonio Trillanes. (Ulat ni Joy Cantos)</body>
<link>http://www.philstar.com/Article.aspx?articleId=251616&amp;publicationSubCategoryId=92</link>
</article>
<article>
<title>Pang-12 senador bukas pa raw malalaman</title>
<author>Ellen Fernando</author>
<date>
<month>May</month>
<day>27</day>
<year>2004</year>
</date>
<body>Maaaring sa Biyernes pa malaman ng sambayanang Pilipino kung sino ang ika-12 senador na nanalo sa nagdaang May 10 national elections dahil hindi pa dumarating ang mga certificate of canvass (COCs) mula sa Cotabato at ilang lugar sa Lanao del Sur na nagsagawa ng special election. Ayon kay Comelec Chairman Benjamin Abalos, ngayong araw pa lamang matatapos ang pagbibilang ng mga board of canvassers sa anim na bayan sa Lanao del Sur matapos ang isinagawang special elections dito dahilan ng pagkaantala ng mga COC patungo sa PICC. Base sa rekord ng Comelec, nagkakarerahan sa pang-12 na puwesto sa pagka-senador sina reelectionist Sen. Rodolfo Biazon mula sa Liberal Party (K4) na lumamang ng 39,000 boto at pang-13 si Sen. Robert Barbers, mula rin sa administration party. Pagbabasehan ang pang-12 nagwaging senador sa huling COCs na manggagaling sa Cotabato at Lanao del Sur. Samantala, sinabi ni Abalos na huling araw na nila ngayon sa PICC makaraang matapos ang kontrata ng Comelec sa paggamit ng venue dito sa pagbibilang ng mga COCs ng senatorial slate at partylists. Ipagpapatuloy naman ng Comelec ang pagbibilang para sa mga nagwaging partylists at pang-12 senador sa session hall ng main office nito. (Ulat ni Ellen Fernando)</body>
<link>http://www.philstar.com/Article.aspx?articleId=251625&amp;publicationSubCategoryId=92</link>
</article>
<article>
<title>Pondo ng bayan nauubos sa debate</title>
<author>Malou Rongalerios</author>
<date>
<month>May</month>
<day>27</day>
<year>2004</year>
</date>
<body>Halos tatlong araw nang pinagdedebatehan ng mga mambabatas ang gagawing pagbibilang sa mga certificate of canvass (COCs) para sa presidente at bise presidente kung saan gumugugol ang mga ito ng pondo ng bayan pero hanggang ngayon ay hindi pa rin nasisimulan ang bilangan. Nagsisimyento na rin ang ilang empleyado ng Kongreso kung bakit hindi pa rin magkasundo ang mga mambabatas kung paano ang gagawing pagbibilang sa mga COCs gayong tumatakbo ang oras at kinakailangang habulin ang Hunyo 30 upang maiproklama ang bagong Pangulo at Bise Presidente ng bansa. Kahapon ay pumayag ang oposisyon na daanin ang bilangan sa pamamagitan ng National Board of Canvassers pero kailangang dagdagan ang orihinal na 14 miyembro nito at gawing 30, 15 mula sa Senado at 15 sa Kamara. Sa eleksiyon noong 1992 at 1998, ang NBoC ay mayroon lamang 14 miyembro, 7 sa Senado at 7 sa Kamara. Magugunitang hindi kaagad nasimulan ang pagbibilang ng COCs dahil sa mainitang debate ng mga mambabatas kung saan iginigiit ng kampo ng oposisyon na ang buong Kongreso ang magbilang ng COCs at hindi ang mga piling miyembro ng NBoC. Bawat mambabatas ay binigyan ng tig-1 minuto upang tumayo at sabihin ang kanilang sentimiyento pero naubos ang oras sa pagtatalo nina Sorsogon Rep. Francis Escudero at Samar Rep. Eduardo Nachura kaugnay sa gagamiting panuntunan sa bilangan. (Ulat ni Malou Rongalerios)</body>
<link>http://www.philstar.com/Article.aspx?articleId=251627&amp;publicationSubCategoryId=92</link>
</article>
<article>
<title>Ebdane handang bumaba sa puwesto</title>
<author></author>
<date>
<month>May</month>
<day>27</day>
<year>2004</year>
</date>
<body>Handa nang bumaba sa puwesto si Philippine National Police (PNP) Chief P/Director General Hermogenes Ebdane Jr. Ito ang ipinahiwatig kahapon ni Ebdane na nagsabi pang kung saka-sakali at maapektuhan siya ng revolving door policy ni Pangulong Gloria Macapagal Arroyo ay irerekomenda niyang ipalit sa kanya sa puwesto yaong mga opisyal na mahigit pang 1 taong ang itatagal sa serbisyo. Kung magkagayun ay talsik na ang apat na mga pangunahing contenders na sina P/Deputy Director General Edgar Aglipay, PNPs Deputy Director for Administration na siya ring hepe ng Anti-Illegal Drugs-Special Operations Task Force (AID-SOFT) at Deputy Director General Reynaldo Velasco, Chief ng Philippine Center for Transnational Crime at P/Director Avelino Razon Jr., pinuno ng Directorate for Operations. Samantalang mabibigyan naman ng pagkakataon sina National Capital Region Police Office (NCRPO) P/Director Ricardo de Leon, PNP-Criminal Investigation and Detection Group (PNP-CIDG) Director P/Chief Supt. Arturo Lomibao, P/Director Enrique Galang, hepe ng PNP-Directorial Staff at ilan pang matataas na opisyal ng PNP. Gayunman, aminado naman ang PNP Chief na hawak pa rin ng Pangulo ang desisyon kung sino ang itatalagang makakapalit niya sa posisyon. Nabatid na ang pagpapalit ng liderato ng PNP ay bahagi ng &amp;quot;revolving door policy&amp;quot; ni Pangulong Arroyo sakaling siya ang maluklok sa puwesto bilang nagwagi sa pampanguluhan sa darating na Hunyo 30.</body>
<link>http://www.philstar.com/Article.aspx?articleId=251633&amp;publicationSubCategoryId=92</link>
</article>
<article>
<title>Mikey Arroyo next Speaker ?</title>
<author>Malou Rongalerios</author>
<date>
<month>May</month>
<day>27</day>
<year>2004</year>
</date>
<body>Ginagapang umano ng isang grupo ng mga mambabatas sa Mababang Kapulungan ng Kongreso na gawing Speaker sa papasok na 13th Congress si Pampanga Rep. Mikey Arroyo bilang kapalit ni House Speaker Jose de Venecia. Sa panayam sa isang solon na tumangging magpabanggit ng pangalan, nagkaroon ng pagpupulong noong nakaraang Linggo ang nasabing grupo ng mga mambabatas na pawang miyembro ng Lakas-CMD at ginamit anya ng grupo ang pangalan ni Mikey na ilalaban nila sa Speakership. Si Mikey ang nanalong kinatawan ng Pampanga kung saan pinalitan niya si dating Pampanga Rep. Oscar Rodriguez na tumakbong gobernador. Idinagdag pa ng solon na tiyak aniyang magkakaroon ng paksiyon sa Lakas-CMD dahil sa ginagawa ng grupo. Pero posible rin aniyang nagpaparamdam lamang sa liderato ng Kamara ang nasabing mga miyembro ng Lakas upang makakuha ng maayos na komite at posisyon sa Kamara. Ilan sa mahahalagang komite na laging pinag-aagawan ang House committee on accounts, defense, ways and means at appropriations. (Ulat ni Malou Rongalerios)</body>
<link>http://www.philstar.com/Article.aspx?articleId=251636&amp;publicationSubCategoryId=92</link>
</article>
<article>
<title>'Huwag kaming takutin!' - KNP</title>
<author>Malou Rongalerios at Rudy Andal</author>
<date>
<month>May</month>
<day>28</day>
<year>2004</year>
</date>
<body>Hindi patatakot at handang ipaglaban ng kampo ni Koalisyon ng Nagkakaisang Pilipino (KNP) standard bearer Fernando Poe, Jr. ang karapatan nilang bantayan ang canvassing sa Kongreso upang hadlangan ang inaakusang &amp;quot;pandaraya&amp;quot; ng administrasyon. Ang pahayag ng KNP ay kasunod ng alegasyon ng administrasyon na ang mga talunan sa eleksiyon ay &amp;quot;desperado&amp;quot; na at handang maghasik ng kaguluhan o destabilisasyon. Nagbabala pa ang Malaca&amp;ntilde;ang sa publiko na huwag pagamit na instrumento sa mga &amp;quot;talunan at desperado&amp;quot; na balak isulong ang &amp;quot;no proclamation scenario.&amp;quot; Kinondena rin ng KNP ang ginawang pagbuwag sa vigil rally ng mga FPJ supporters sa Commonwealth Avenue malapit sa Batasang Pambansa kaugnay ng pagsisimula ng canvassing ng mga balota. &amp;quot;Tinatakot nila ang taumbayan para huwag magprotesta kahit may pandaraya sa bilangan,&amp;quot; ani Rep. Francis Escudero na nagsabing ang pangyayariy isang &amp;quot;plain and simple political harrassment.&amp;quot; Mahigpit ding pinabulaanan ni Escudero ang paratang ng pamahalaan na ang oposisyon ay nasa likod ng planong destabilization laban sa administrasyong Arroyo. &amp;quot;Gawa-gawa lang nila iyan para busalan ang katotohanan na si FPJ ang nanalo sa eleksyon,&amp;quot; ani Escudero sa isang panayam. Iginigiit ng KNP na batay sa sarili nilang pagbibilang, si Poe ay lumamang sa Pangulo ng may 600,000 boto taliwas sa sinasabi ng administrasyon na si Mrs. Arroyo ang lamang. Ayon naman kay Makati City Mayor Jojo Binay, ang paratang na destabilisasyon ay katha ng Malaca&amp;ntilde;ang upang palabasing manggugulo ang oposisyon. Idinagdag ni Binay na kung walang nangyaring pangungupit ng boto, milyun-milyon ang magiging kalamangan ni Poe kay Mrs. Arroyo. Pinabulaanan naman ng Palasyo ang paratang na &amp;quot;political harrassment&amp;quot; sa pagkakabuwag ng vigil rally dahil pati umano ang mga grupong sumusuporta kay Arroyo ay pinaalis ng mga awtoridad dahil walang permiso. (Ulat nina Malou Rongalerios at Rudy Andal)</body>
<link>http://www.philstar.com/Article.aspx?articleId=251720&amp;publicationSubCategoryId=92</link>
</article>
<article>
<title>Tax payers' money naaaksaya sa delay canvassing</title>
<author>Malou Rongalerios</author>
<date>
<month>May</month>
<day>28</day>
<year>2004</year>
</date>
<body>Milyon-milyong pisong pera ng bayan ang masasayang sa bawat araw na nagtatagumpay ang oposisyon na pigilin ang deliberasyon sa sesyon ng Kongreso na dapat sanang nagbibilang na ngayon ng mga boto para sa mga kandidatong Presidente at Bise Presidente. Ito ang dahilan kaya hindi na nakapagpigil si Gng. Suzette Pido, isang concerned citizen ng Para&amp;ntilde;aque, na padalhan ng &amp;quot;shut up note&amp;quot; si Maguindanao Rep. Didagen Dilangalen, habang walang tigil na nagsasalita sa plenaryo. Nagwala sa galit si Dilangalen, nang mabasa ang mensahe ni Pido na naglalaman ng &amp;quot;shut up, your wasting our time and tax payers money.&amp;quot; Mula pa nitong Lunes ay walang tigil sa kadedebate si Dilangalen, itinuturong &amp;quot;point man&amp;quot; ng oposisyon ni Gng. Pido, upang harangin ang botohan sa &amp;quot;rule of procedure&amp;quot; na gagamitin ng Kongreso sa pagbibilang ng boto. Dahil sa pagkapikon sa mensahe ni Gng. Pido, agad na ipinag-utos ng Maguindanao solon kay presiding officer Rep. Raul Gonzales (Iloilo), na ikulong ang ginang at kasuhan ng &amp;quot;contempt.&amp;quot; Ilang minuto pinigil sa tanggapan ng Speaker si Pido at anak nitong si Joanna, pero pinalaya din at pinagsabihan lamang na huwag ng uulitin ang ginawa. Hindi naman pinagbawalan ng liderato ng Kamara ang mag-inang Pido na muling bumalik sa Kongreso at manood sa telebisyon subalit nagpahayag ang mga ito na wala na silang interes na sayangin pa ang oras sa ginagawang pag-antala ng oposisyon na mabilang ang mga boto. Sa panayam ng media, sinabi ni Gng. Pido na pagod at sawa na ang publiko sa daldalang ginagawa ng mga mambabatas. &amp;quot;They should start counting (the ballots) and stop talking,&amp;quot; aniya. Milyon-milyon piso ang budget na ginugugol ng pamahalaan mula sa buwis ng bayan para maisagawa ang joint session. Bukod pa rito ang gastusin sa pulis at sundalo na kasalukuyang nagbabantay sa mga balota at seguridad sa paligid ng Batasan area. Mistulang nawala na rin sa sarili si Dilangalen ng kampihan ng ilang mambabatas si Gng. Pido at kahit ang presiding Speaker na si Gonzales at Majority Leader Rep. Neptali Gonzales (Mandaluyong), ay ilang ulit na sinigawan ng Maguindanao solon ng &amp;quot;shut up.&amp;quot; Ayon kay Partylist Rep. Etta Rosales, karapatan ng sibilyan na magpahayag ng kanyang saloobin dahil protektado ito sa Saligang Batas sa ilalim ng freedom of expression. Maituturing anyang &amp;quot;pribadong mensahe&amp;quot; ang ipinadala kay Dilangalen na hindi naman niya dapat binasa habang nasa sesyon. (Ulat ni Malou Rongalerios)</body>
<link>http://www.philstar.com/Article.aspx?articleId=251730&amp;publicationSubCategoryId=92</link>
</article>
<article>
<title>RP hahantong sa Constitutional crisis 'pag walang naiproklama sa Hunyo 30- Rep. Pich</title>
<author>Malou Rongalerios</author>
<date>
<month>May</month>
<day>28</day>
<year>2004</year>
</date>
<body>Naniniwala si Surigao del Sur Rep. Prospero Pichay na maaaring magkaroon ng krisis sa Saligang Batas ang bansa sakaling mabalam ang pagpo-proklama sa Hunyo 30 ng nanalong kandidato sa pampanguluhang halalan. Sinabi ni Pichay, chairman ng House committee on national defense na posibleng agawin ng mga masasamang elemento ang pampulitikang kapangyarihan sa bansa at supilin ang ginawang paghatol ng bayan sa nakalipas na halalan hanggat nagkakaroon ng pagkakaantala sa pagbibilang ng Kongreso. &amp;quot;Nasa ikaapat na araw na kami, pero hanggang ngayon ay wala pa rin linaw kung masisimulan ang bilangan, ang kinakatakot ko ay baka may mag-isip ng masama sa ganitong sitwasyon,&amp;quot; pag-aalala ni Pichay. Dahil dito, nanawagan si Pichay sa mga kasamahan sa Kongreso, partikular na sa oposisyon na tigilan na ang mga bangayan at debate at pagpasyahan na kung ano nga ba ang mahusay na porma o pamamaraan para sa mabilisan at walang kinakampihang pagbibilang. (Ulat ni Malou Rongalerios)</body>
<link>http://www.philstar.com/Article.aspx?articleId=251735&amp;publicationSubCategoryId=92</link>
</article>
<article>
<title>Congress vote 'binili' ni GMA ng tig-20M pork barrel ?</title>
<author>Rudy Andal/Malou Rongalerios/(Lilia Tolentino</author>
<date>
<month>May</month>
<day>28</day>
<year>2004</year>
</date>
<body>Dahil sa umanoy paniwala ng administrasyon na matatalo sila sa rules of canvassing na ipatutupad sa Kongreso, minabuti umano ni Pangulong Arroyo na aprubahan ang maagang pagpapalabas ng ikalawang batch ng Congressional pork barrel para sa mga miyembro ng Mababang Kapulungan. Sa akusasyon ng oposisyon, sinasabing ang naturang hakbang ay upang mapalambot nang husto ang mga kongresista sa rules of canvassing na gusto ng administrasyon. Alinsunod sa inaprubahang pork barrel, P20 milyon umano ang makukuha ng mga kongresistang pabor sa kanila at P5 milyon sa mga kongresistang di pabor dito. Mariin namang itinanggi ng Malaca&amp;ntilde;ang ang alegasyong nagpalabas ang Malaca&amp;ntilde;ang ng pork barrel o priority development fund para ibigay sa mga mambabatas. Ayon kay Presidential Spokesman Ignacio Bunye, ang Palasyo ay hindi sangkot sa anumang uri ng pagmamaniobra sa ginaganap na bilangan ng boto sa Kongreso. Nilinaw din ni House committee on appropriations Chairman Rolando Andaya na ang natanggap aniyang pondo ng ilang mambabatas ay bahagi ng kabayaran sa nakalipas pang account bago mag-eleksiyon na hindi pa naipapalabas. Nasa P200,000 hanggang P1 milyon lamang umano ang ipinalabas na pondo para sa 15 kongresista na naantala ang pagpapalabas bago mag-eleksiyon dahil sa kakulangan ng ilang dokumento para sa kanilang proyekto. (Ulat nina Rudy Andal/Malou Rongalerios/(Lilia Tolentino)</body>
<link>http://www.philstar.com/Article.aspx?articleId=251744&amp;publicationSubCategoryId=92</link>
</article>
<article>
<title>Nag-iinteres sa puwesto ni Ebdane dapat mag-antay</title>
<author>Ellen Fernando</author>
<date>
<month>May</month>
<day>28</day>
<year>2004</year>
</date>
<body>Hindi dapat magpadala si Pangulong Arroyo sa mga sulsol na police generals na naglalaway na maluklok bilang bagong chief ng Philippine National Police, pahayag ng isang source. Hindi dapat gamitin ang revolving door policy para palitan ni PNP Director General Hermogenes Ebdane Jr., upang mapagbigyan ang mga nag-aantay sa heneral. Ayon pa sa source, hindi dapat maghanap ng sakit ng ulo ang Pangulo kung ang nais niya ay continuity ng mga nasimulang programa sa liderato ng PNP. &amp;quot;Dapat ay may continuity of vision and leadership sa lahat ng sangay ng gobyerno para matatag ang tunay na strong republic.&amp;quot; Sa panahon na kailangan ng stability ay di uubra ang papalit-palit at kailangan ng serbisyong subok at matibay na siyang ibinibigay ni Ebdane. Napag-alaman ng PNP na may mga &amp;quot;gumagapang&amp;quot; na mga police generals upang himukin si Pangulong Arroyo na palitan si Ebdane. (Ulat ni Ellen Fernando)</body>
<link>http://www.philstar.com/Article.aspx?articleId=251746&amp;publicationSubCategoryId=92</link>
</article>
<article>
<title>Sen. Biazon nagbanta 'pag dinaya</title>
<author>Rudy Andal</author>
<date>
<month>May</month>
<day>28</day>
<year>2004</year>
</date>
<body>Nagbanta si Sen. Rodolfo Biazon na sa sandaling palitan ang figures ng mga dagdag-bawas operators sa nalalabing certificate of canvass na hihintay ng Comelec mula sa Cotabato City at ilang bayan ng Lanao del Sur ay matitikman nila ang bangis sa pakikipaglaban ng isang retired Marine general. Ayon kay Sen. Biazon, pagkatapos bilangin ang COCs sa Sarangani at partial COCs mula sa Lanao del Sur ay lumilitaw na nakakalamang pa rin siya ng 39,743 votes sa pinakamahigpit na katunggali para sa ika-12 slot na si Sen. Robert Barbers sa senatorial race nitong May 10 elections. Wika pa ni Biazon, sa partial report naman ng 285 presinto mula sa kabuuang 577 precincts sa Cotabato City ay lumilitaw na nakakuha siya dito ng 8,367 votes kumpara sa 5,741 votes ni Sen. Barbers o kalamangan na 2,626 votes. Kung susumahin lahat, mayroon na siyang kabuuang 10,628,331 votes kontra sa 10,585,962 ni Barbers o lamang na 42,369 votes. Ang hinihintay na lamang na resulta ay ang mula sa 292 presinto sa Cotabato City at 7 bayan sa Lanao del Sur na may kabuuang botong 38,000. &amp;quot;Kahit ma-zero pa ako sa nalalabing mga presintong ito sa Cotabato City at 7 bayan sa Lanao na may kabuuang bilang na 38,000 boto ay imposibleng matalo pa ako dito dahil ang lamang ko sa ngayon kay Barbers ay 42,369.&amp;quot; Sakaling siya talaga ang natalo para sa ika-12 puwesto ng walang halong &amp;quot;milagro&amp;quot; o &amp;quot;dayaan&amp;quot; ay nakahanda si Biazon na sumuko sa pagkatalo at mag-aalaga na lamang ng kanyang 10 apo. (Ulat ni Rudy Andal)</body>
<link>http://www.philstar.com/Article.aspx?articleId=251751&amp;publicationSubCategoryId=92</link>
</article>
<article>
<title>Kaso vs 'plotters' inihahanda</title>
<author>Lilia Tolentino</author>
<date>
<month>May</month>
<day>29</day>
<year>2004</year>
</date>
<body>Sasampahan ng pamahalaan ng kaukulang kaso 'sa tamang panahon' ang mga grupong diumanoy promotor ng destabilisasyon na ibinulgar ng Philippine National Police (PNP). Ayon kay Presidential Spokesman Ignacio Bunye, kailangan munang malinaw na tukuyin ng PNP at AFP ang mga hinihinalang sangkot sa destabilisasyon at bigyan ito ng kaukulang ebidensiya. Inihayag ni Bunye na ang planong destabilisasyon ay ibinunyag sa isang security briefing ng AFP at PNP kay Pangulong Arroyo kamakailan. Ang layon umano nito ay pigilin ang bilangan ng resulta ng halalang presidensiyal at bise presidente sa Kongreso. Sinabi ni Bunye na anuman ang plano ng kinauukulang grupo, kailangang mag-isip-isip muna sila at huwag nang ituloy ang plano dahil hindi sila makakakuha ng suporta ng mamamayan. &amp;quot;Hindi na ngayon tatanggapin o susuportahan ng ating mga kababayan ang ganitong kilusan dahil sawang-sawa na sila sa mga destabilization threats,&amp;quot; ani Bunye. Ang mahalaga ani Bunye ay irespeto ng taong bayan ang kagustuhan ng mamamayan at isulong ang mabilis na bilangan ng boto. Kung sinuman anya ang mananalo ay kailangang igalang at suportahan ang hatol ng bayan. Ang planong destabilisasyon na ibinibintang ng mga awtoridad sa kampo ni KNP presidential bet Fernando Poe Jr. ay mabilis namang pinabulaanan ng maybahay nitong si Susan Roces. Sinabi ni Ms. Roces na malayo ito sa isip ng kanyang asawa dahil naninindigan ito ng pagrespeto sa batas. (Ulat ni Lilia Tolentino)</body>
<link>http://www.philstar.com/Article.aspx?articleId=251827&amp;publicationSubCategoryId=92</link>
</article>
<article>
<title>NBOC pinayagang magbilang</title>
<author>Malou Rongalerios</author>
<date>
<month>May</month>
<day>29</day>
<year>2004</year>
</date>
<body>Pumayag na ang mga mambabatas mula sa Senado at House of Representatives na ang National Board of Canvassers (NBoC) ang magsagawa nang pagbibilang ng certificate of canvass (COCs) para sa presidente at bise presidente pero kailangang maging 22 ang miyembro nito. Nabuo ang kasunduan kahapon ng ala-una ng madaling-araw bago suspindihin ang sesyon dahil sa kawalan ng quorum. Bago natapos ang sesyon naipasok sa period of amendments ang panukalang gawing 22 ang mga miyembro ng NBoC sa halip na buong Kongreso ang magbilang ng COCs upang hindi tumagal ang bilangan. Dinagdagan ang komposisyon ng canvassing board mula sa orihinal na 14-man panel na ginamit noong 1992 at 1998 upang magkaroon nang pagkakataon ang ibang mambabatas na mabusisi ang COCs. Hindi naman nagtagumpay si Negros Oriental Rep. Jacinto Paras na alisan ng kapangyarihan si House Speaker Jose de Venecia Jr. sa pagtatalaga ng 11 kongresista na kakatawan sa House panel. Ikinatuwiran ni Paras na posibleng hindi maging parehas si de Venecia dahil tumulong ito sa pangangampanya kay Pangulong Arroyo. Ang party-list representatives ay bibigyan din ng isang kinatawan sa 11 kongresistang tatayo sa House panel. Papayagan ring makaupo ang tinatawag na ex-official sa canvassing pero walang karapatan ang mga itong bumoto sa desisyon ng grupo. Magmumula ang ex-official sa distrito ng mga kongresista na may kuwestyunableng COCs. (Ulat ni Malou Rongalerios)</body>
<link>http://www.philstar.com/Article.aspx?articleId=251839&amp;publicationSubCategoryId=92</link>
</article>
<article>
<title>Natalong mga senador nag-iimpake na</title>
<author>Rudy Andal</author>
<date>
<month>May</month>
<day>29</day>
<year>2004</year>
</date>
<body>Nagsisimula nang mag-impake ng kani-kanilang mga kagamitan ang mga senador na natalo at natapos na ang mga termino bilang miyembro ng Mataas na Kapulungan ng Kongreso. Ang mga senador na nagsisimula ng mag-impake ay sina Sen. Robert Jaworski at Sen. John Osme&amp;ntilde;a na pawang hindi nakalusot sa nakaraang senatorial race. Nag-iimpake rin sina Sen. Vicente Sotto at Sen. Gringo Honasan na pawang tapos na ang termino gayundin sina Sen. Ramon Revilla Sr. at Sen. Tessie Aquino-Oreta na hindi naman tumakbo sa nakaraang senatorial elections. Naghahanda na rin ang opisina ni Sen. Loren Legarda na tumakbong bise presidente, sa kanilang pag-aalsa-balutan ng mga kagamitan dahil sakaling manalo ito ay siguradong sa ibang gusali na mag-oopisina o kung matalo naman kay Sen. Noli de Castro ay siguradong aalis na rin siya dahil hindi naman ito makakabalik bilang senador dahil tapos na ang termino niya. Sakaling matalo naman si de Castro sa pagiging bise presidente kay Legarda ay senador pa rin naman ito dahil hanggang 2007 ang kanyang termino. Samantala, kursunada ni Senator-elect Jamby Madrigal na kuning opisina ang kay Sen. Oreta habang malamang na kuning opisina naman ni Senator-elect Ramon &amp;quot;Bong&amp;quot; Revilla Jr. ang sa kanyang ama. Pumasyal na agad si Madrigal sa Senado kamakailan at sinilip ang session hall saka ang gusali ng Senado na kanyang magiging tahanan sa loob ng anim na taon. May tsismis na malamang ang actress na si Judy Ann Santos ang kunin umanong chief of staff ni Madrigal na nag-endorso dito sa nakaraang eleksiyon habang si Cavite board member Strike Revilla naman ang posibleng maging chief of staff ng kanyang kapatid na si Bong Revilla. (Ulat ni Rudy Andal)</body>
<link>http://www.philstar.com/Article.aspx?articleId=251843&amp;publicationSubCategoryId=92</link>
</article>
<article>
<title>Oposisyon hinamon sa ebidensiya vs dayaan</title>
<author>Rudy Andal</author>
<date>
<month>May</month>
<day>29</day>
<year>2004</year>
</date>
<body>Hinamon ni K-4 campaign spokesman Mike Defensor ang mga miyembro ng oposisyon na ihain sa proper forum ang kanilang pinanghahawakan umanong ebidensiya para patunayan na nagkaroon ng malawakang dayaan sa nakaraang May 10 presidential elections. Sinabi ni Sec. Defensor, hindi dapat sa media ipinapakita ang kanilang mga ebidensiya. Sa halip na iharap nina KNP vice presidential bet Loren Legarda at Atty. Rufus Rodriguez ng KNP ang sinasabi nilang ebidensiya na nagkaroon ng dayaan ay dalhin nila ito sa tamang lugar na puwedeng ihain ang kanilang protesta. Sabi pa nito, hindi pa naman nabubuksan ang mga certificate of canvass para sabihin ng oposisyon na mayroong naganap na dayaan at kung sakaling may nasisilip silang dayaan sa bibilanging COCs ay puwede naman itong ikumpara sa kopya ng COC ng oposisyon at COC ng K-4 na mula mismo sa Comelec. Iginiit pa ng kalihim, upang matapos na ang argumentong ito ay dapat simulan na ang pagbibilang ng National Board of Canvassers para malaman na ng taumbayan kung sino ang tunay na nanalong presidente sa pagitan nina GMA at FPJ at bise presidente sa pagitan nina Sen. Noli de Castro at Sen. Legarda. (Ulat ni Rudy Andal)</body>
<link>http://www.philstar.com/Article.aspx?articleId=251854&amp;publicationSubCategoryId=92</link>
</article>
<article>
<title>'May the best man win !' - Sen. Barbers</title>
<author>Rudy Andal</author>
<date>
<month>May</month>
<day>29</day>
<year>2004</year>
</date>
<body>Ito ang pahayag ni Sen. Robert Barbers kaugnay sa pag-aagawan nila ni Sen. Rodolfo Biazon na kasamahan niya sa K-4 para sa ika-12 slot sa nakaraang senatorial race. Ayon kay Sen. Barbers, masakit mang tanggapin na kasamahan pa niya sa administration party ang magiging katunggali sa ika-12 puwesto ay malaki ang kanyang paniniwala na siya ang mananalo dito. Batay sa resulta ng Comelec, mas nakalalamang si Barbers kaysa kay Biazon sa Regions 6, 7, 8 at maging sa Mindanao kaya kampante ang dating DILG chief na siya ang makakakuha ng ika-12 slot. &amp;quot;I hope the final tally of the Comelec in Cotabato City and the remaining 200 precincts in Lanao del Sur be resolved at the soonest possible time in order that the last vacant position in the magic 12 be filled up so that we could relieve the tension in the senatorial race and concentrate on the official canvassing and eventual proclamation of Congress for the winners for the president and vice-president of our country,&amp;quot; wika pa ni Barbers. (Ulat ni Rudy Andal)</body>
<link>http://www.philstar.com/Article.aspx?articleId=251855&amp;publicationSubCategoryId=92</link>
</article>
<article>
<title>Pagkalas ng abogado ni FPJ pinigilan ni Erap</title>
<author>Rudy Andal</author>
<date>
<month>May</month>
<day>29</day>
<year>2004</year>
</date>
<body>Napigil ang napipintong pagkalas sa kampo ni KNP standard bearer Fernando Poe, Jr. ng abugado ng Puwersa ng Masang Pilipino (PMP) matapos pakiusapan umano ito ni dating Pangulong Joseph Estrada. Ayon sa source, pinakiusapan ni Estrada si Atty. Rufus Rodriguez na huwag iwanan si FPJ sa gitna ng pakikipaglaban nito sa isasagawang canvassing ng Kongreso sa nakalipas na May 10 elections. Hindi na itinuloy ni Atty. Rodriguez ang nakatakda sana nitong pagbibitiw sa kampo ni FPJ dahil sa pakiusap ni Estrada. Si Rodriguez ay muling humarap kahapon sa media upang ilahad ang kanilang mga ebidensiya na nagkaroon ng malawakang dayaan sa nakaraang eleksiyon partikular ang dagdag-bawas operations. Magugunita na nagbalak magbitiw ang nasabing abugado bilang tagapagtanggol ni FPJ dahil sa umanoy pakikialam ni Susan Roces. Nagbanta din ang mga tauhan ni Sen. Edgardo Angara na magbibitiw sa kampo ni FPJ dahil na rin sa pakikialam ni Ms. Roces sa kanilang mga ginagawa. Nadismaya din ang ibang campaign staff ni FPJ dahil sa pinaghihinalaan silang inilaglag si Da King at pinagbintangang mga pakawala ng administrasyon. (Ulat ni Rudy Andal)</body>
<link>http://www.philstar.com/Article.aspx?articleId=251863&amp;publicationSubCategoryId=92</link>
</article>
<article>
<title>Canvassing ng COCs umpisa na bukas</title>
<author>Malou Rongalerios</author>
<date>
<month>May</month>
<day>30</day>
<year>2004</year>
</date>
<body>Matapos ang limang araw na sunud-sunod na debatehan ng mga senador at kongresista, inaasahang mabubuksan na bukas ang mga ballot boxes na naglalaman ng certificate of canvass (COCs) para sa presidente at bise presidente upang maumpisahan ang bilangan. Inaprubahan na ng Kongreso ang panuntunang gagamitin sa canvassing bago mag-adjourned ang sesyon eksakto alas-12 pasado ng madaling-araw ng Sabado. Ang siyam na pahinang joint rules ay mayroong 13 specific rules at 30 sections. Kasama sa inaprubahang panuntunan ang pagtatakda ng 22 mambabatas, 11 mula sa Senado at 11 mula sa House of Representatives na uupo sa joint committee para magsagawa nang pagbibilang. Naniniwala si Batanes Rep. Florencio Abad, isa sa mga naunang pinangalanan sa National Board of Canvassers na matatapos nila ang canvassing bago sumapit ang Hunyo 15 upang maiproklama na ang mananalong presidente at bise presidente. Binigyan ng kapangyarihan ng mga mambabatas sina Senate President Franklin Drilon at House Speaker Jose de Venecia na magtalaga ng mga uupo sa joint committee na kinakailangang ibigay sa kani-kanilang secretary generals bago mag-alas-10 ng umaga sa Lunes. Bukod kay Abad, kasama sa mga orihinal na pinangalanan ni de Venecia sa House panel sina Davao City Rep. Prospero Nograles, Deputy Speaker for Visayas at Iloilo Rep. Raul Gonzalez, Eastern Samar Rep. Marcelino Libanan, Western Samar Rep. Eduardo Nachura, Ilocos Sur Rep. Salacnib Baterina at Aurora Rep. Bellaflor Angara-Castillo. Inaasahang sa Lunes pa malalaman ang apat pang kongresista na mapapadagdag sa naunang pitong pinangalanan ni de Venecia. Inihayag naman ni Drilon ang 11 Senate contingent na sina Senators Juan Flavier, Francis Pangilinan, Ramon Magsaysay, Jr., Ralph Recto, Joker Arroyo, Manuel Villar para sa administrasyon at sa oposisyon ay sina Senators Aquilino Pimentel, Tito Sotto, Sergio Osme&amp;ntilde;a III, Tessie Aquino-Oreta at Edgardo Angara. Sa pagsisimula ng canvassing, bubuksan ng Senate president ang mga COCs sa harap ng mga miyembro ng Senado at House of Representatives. Ang pagbubukas ay ibabatay sa pagkakasunod-sunod nang pagdadala sa mga ito sa Kamara. Titingnan ng joint committee ang authenticity ng mga COCs bago nila isagawa ang pagbibilang ng mga boto. Matapos isagawa ang tabulation sa mga COC at statement of votes, alin mang miyembro ng Kongreso ay maaaring humingi ng kopya nito. Kailangang lagdaan ng majority ng mga miyembro ang final report ng joint committee bago ito ihaharap sa joint public session kung saan ang napiling miyembro ng komite ay papayagang magsalita ng hindi hihigit sa isang oras kaugnay sa kanilang report. Base na rin sa panuntunan, ang joint committee ay magbibilang ng COCs sa loob ng walong oras mula Lunes hanggang Biyernes. (Ulat ni Malou Rongalerios)</body>
<link>http://www.philstar.com/Article.aspx?articleId=251932&amp;publicationSubCategoryId=92</link>
</article>
<article>
<title>FX drivers aarestuhin 'pag nagtaas ng singil sa pasahe</title>
<author>Anna Sanchez</author>
<date>
<month>May</month>
<day>30</day>
<year>2004</year>
</date>
<body>Ipinag-utos kahapon ng Land Transportation Franchising and Regulatory Board (LTFRB) ang pag-aresto sa mga driver ng FX taxi na magtataas ng singil sa pasahe kasabay ng pagtataas ng pasahe sa mga pampasaherong jeep. Ayon kay LTFRB chairman Len Bautista, hindi dapat na sumabay sa inaprubahang P1.50 dagdag sa singil sa pasahe ng mga pampasaherong jeep, ang mga driver at operators ng FX taxi dahil wala naman silang aplikasyon para sa fare increase kaya wala silang karapatan na magtaas. Ang P1.50 dagdag-pasahe ay ipatutupad sa Hunyo 9. Samantala, nilinaw din ni Bautista na maging ang mga ordinaryong provincial buses at taxi ay hindi rin maaaring magtaas ng singil sa pasahe dahilan sa nakatakda pa lamang dinggin ng LTFRB ang kanilang petisyon sa Hunyo 8. Gayundin, maging ang petisyon aniya ng Integrated Metro Manila Bus Operators Association (IMBOA) para sa dagdag na singil sa pasahe ay nakabinbin pa rin. Ayon kay IMBOA president Claire dela Fuente, humiling sila sa LTFRB ng karagdagang P9 singill sa pasahe. Nagpakalat na ng mga tauhan ang LTFRB para tiyaking magiging maayos ang implementasyon ng dagdag sa singil sa pasahe ng mga pampasaherong jeepney sa Hunyo 9. Nakatakda ring magpulong ang pamunuan ng LTFRB, Metro Manila Development Authority (MMDA) at Land Transportation Office (LTO) para sa maayos na implementayon ng bagong fare hike. Pinayuhan din ni Bautista ang mga driver ng mga jeep na ipaskil ang kanilang mga orihinal na kopya ng bagong fare matrix sa ipinapasada nilang jeep upang hindi magdulot ng kalituhan sa mga pasahero. (Ulat ni Anna Sanchez)</body>
<link>http://www.philstar.com/Article.aspx?articleId=251944&amp;publicationSubCategoryId=92</link>
</article>
<article>
<title>COCs nasa Kamara na</title>
<author>Malou Rongalerios</author>
<date>
<month>May</month>
<day>30</day>
<year>2004</year>
</date>
<body>Dinala na kahapon sa Mababang Kapulungan ng Kongreso ang 3,262 ballot boxes na naglalaman ng mga municipal election returns mula sa ibat ibang panig ng bansa, kabilang ang overseas absentee voters, para sa gagawing pagbibilang ng boto ng presidential at vice presidential candidates sa Lunes. Isinakay sa truck ng military ang mga ballot boxes na ineskortan ng Special Action Force ng PNP. Nauna nang dinala sa Kamara mula sa Senado ang 176 certificate of canvass para sa mga tumakbong presidente at bise presidente at bibilangin ng 22-man joint committee. Ang mga bagong deliver na ballot boxes ay inilagay sa south lobby ng Batasan complex kung saan nagtayo ng isang enclosure at nilagyan ng closed circuit television cameras. Sinigurado naman ni House Speaker Jose de Venecia na mahigpit ang gagawing pagbabantay sa mga ballot boxes na naglalaman ng mga municipal election returns. Ang unang batch ng mga ballot boxes na dumating sa Batasan ay naglalaman ng mga returns ng overseas voting, Cordillera Autonomous Region at Autonomous Region for Muslim Mindanao. Magugunitang hiniling ng oposisyon na dalhin ang mga municipal election returns na nasa pag-iingat ng Senado sa House of Representatives upang mas maging madali ang pagtingin sa mga ito sakaling magkaroon ng kuwestiyon sa mga bibilanging COCs ng joint committee. (Ulat ni Malou Rongalerios)</body>
<link>http://www.philstar.com/Article.aspx?articleId=251948&amp;publicationSubCategoryId=92</link>
</article>
<article>
<title>'Di ko binayaran ang INC para suportahan ako! - PGMA</title>
<author>Lilia Tolentino</author>
<date>
<month>May</month>
<day>30</day>
<year>2004</year>
</date>
<body>Ikinadismaya ni Pangulong Arroyo ang kumalat na tsismis na diumanoy nagbayad siya ng malaking halaga kapalit ng pagsuporta sa kanyang kandidatura ng Iglesia Ni Cristo. Sinabi ng Pangulo na ang tsismis na ito ay maaaring pinakalat ng mga desperado at talunang mga tao na hindi matanggap ang kanilang pagkabigo sa nakaraang halalan. Ayon sa Pangulo, ang INC ay dati na niyang tagasuporta noong kumandidato siyang senador noong 1992 at bise presidente noong 1998. &amp;quot;Hinihiling ko sa mga naninira sa Iglesia Ni Cristo na huwag silang idamay sa pulitika,&amp;quot; anang Pangulo. Hindi anya dapat ibunton ang sisi sa INC ang kanilang pagkatalo sa pulitika. &amp;quot;Hindi ko kailanman magagawang dungisan ang kanilang katapatan sa pamamagitan ng pag-aalok ng pera. Ang aming pagiging magkaisang ispiritwal, moral at materyal na kapakanan ng mamamayan ay hindi kailanman nabibili,&amp;quot; anang Pangulo. Kaugnay nito, sinabi ng Pangulo na patuloy niyang iniaalok ang kamay ng pakikipagkaisa sa kanyang mga kritiko na handang tumulong sa pagtataguyod ng kapakanan ng sambayanan. Pero kailangan anyang iwasan na ang mga walang basehan at personal na pang-aatake alang-alang sa pagkakaisa. (Ulat ni Lilia Tolentino)</body>
<link>http://www.philstar.com/Article.aspx?articleId=251958&amp;publicationSubCategoryId=92</link>
</article>
<article>
<title>Sen. Barbers, 3x/day ipinagdarasal para sa ika-12 senatorial slot</title>
<author>Malou Rongalerios</author>
<date>
<month>May</month>
<day>30</day>
<year>2004</year>
</date>
<body>Tatlong beses isang araw ang ginagawang pagdarasal ng mga staff ni Surigao del Norte Rep. Robert &amp;quot;Ace&amp;quot; Barbers para sa nakabiting panalo ng ama ng kanilang boss na si Sen. Robert Barbers. Ayon kay Bem Noel, isa sa mga staff ni Ace Barbers, tatlong beses isang araw ang ginagawa nilang pagdarasal bilang tulong na rin kay Sen. Barbers. &amp;quot;Ito na lamang kasi ang naiisip naming maitutulong kay senator,&amp;quot; ani Noel nang puntahan ng reporter na ito sa kanilang opisina upang tanungin kung magkano ang ginagastos ng Kongreso sa isinasagawang joint session at sa canvassing ng mga certificate of canvass (COCs). Maging ang mga staff aniya ni Sen. Barbers ay nagdarasal rin para sa panalo ng kanilang boss. Inamin ni Ace Barbers na mahigpit din ang kanilang ginawang pagbabantay sa bilangan ng Comelec para sa ika-12 senador sa PICC. Nananatiling mahigpit ang labanan sa pagitan nina Barbers at Sen. Rodolfo Biazon. Napansin din ng ilang miyembro ng media na hindi pa dumadalo sa joint session ng Kongreso si Sen. Barbers simula noong Lunes. (Ulat ni Malou Rongalerios)</body>
<link>http://www.philstar.com/Article.aspx?articleId=251961&amp;publicationSubCategoryId=92</link>
</article>
<article>
<title>Ebidensiya ng pandaraya ihaharap ng KNP</title>
<author>Rudy Andal</author>
<date>
<month>May</month>
<day>30</day>
<year>2004</year>
</date>
<body>Ihaharap ng Koalisyon ng Nagkakaisang Pilipino (KNP) ang mga ebidensiya ng pandaraya ng administrasyong Arroyo kapag inumpisahan na ang canvassing ng boto para sa presidente at bise presidente bukas. Inumpisahan nang kolektahin ng legal panel ng KNP ang mga ebidensiya ng pandaraya sa nakaraang eleksiyon, na kinabibilangan ng affidavit at dinoktor na election returns, upang maiharap sa joint committee na magsasagawa ng canvassing ng boto ng mga kandidato. Umaasa ang legal group na kinabibilangan nina dating Comelec Chairman Harriet Demetriou, dating Immigration Commissioner Rufus Rodriguez at Atty. Avelino Cruz na maaaring mabura ang dalawang milyong botong nakuha ni Pangulong Arroyo kapag nakita na ang pandarayang ginawa ng administrasyon sa 25 lalawigan. Pagtutuunan ng mga abugado ni FPJ ang returns mula sa Cebu, Iloilo at Pampanga kung saan umano nagkaroon ng malawakang dagdag-bawas pabor kay Mrs. Arroyo. (Ulat ni Rudy Andal)</body>
<link>http://www.philstar.com/Article.aspx?articleId=251964&amp;publicationSubCategoryId=92</link>
</article>
<article>
<title>25 COCs buksan - KNP</title>
<author>Rudy Andal at Malou Escudero</author>
<date>
<month>May</month>
<day>31</day>
<year>2004</year>
</date>
<body>Kaugnay ng nakatakdang canvassing ng mga boto sa Kongreso at Senado sa araw na ito, nanawagan ang Koalisyon ng Nagkakaisang Pilipino (KNP) sa board of canvassers na buksan ang mga Certificates of Canvass (COCs) mula sa 25 lalawigan na magpapatunay na ang nanalo sa eleksiyon ay si KNP standard bearer Fernando Poe Jr. Ang bilangan ngayon para sa pangulo at pangalawang pangulo ay isasagawa ng napagkasunduang magkasanib na komite ng Senado at Mababang Kapulungan sa halip na ng buong plenarya ng dalawang kapulungan. Ayon kay Atty. Rufus Rodriguez, batay sa nakalap ng KNP na COCs, statement of votes (SOVs) at election returns, maliwanag na si Poe ang nakalalamang sa eleksiyon at hindi si Presidente Arroyo. Ito aniyay kabaligtaran sa resulta ng quick count ng National Movement for Free Elections (NAMFREL). Iginigiit ng oposisyon na sa mga naturang lalawigan ay nagkaroon ng talamak na dagdag-bawas operation para ipanalo ang tambalang GMA-Noli sa kabila ng paniniyak ng administrasyon na naging malinis ang naturang eleksyon. &amp;quot;Kung nais ng administrasyon na maging credible at katanggap-tanggap sa bayan ang resulta ng halalan, kailangang ipakita sa publiko ang mga kinukuwestiyon naming 25 COCs&amp;quot; anang KNP lawyers. Ang mga naturang COCs ay mula sa lalawigan ng Sultan Kudarat, Maguindanao, Lanao del Sur, Tawi-Tawi, Sulu, Surigao del Norte, Leyte at Kalinga. &amp;quot;Kung bubusisiing mabuti ang mga COCs na ito, tiyak na mabubura ang ano mang ipinagmamalaki ng administrasyon na si GMA ang panalo&amp;quot; sabi naman ni KNP lawyer Jimbo Reyes. (Ulat ni Rudy Andal at Malou Escudero)</body>
<link>http://www.philstar.com/Article.aspx?articleId=252086&amp;publicationSubCategoryId=92</link>
</article>
<article>
<title>FPJ ipoproklama na</title>
<author>Edwin Balasa</author>
<date>
<month>May</month>
<day>31</day>
<year>2004</year>
</date>
<body>Ipoproklama na si Koalisyon ng Nagkakaisang Pilipino (KNP) standard bearer Fernando Poe Jr. bilang presidente ng bansa subalit ito ay sa pamamagitan ng text message lamang. Naglipana ang mga text message na nagsasabing si Poe ay ipoproklama na ngayong gabi at mapapanood umano ito ng live via satellite sa Cartoon Network. Kung sakaling hindi umano mapapanood ng live, base sa text messages, ito ay muling ipalalabas o mapapanood sa Ripleys Believe It or Not kinabukasan. Matatandaang bago ang halalan ay naglipana rin ang mga text messages na bumabatikos sa kakayahan ni Poe at sa kawalan ng karanasan nito sa pamamahala dahil kahit minsan ay hindi pa ito nauupo bilang public official. Bukod sa text message, ginagamit din ng mga kalaban ni Poe ang e-mail at mga free bulletin boards sa internet upang siraan ang action king. Ngayong araw ay todo-bantay ang gagawin ng mga tagasuporta ni FPJ sa inaasahang paninimula ng opisyal na canvassing ng mga boto sa Mababang Kapulungan ng Kongreso para sa presidential at vice presidential derby. (Ulat ni Edwin Balasa)</body>
<link>http://www.philstar.com/Article.aspx?articleId=252098&amp;publicationSubCategoryId=92</link>
</article>
<article>
<title>Joker ayaw maging miyembro ng National Board of Canvassers</title>
<author>Rudy Andal</author>
<date>
<month>May</month>
<day>31</day>
<year>2004</year>
</date>
<body>Tumanggi si Sen. Joker Arroyo na maging miyembro ng 22-man joint committee na binuo ng Kongreso upang maging bahagi ng National Board of Canvassers (NBoC) na magbibilang ng boto para sa presidente at bise presidente simula ngayong araw. Ito ay matapos na malaman ng mambabatas na 12-oras ang magiging trabaho ng uupong miyembro ng National Board of Canvassers simula alas-10 ng umaga hanggang alas-10 ng gabi. Bukod dito, sinabi ni Sen. Arroyo na hindi siya nagtapos ng medisina kundi abogado kaya hindi niya kayang hawakan ang mga &amp;quot;dinoktor&amp;quot; na dokumento. &amp;quot;I took up law not medicine. I cannot pass over doctored documents,&amp;quot; ani Sen. Arroyo. Dahil dito, mapipilitan si Senate President Franklin Drilon na maghanap ng magiging kapalit ni Arroyo bilang miyembro ng NBoC. (Ulat ni Rudy Andal)</body>
<link>http://www.philstar.com/Article.aspx?articleId=252101&amp;publicationSubCategoryId=92</link>
</article>
<article>
<title>Malaca&amp;ntilde;ang talo sa kaso ng P5-B pondo</title>
<author>Danilo Garcia</author>
<date>
<month>May</month>
<day>31</day>
<year>2004</year>
</date>
<body>Kinatigan ng Korte Suprema ang kasong isinampa ni dating Batangas Governor Herminaldo Mandanas na kumukuwestiyon sa legalidad sa probisyon ng Konstitusyon hinggil sa pagkontrol ng pamahalaan sa P5 bilyong pondo para sa mga local government units (LGUs) at pagtatag ng komite na kumokontrol sa pagpapalabas ng pondo. Sa 36-pahinang desisyon ng Supreme Court sa pamamagitan ni Associate Justice Romeo Callejo Jr, sinabi nito na ang pagtatatag ng Local Service Equalization Fund (LGSEF) ay taliwas sa nakasaad sa Konstitusyon na nagsasabing nararapat na awtomatiko ang pagpapalabas ng mga &amp;quot;share&amp;quot; na pondo sa mg LGU. Ang mga respondent sa kaso ay sina Exec. Sec. Alberto Romulo, chairman ng Oversight Committee on Devolution; Budget Sec. Emilia Boncodin at Interior and Local Government Sec. Joey Lina. Kinuwestiyon rin sa kaso ang resolusyon ng Oversight Committee na naglalagay sa P5 bilyong pondo sa LGSEF. Ayon kay Mandanas, hindi makatuwiran ang pagbuo ng Oversight Committee na siyang nagdedetermina ng distribusyon at paglalabas ng pondo buhat sa LGSEF na parte ng Internal Revenue Allotment ng mga LGU. Magreresulta umano ito sa pagliit ng parte sa pondo ng mga LGU sakaling hindi maaprubahan ng Oversight Committee ang kanilang mga inihahaing proyekto. Hiniling na ng Malaca&amp;ntilde;ang sa SC na ibasura ang kaso dahil sa teknikalidad kung saan nararapat umano munang talakayin ang kaso sa mas mababang korte. Hindi naman sumang-ayon ang SC at sinabi nito na nararapat na sundin ng Palasyo ang awtonomiya ng mga LGU. &amp;quot;National officials should not only comply with the constitutional provisions on local autonomy but should also appreciate the spirit and liberty upon which these provisions are based,&amp;quot; anang SC. (Ulat ni Danilo Garcia)</body>
<link>http://www.philstar.com/Article.aspx?articleId=252111&amp;publicationSubCategoryId=92</link>
</article>
<article>
<title>176 Army reservists nag-alburoto dahil hindi binayaran</title>
<author>Joy Cantos</author>
<date>
<month>May</month>
<day>31</day>
<year>2004</year>
</date>
<body>Umalma kahapon ang may 176 reservists ng Philippine Army mula sa 1st Regional Defense Group na nakabase sa Camp Laberinto, Naguilian, La Union matapos na hindi sila mabayaran sa kanilang &amp;quot;election duties&amp;quot; nitong katatapos na May 10 elections. Sa reklamong iniharap ni MSgt. Antonio Acuavera, pinuno ng mga reservists sa La Union kay Col. Constantino Pante, Group Commander ng 1st Regional Defense Group, sinabi nito na tapat umano nilang ginampanan ang kanilang tungkulin bilang back-up force ng Philippine National Police (PNP) sa pagpapalaganap ng katahimikan at kaayusan ng eleksiyon subalit pagkatapos ay nauwi lang sa wala dahil hindi nila natanggap ang nararapat na bayad para sa kanilang serbisyo. Base sa sulat ni Acuavera kay Pante, iginiit nito na aprubado pa mismo ng Commission on Elections (Comelec) ang kanilang deployment kaya marapat lamang silang bayaran. Anila, dapat silang tumanggap ng tig-P500 kada araw na allowance maliban pa sa P60 meal allowance. Nabatid na may apat na araw na nagbantay ang mga reservists na nasa ilalim ng kontrol ni P/Chief Insp. Eduardo Abaday sa San Fernando City, bayan ng Bauang, Caba at Aringa simula noong Mayo 9 upang mangalaga ng seguridad doon. (Ulat ni Joy Cantos)</body>
<link>http://www.philstar.com/Article.aspx?articleId=252112&amp;publicationSubCategoryId=92</link>
</article>
<article>
<title>75 RP contingents tutungo sa Liberia</title>
<author>Joy Cantos</author>
<date>
<month>May</month>
<day>31</day>
<year>2004</year>
</date>
<body>Nakatakdang tumulak ngayong linggo ang may 75 sundalo ng Armed Forces of the Philippines (AFP) bilang unang batch ng RP team na magsasagawa ng peacekeeping mission sa bansang Liberia. Ayon kay Phil.Air Force spokesman Lt. Col. Restituto Padilla, ang AFP peacekeeping team na nakatakdang umalis sa bansa ay ang ikalawang grupo sa ilalim ng command ng United Nations na magsasagawa ng misyon sa Liberia na winasak ng digmaan. Ang RP contingent na pamumunuan ni Col. Ivan Samarita ng Phil. Army ay sinanay sa Civil Military Operations gayundin sa mga gawain ng mga inhinyero para magsagawa ng rehabilitasyon sa nasabing war-torn area. Pinayuhan ni Padilla ang mga sundalo na maging vigilant sa pagtupad ng kanilang misyon sa Liberia. (Ulat ni Joy Cantos)</body>
<link>http://www.philstar.com/Article.aspx?articleId=252119&amp;publicationSubCategoryId=92</link>
</article>
<article>
<title>Paaralan na maniningil ng school fees, binalaan</title>
<author>Edwin Balasa</author>
<date>
<month>May</month>
<day>31</day>
<year>2004</year>
</date>
<body>Nagbanta kahapon ang Department of Education (DepEd) na sasampahan nila ng kasong administratido ang mga opisyal ng paaralan at guro na hindi tatanggap ng mga estudyanteng mag-eenrol sa pampublikong elementarya at high school dahil lamang sa wala itong mga pera. Sa pagsisimula ng enrolment sa public high school at elementary, kasabay na pinaalalahanan ng DepEd sa pamamagitan ng isang Department Order ang mga principal at guro na hindi na nila maaaring obligahin ang mga estudyante na mag-eenrol na magbayad ng kahit anong school fees. Ayon sa ipinalabas na Dept. Order No. 30 na nilagdaan ni DepEd Sec. Edilberto de Jesus, hindi maaaring singilin ng anumang school fees ang mga bata hanggat hindi pa sila tiyak na natatanggap sa papasukang paaralan. Kung naka-enrol na ang mga estudyante ay maaari na itong singilin ng PTA fees na mapagkasunduan ng mga magulang at guro subalit kailangan ay boluntaryo lamang ito at hindi sapilitan. Subalit ang perang masisingil ay hindi umano puwedeng hawakan ng sinumang guro at opisyal ng paaralan. Ang halaga ng PTA fees ay depende sa mapagkakasunduan ng mga magulang. Bukod sa PTA fees, kailangan boluntaryo rin ang pagbabayad ng mga estudyante sa ibang mga bayarin tulad ng Boys Scout at Girl Scout, Philippine National Red Cross, Anti-TB, Educational and Fund Drive at Identification Card. Ang mga paaralang may school paper ay hindi maaaring maningil ng lampas sa P50 bawat estudyante sa elementarya at P75 sa high school. (Ulat ni Edwin Balasa)</body>
<link>http://www.philstar.com/Article.aspx?articleId=252121&amp;publicationSubCategoryId=92</link>
</article>
</data>