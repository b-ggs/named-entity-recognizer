<?xml version="1.0" encoding="ISO-8859-1" ?>
<data>
<article>
<title>Shootout: 4 kidnapper todas</title>
<author>Joy Cantos</author>
<date>
<month>January</month>
<day>01</day>
<year>2004</year>
</date>
<body>Umiskor ang mga operatiba ng National Anti-Kidnapping Task Force (NAKTAF) matapos mapaslang ang apat na kidnapper ng nabawing dinukot na batang Chinese na si Gian Jethro Chua sa naganap na shootout, kahapon ng madaling araw sa lalawigan ng Laguna. Kinilala ni NAKTAF spokesman Lt. Col. Danilo Servando ang mga kidnapper na sina Ronald Ramoso, Rogelio Ramoso, Ricky Orihinal at isang hindi pa nakilala na pawang mga miyembro ng Waray-Waray kidnap-for-ransom gang. Nakalagak ang mga bangkay sa Balobayan funeral parlor sa Mabitac, Laguna. Ayon kay Servando, nakasagupa ng mga elemento ng NAKTAF at Police Regional Office (PRO) 4 ang mga kidnapper dakong alas-3:10 ng madaling araw sa Sagarot road, Bgry, Libis ng Nayon, Mabitac ng nasabing lalawigan. Ang shootout ay naganap matapos na masundan ng mga operatiba ng NAKTAF ang isang kulay abong Mitsubishi Lancer GSR na may plakang TSM-445 sa bayan ng Lumban. Nabatid na ang nasabing sasakyan ang ginamit ng mga kidnapper sa payoff noong Disyembre 29 matapos na umanoy magbayad ng P1 milyon mula sa orihinal na P50-milyong ransom ang pamilya Chua sa grupo ng mga kidnapper bago pa man mailigtas ang batang biktima. Sinabi ni Servando na matapos maramdaman ang presensiya ng mga awtoridad ay agad na tumakas ang mga kidnapper patungo sa direksiyon ng bayan ng Kalayaan kung saan nagkaroon ng habulan. Habang hinahabol ng NAKTAF operatives ang sasakyan ng mga kidnapper ay nalubak ito sa daan kaya inabutan ng mga awtoridad na humantong sa barilan sa pagitan ng magkabilang panig. Nagsibaba sa sasakyan ang mga kidnapper at nakipagpalitan ng putok sa mga awtoridad at pagkalipas ng may 10 minutong putukan ay bumulagta ang mga ito. Narekober sa crime scene ang bangkay ng apat na kidnapper, isang Carbine rifle, dalawang caliber .38 revolvers at isang hand grenade. Kamakalawa ay iprinisinta ni NAKTAF chief Angelo Reyes kay Pangulong Arroyo si Gian Jethro ilang oras matapos itong masagip ng kanyang mga tauhan sa Calamba City, Laguna na nagresulta rin sa pagkakadakip ng isa sa mga kidnapper. Wala namang naiulat na nasugatan sa panig ng tropa ng pamahalaan. Magugunita na si Chua ay kinidnap ng anim na armadong lalaki sa kahabaan ng highway ng Susana Heights sa Muntinlupa City.(Ulat ni Joy Cantos)</body>
<link>http://www.philstar.com/Article.aspx?articleId=233622&amp;publicationSubCategoryId=92</link>
</article>
<article>
<title>Sen. Biazon kay FPJ: 'Wag kang pauto sa NPA</title>
<author>Rudy Andal</author>
<date>
<month>January</month>
<day>01</day>
<year>2004</year>
</date>
<body>Hinamon kahapon ni Sen. Rodolfo Biazon si action king Fernando Poe Jr. at iba pang presidential candidates na hayagang batikusin ang mga paglabag sa karapatang pantao ng Communist Party of the Philippines-New Peoples Army (CPP-NPA). Sinabi ni Sen. Biazon, hindi dapat magpakita kaagad ng pagkiling si FPJ sa CPP-NPA para makuha lamang ang simpatya nito gayung batid din naman ng aktor ang ginawang paglabag sa karapatang pantao ng kilusang komunista. Ayon kay Biazon, hindi dapat kalimutan ng sinumang presidential candidates ang ginawang paglipol ng NPA sa mga pinaghinalaan nilang &amp;quot;infiltrators&amp;quot; sa loob ng kilusan kahit wala silang solidong ebidensiya. Iginiit pa ni Biazon, dapat maglatag din ng solidong programa si FPJ at iba pang presidential wannabes kung paano reresolbahin ang insurgency problems. &amp;quot;Dapat maging maingat sa pagtanggap ng suporta si FPJ mula sa CPP-NPA at huwag niyang kalimutan ang mga nagawa ng kilusang komunista sa mga pinagbintangan nilang espiya ng gobyerno sa kanilang samahan,&amp;quot; wika ni Biazon. Magugunita na nagpahayag kamakailan si CPP-NPA spokesman Gregorio &amp;quot;Ka Roger&amp;quot; Rosal na handang suportahan ng NPA ang kandidatura ni FPJ kung yayakapin ng action king ang kanilang programang makamasa. (Ulat ni Rudy Andal)</body>
<link>http://www.philstar.com/Article.aspx?articleId=233630&amp;publicationSubCategoryId=92</link>
</article>
<article>
<title>Pinag-aralan, 'wag gawing isyu kay FPJ - Nene</title>
<author>Rudy Andal</author>
<date>
<month>January</month>
<day>01</day>
<year>2004</year>
</date>
<body>Iginiit kahapon ni re-electionist Sen. Aquilino Pimentel na hindi isyu ang academic credentials ni action king Fernando Poe Jr. sa darating na 2004 elections. Sinabi ni Sen. Pimentel ng PDP-Laban, ang mahalaga ay ang pagkakaroon ni FPJ ng puso na kanyang magiging gabay sa paggawa ng tama na mahalaga sa ating buhay na hindi nakikita ng ating mga mata. Aniya, ang talino ay sekondarya lamang na credentials ng sinumang kandidato dahil ang pangunahing tinitingnan ng mga botante ay ang pagkakaroon ng pusong makatao ng kanilang iboboto. Winika pa ni Pimentel, hindi man nakatapos sa kanyang pag-aaral si FPJ ay naging matagumpay pa rin itong negosyante. Sa kabila anya na hindi nakatapos ng pag-aaral si FPJ ay nagawa naman nitong maging matagumpay sa kanyang larangang pinasok, patunay na hindi hadlang sa paggawa ng mabuti ang kakulangan ng edukasyon. Naniniwala si Pimentel na bukod sa pagiging popular na artista ay napamahal si FPJ sa taumbayan partikular sa kanyang mga tagahanga dahil sa angkin nitong pusong makatao. (Ulat ni Rudy Andal)</body>
<link>http://www.philstar.com/Article.aspx?articleId=233636&amp;publicationSubCategoryId=92</link>
</article>
<article>
<title>Special discounts sa OFWs dahil sa E-card</title>
<author>Ellen Fernando</author>
<date>
<month>January</month>
<day>01</day>
<year>2004</year>
</date>
<body>Libong mga overseas Filipino workers (OFWs) sa Brunei Darussalam ang nabiyayaan mula sa pribilehiyo sa pamamagitan ng pagbibigay ng special discounts sa mga nagtataglay ng E-card, isang electronic identification card. Ayon kay Labor Secretary Patricia Sto. Tomas at Overseas Workers Welfare Administration (OWWA), karamihan sa mga business establishments sa Brunei ay nagsimula nang magbigay sa mga OFW ng may 10-35 diskuwento sa mga malalaking establisimiyento doon. Sinabi ni Sto. Tomas na base sa isinumiteng report ni Rose Ilo, welfare officer ng Philippine Overseas Labor Office (POLO) sa Brunei na lahat ng mga sangay ng Jollibee, First Emporium at ang apat na sister companies nito kabilang ang Riviera Hotel ay nagbigay ng discounts sa mga Pilipino simula noong Nobyembre 24. Ang E-card ay isang permanenteng electronic ID na inisyu ng libre ng Philippine Overseas Employment Administration (POEA) at OWWA sa mga OFW. Maaaring gamitin ang E-card bilang remittance card at isang privilege discount card. Sinabi ng OWWA na maaaring makakuha ng E-card sa OWWA satellite office na matatagpuan sa lobby ng POEA sa EDSA at Ortigas Ave., Mandaluyong City. Sinabi ng OWWA sa lahat ng OFWs na nagnanais na magkaroon ng E-card na magtungo sa lahat ng OWWA satellite offices sa Metro Manila at regional areas na bukas ngayong holiday season bilang bahagi ng programa ng OWWA at DOLE na &amp;quot;Pamaskong Handog sa OFWs 2003.&amp;quot; (Ulat ni Ellen Fernando)</body>
<link>http://www.philstar.com/Article.aspx?articleId=233641&amp;publicationSubCategoryId=92</link>
</article>
<article>
<title>2004 simbolo ng pag-asa</title>
<author>Lilia Tolentino</author>
<date>
<month>January</month>
<day>01</day>
<year>2004</year>
</date>
<body>Ipagpapatuloy ni Pangulong Arroyo ang mahusay na pamamahala sa gobyerno at isusulong ang paghahanap ng magandang oportunidad para sa trabaho, pagkain at kapayapaan sa bansa. Ito ang mensahe ng Pangulo sa sambayanan ngayong 2004 na ipinaaabot niya sa mga Pilipino. Inihayag ng Pangulo na ang taong 2004 ay sumisimbolo ng pag-asa at muling pagsikap ng mga pangarap. Kung noong nakaraang taon ang First Family ay nagpalipas ng Pasko at Bagong Taon sa Baguio city, sa taong ito hindi umalis ng Metro Manila ang Presidente at First Gentleman. Ayon kay Presidential Spokesman Ignacio Bunye, ang pagdiriwang ng Bagong Taon ay isang pribadong selebrasyon para sa Presidente. &amp;quot;Alam natin na walang pasok ngayon pero ang ating Pangulo ay hindi naman tumitigil sa pagtatrabaho. Dito lang sila at hindi sila aalis ng Metro Manila and this will be a private affairs,&amp;quot; ani Bunye. (Ulat ni Lilia Tolentino)</body>
<link>http://www.philstar.com/Article.aspx?articleId=233646&amp;publicationSubCategoryId=92</link>
</article>
<article>
<title>Roco, sablay kay Hermie</title>
<author>Malou Rongalerios</author>
<date>
<month>January</month>
<day>02</day>
<year>2004</year>
</date>
<body>Pinatutsadahan kahapon ni Rep. Prospero Pichay ang tambalang Raul Roco at Hermie Aquino na walang hatak sa masa dahil ipinapakita lamang nito na walang seryosong vice presidentiable ang ibig pumatol kay Roco bilang ka-tandem dahil bukod sa kulang sa kredibilidad ay wala pang makinarya at political base. Sa kanyang pahayag, sinabi ni Rep. Pichay na inulit lamang ni Roco ang ginawa niya noong 1998 na sinorpresa ang lahat nang bigla niyang kunin ang isang gasoline dealer sa Mindanao bilang kanyang bise presidente. Kaya hindi na anya kataka-taka kung maging si Hermie Aquino na dating congressman ng Tarlac at hindi national figure ay kunin ni Roco bilang bise presidente. &amp;quot;Puwede naman niyang kunin sana si Lito Osme&amp;ntilde;a o kaya si former Defense Secretary Renato de Villa o kaya ay si Cong. Oscar Moreno na naging prominente noong Erap impeachment trial na national ang dating ngunit hindi niya pinili,&amp;quot; sabi ni Pichay. &amp;quot;Marahil alam niyang wala siyang ibubuga pagdating sa organisasyon na talagang kailangan para manalo ang isang kandidato,&amp;quot; dagdag pa nito. Noong 1998 presidential election, pinili ni Roco ang isang walang karanasang Inday Santiago na isang negosyante mula sa Mindanao para running mate niya. &amp;quot;Ibig sabihin, walang seryosong national political figure ang gustong isugal ang political career kay Roco,&amp;quot; wika pa ni Pichay. Kung ang pinagbabatayan naman ay ang pagiging Aquino, sinabi ni Pichay na hindi ganoon kalakas ang clout ni Hermie sa Aquino at Cojuangco clan. Sinabi pa ni Pichay na bukod dito, ang tambalang Roco na isang dating abugado para sa mga makapangyarihan katulad ni dating Pangulong Ferdinand Marcos, at Hermie, na miyembro naman ng mayaman at elitistang Aquino clan ay walang hatak sa masa. (Ulat ni Malou Rongalerios)</body>
<link>http://www.philstar.com/Article.aspx?articleId=233715&amp;publicationSubCategoryId=92</link>
</article>
<article>
<title>Erap loyalists di bumilib kay FPJ sa pagpili kay Loren bilang bise</title>
<author>Rudy Andal</author>
<date>
<month>January</month>
<day>02</day>
<year>2004</year>
</date>
<body>Dismayado ang mga Erap loyalists sa naging desisyon ni action king Fernando Poe Jr. na kuning running mate si Senate Majority Leader Loren Legarda sa ilalim ng Koalisyon ng Nagkakaisang Pilipino (KNP). Ayon sa mga Erap loyalists, hindi sila bilib sa naging desisyong ito ni FPJ. Anila, sana ay hindi nga nagkamali ng kanyang pagpili ng running mate si FPJ kay Loren at huwag sanang maulit ang nangyari noon kay dating Pangulong Joseph Estrada na pinatalsik sa puwesto ng kanyang inaakalang kakampi sa pamamagitan ng impeachment trial. Wika pa ng mga loyalista ni Estrada, dapat ay pinag-aralan mabuti ni FPJ ang kanyang ginawang desisyon lalo na ang naging partisipasyon ni Legarda sa Estrada impeachment. Samantala, inihayag naman ni Sen. Legarda sa isang press conference kahapon sa Manila Polo Club na pormal na niyang tinatanggap ang pagiging running mate niya ni FPJ sa ilalim ng United Opposition. Ayon kay Legarda, pinili siya ni FPJ na maging tandem dahil na rin sa pagkakapareho ng kanilang platform of government at pagkakaroon ng transparency sa pamahalaan. Idinagdag pa ni Legarda, sakaling sila ni FPJ ang magwagi sa darating na presidential at vice presidential derby ay ipagkakaloob nila ang &amp;quot;transparent&amp;quot; na gobyerno upang tuluyang wakasan ang corruption. Siniguro naman kahapon ni FPJ kay Legarda na &amp;quot;bibitbitin&amp;quot; niya ito upang masiguro ang panalo sa darating na halalan. Ayon kay FPJ sa liham nito kay Legarda, walang dapat ipag-alala ang senadora kahit ang makakasagupa nito ay ang kanyang kasamahan sa ABS-CBN na si Sen. Noli de Castro dahil siguradong &amp;quot;madadala&amp;quot; niya ito upang matiyak ang panalo nito. (Ulat ni Rudy Andal)</body>
<link>http://www.philstar.com/Article.aspx?articleId=233725&amp;publicationSubCategoryId=92</link>
</article>
<article>
<title>Golez magbibitiw sa Gabinete</title>
<author>Ely Saludar</author>
<date>
<month>January</month>
<day>02</day>
<year>2004</year>
</date>
<body>Tuluyan na ring magbibitiw sa tungkulin si National Security Adviser Roilo Golez para bigyang katuparan ang kanyang ambisyong kumandidatong kongresista sa 2nd district ng Para&amp;ntilde;aque sa ilalim ng Lakas party sa darating na May 2004 elections. Sa isang statement, inihayag ni Golez na magkakabisa ang kanyang pag-alis sa Gabinete sa Enero 5 kasabay ng paghahain niya ng certificate of candidacy sa Comelec. Ayon kay Golez, nagpaalam na siya kay Pangulong Arroyo at pinayagan naman ito. Si Golez ay nagsilbing kongresista ng tatlong termino sa Para&amp;ntilde;aque bago ito nahirang bilang National Security adviser ng Arroyo administration. Siya ang ikatlong miyembro ng Gabinete na nagbitiw sa puwesto para sumabak sa halalan. Una nang nagresign si dating Trade and Industry Sec. Mar Roxas na kakandidatong senador at sinundan ni Justice Sec. Simeon Datumanong na tatakbong kongresista sa Mindanao. (Ulat ni Ely Saludar)</body>
<link>http://www.philstar.com/Article.aspx?articleId=233732&amp;publicationSubCategoryId=92</link>
</article>
<article>
<title>22 patay, 967 sugatan sa Bagong Taon</title>
<author>Joy Cantos/Gemma Amargo</author>
<date>
<month>January</month>
<day>02</day>
<year>2004</year>
</date>
<body>Tinatayang mahigit sa 22 katao ang nasawi, samantalang 967 naman ang nasugatan sa madugong pagsalubong sa Bagong Taon sanhi ng mga paputok, tama ng bala at iba pang uri ng aksidente na higit na mataas ang bilang kumpara nitong nakalipas na dalawang taon. Sinabi ni PNP Operations Chief P/Director Avelino Razon Jr., bagaman maraming nasugatan ngayong taon kumpara noong nakalipas na 2001 at 2002 ay naging mapayapa sa pangkalahatan ang pagdiriwang sa Bagong Taon. Base sa natanggap nilang report, 892 katao ang naging biktima ng paputok mula sa kabuuang bilang na 967 mga sugatan. Sa rekord ng PNP, noong 2001 ay umaabot sa 962 insidente ng pagsabog ng paputok ang naitala na kumitil ng buhay ng 3 katao habang nito namang 2002 ay nakapagtala ng 282 sugatan. Aminado naman si Razon na ang kakulangan ng pagpapaalala sa mamamayan partikular na laban sa epekto ng paggamit ng paputok sa pagsalubong sa Bagong Taon ang dahilan ng pagtaas ng bilang ng mga biktima. Kapansin-pansin rin, ayon pa sa opisyal ang pagtaas ng mga insidente ng sunog na lumobo hanggang 100 % sa naitalang 37 kaso kumpara sa 17 insidente noong 2002 at 15 naman noong 2001. Ang 37 insidente ng sunog na naitala ngayong holiday season ay nagresulta sa pagkamatay ng may 20 katao habang anim pa ang nasugatan. Samantala marami rin ang naging biktima ng ligaw na bala na naitala sa 44 katao o pagtaas ng 300 % kumpara sa 15 insidente noong 2002 at 23 naman nitong 2001. Nabatid pa kay Razon na lima katao kabilang ang isang pulis, isang security guard at tatlong sibilyan ang dinakip dahilan sa indiscriminate firing habang sinasalubong ang taong 2004. Ang mga ito ay sasampahan ng kasong paglabag sa Omnibus Election Code o ang ipinatutupad na gun ban ng Comelec kaugnay ng nalalapit na 2004 national elections sa bansa. (Ulat nina Joy Cantos/Gemma Amargo)</body>
<link>http://www.philstar.com/Article.aspx?articleId=233738&amp;publicationSubCategoryId=92</link>
</article>
<article>
<title>FPJ-Loren maghaharap ngayon ng COC; GMA-Noli sa Lunes</title>
<author>Lilia Tolentino/Rudy Andal</author>
<date>
<month>January</month>
<day>02</day>
<year>2004</year>
</date>
<body>Maghaharap ngayong araw na ito ng kanilang certificate of candidacies sina action king Fernando Poe Jr. at kanyang running mate na si Senate Majority Leader Loren Legarda kasama ang 12 senatorial ticket ng Koalisyon ng Nagkakaisang Pilipino (KNP) sa Comelec. Samantala, si Pangulong Arroyo ay inaasahang maghaharap ng COC sa Comelec sa Lunes, Enero 5 kasama ang kanyang katambal na si Senador Noli de Castro. Nasa senatorial line up ng United Opposition sina re-electionist Senators Tessie Aquino-Oreta, John Osme&amp;ntilde;a, Aquilino Pimentel Jr. at mga dating senador na sina Juan Ponce Enrile, Miriam Defensor-Santiago, Francisco Tatad, Santanina Rasul, Ernesto Maceda, Rep. Imee Marcos, Rep. Didagen Dilangalen at dating Manila mayor Alfredo Lim. Ayon kay Sen. Edgardo Angara, pangulo ng Laban ng Demokratikong Pilipino, ang powerhouse ticket ng KNP ang sure winner sa darating na may 2004 elections. Samantala, ang mga aspiranteng senador sa ilalim ng Lakas-CMD ay sina re-electionist Sen. Robert Barbers, Sen. Robert Jaworski, Ramon &amp;quot;Bong&amp;quot; Revilla, dating Sen. Heherson Alvarez, ex-DTI Sec. Mar Roxas, Agrarian Reform Sec. Roberto Pagdanganan, Pampanga Gov. Lito Lapid, dating Defense Sec. Orlando Mercado at Pia Cayetano, anak ng yumaong Senador Renato Cayetano. Si Cayetano ang nag-iisang babaeng kandidatong senador ng administrasyon. Kasalukuyan pang nililigawan ng Lakas na makabilang sa kanilang senatorial ticket si Tarlac Rep. Noynoy Aquino, subalit sinabi ni Aquino na maaari lang siyang tumakbong senador kung aatras sa laban ang kanyang tiyahing si Sen. Oreta. Ngayong araw din nakatakdang magharap ng kandidatura bilang kongresista sa Pampanga si Pampanga Vice Gov. Mikey Arroyo. Ang mga aspiranteng presidential na nakapagharap na ng COC sa Comelec ay sina dating Education Sec. Raul Roco para sa Aksiyon Demokratiko, Bro. Eddie Villanueva ng JIL at Sen. Panfilo Lacson. (Ulat nina Lilia Tolentino/Rudy Andal)</body>
<link>http://www.philstar.com/Article.aspx?articleId=233744&amp;publicationSubCategoryId=92</link>
</article>
<article>
<title>Rapists pinabibitay ngayong 2004</title>
<author>Malou Rongalerios</author>
<date>
<month>January</month>
<day>02</day>
<year>2004</year>
</date>
<body>Upang maipakita ang malasakit sa mga kababaihan, dapat na ring isama ni Pangulong Arroyo sa mga nakatakdang bitayin ngayong 2004 ang mga rapists na nakahanay sa death row. Ayon kay CIBAC Partylist Rep. Kim Bernardo-Lokin, hindi lamang mga kidnapper at drug trafficker na nasa death row ang dapat sampolan ng gobyerno kundi ang mga rapist na nakagawa ng krimen sa mga kababaihan. Iginiit ni Lokin na hindi isang magaan na krimen ang rape kaya nga ito isinama sa heinous crimes kaya iyong nahatulan ng capital punishment ay dapat bitayin na rin. Hanggang hindi anya naipapatupad ang hatol na ipinataw sa isang rapist ay masasabing hindi nagkaroon ng hustisya sa panig ng isang biktima ng panggagahasa. Katulad ng mga drug traffickers at kidnappers, hindi dapat magpakita ng awa ang gobyerno sa mga rapist lalo na yaong mga pumatay pa ng kanilang biktima. Magandang regalo umano sa pagpasok ng taong 2004 para sa mga biktima ng rape kung ipag-uutos ng Pangulo ang pagbitay sa mga rapists. Idinagdag ni Lokin na ilang beses namang nire-review ng korte partikular ng Supreme Court ang kaso ng mga nasa death row kaya masasabing nabigyan sila ng &amp;quot;due process&amp;quot; bago sila bitayin. (Ulat ni Malou Rongalerios)</body>
<link>http://www.philstar.com/Article.aspx?articleId=233749&amp;publicationSubCategoryId=92</link>
</article>
<article>
<title>FPJ at Loren naghain na ng kandidatura</title>
<author>Ellen Fernando at Gemma Amargo</author>
<date>
<month>January</month>
<day>03</day>
<year>2004</year>
</date>
<body>Tiyak na ang pagsabak sa pulitika ng hari ng pelikulang Pilipino na si Fernando Poe Jr. matapos na maghain na rin ito ng certificate of candidacy (COC) sa pampanguluhang posisyon sa Comelec kasama ang kanyang running mate na si Sen. Loren Legarda bilang mga pambato ng Koalisyon ng Nagkakaisang Pilipino, kahapon ng umaga. Nagmistulang shooting ng isang pelikula ang paghahain ng kandidatura ni FPJ ng dumugin ito ng mga tao na maaga pa lang ay nakaabang na sa Comelec. Hanggang sa pagsusumite ng COC ay ipinakita ng beteranang aktres na si Susan Roces ang kanyang suporta sa asawang si FPJ na nakasuot ng tradisyunal na Barong Tagalog. Kasama pa ng FPJ-Loren tandem ang mga senatoriables na kinabibilangan nina re-electionist Senators Aquilino Pimentel at John Osmen&amp;atilde;, dating Senators Juan Ponce Enrile, Miriam Defensor-Santiago, Francisco Tatad at Ernesto Herrera; dating Manila Mayor Alfredo Lim, Reps. Carlos Padilla, Didagen Dilangalen at Imee Marcos, youth leader Jamby Madrigal at ex-National Youth commission head Amina Rasul. Sa dami ng tao, napilitang dumaan sa likod ng Comelec building ang grupo ni FPJ palabas ng Wow Philipines sa Arzobispo st., Intramuros. Naniniwala ang oposisyon na malakas ang tandem na FPJ-Loren na titiyak na magdadala sa kanilang kampo patungong Malaca&amp;ntilde;ang. (Ulat nina Ellen Fernando at Gemma Amargo)</body>
<link>http://www.philstar.com/Article.aspx?articleId=233833&amp;publicationSubCategoryId=92</link>
</article>
<article>
<title>Tambalang GMA-Noli vs FPJ-Loren ang maggigitgitan sa May 2004</title>
<author>Lilia Tolentino</author>
<date>
<month>January</month>
<day>03</day>
<year>2004</year>
</date>
<body>Ang tambalang GMA-Noli at FPJ-Loren ang siyang mag-aagawan sa pangunguna sa boto sa darating na halalan sa Mayo 2004. Ito ang mapangahas na prediksiyon ni Housing Secretary Michael Defensor, spokesman ng political campaign ng kampo ni Pangulong Arroyo sa kabila ng pagkakaroon ng tatlo pang ibang kandidatong presidente na kinabibilangan nina dating Education Sec. Raul Roco, Sen. Panfilo Lacson at JIL leader Bro. Eddie Villanueva. Ayon kay Defensor, ikinalulugod ng Malaca&amp;ntilde;ang ang pagkabuo ng Fernando Poe Jr. at Sen. Loren Legarda tandem na siyang magbibigay ng magandang laban sa tambalan ni Pangulong Arroyo at Sen. Noli de Castro. Pero kahit hindi pa nagsisimula ang political campaign at sa Lunes pa lamang maghaharap ng certificate of candidacies ang Pangulo at Sen. de Castro, ang tambalang ito ang siya nang hinuhulaang magwawagi sa eleksiyon. Kung ihahambing sa tambalang FPJ-Loren, sinabi ni Defensor na mas malakas at matibay ang GMA-Noli dahil sa kanilang track record, mga programang ipinatutupad sa pamahalaan at mga reporma. Sinabi ni Defensor na bagaman malakas din ang FPJ-Loren, mas nakalalamang ang GMA-de Castro dahil hati anya ang oposisyon. Samantala, inihayag ni Defensor na malamang makabuo na hanggang Lunes ng senatorial slate ang alyansa ng administrasyon. Hanggang kahapon, sigurado nang pasok sa ilalabang senador ng administrasyon ay sina Pia Cayetano, Bong Revilla, Robert Jaworski, Robert Barbers, Mar Roxas, Roberto Pagdanganan at Heherson Alvarez. (Ulat ni Lilia Tolentino)</body>
<link>http://www.philstar.com/Article.aspx?articleId=233840&amp;publicationSubCategoryId=92</link>
</article>
<article>
<title>9-3 pabor sa Oposisyon</title>
<author>Lilia Tolentino</author>
<date>
<month>January</month>
<day>03</day>
<year>2004</year>
</date>
<body>Kumpiyansa si dating Pangulong Estrada na 9-3 pabor sa oposisyon ang mga mananalong kandidatong senador ng United Opposition sa pangunguna ng kanilang standard bearer na si action king Fernando Poe Jr. &amp;quot;Done deal na to sa eleksiyon sa Mayo. Majority sa miyembro ng oposisyon ang lalamang ng 9-3 sa senatorial slate,&amp;quot; ani Estrada at kung sinusuwerte pa, ito ay magiging 10-2 pabor sa oposisyon. Inaasahan ni Estrada na papasok sa eleksiyon sa Senado sina re-electionist Sens. Aquilino Pimentel at John Osme&amp;ntilde;a, dating Sens. Juan Ponce Enrile, Miriam Defensor-Santiago at Francisco Tatad, Reps. Didagen Dilangalen at Imee Marcos, dating Manila Mayor Alfredo Lim at youth leader Jamby Madrigal. Sa isang phone interview sa dating pangulo sa detention cell nito sa Camp Capinpin, nilinaw din ni Estrada na hindi siya nakikialam sa desisyon ng kanyang kaibigang si FPJ sa pagkakakuha nito kay Legarda bilang katambal na bise presidente. (Ulat ni Lilia Tolentino)</body>
<link>http://www.philstar.com/Article.aspx?articleId=233848&amp;publicationSubCategoryId=92</link>
</article>
<article>
<title>Mayor Malonzo may 'personality disorder'</title>
<author>Ricky Tulipat/Grace dela Cruz</author>
<date>
<month>January</month>
<day>03</day>
<year>2004</year>
</date>
<body>Posibleng mapunta sa wala ang pinaghirapan ni Caloocan City Mayor Reynaldo Malonzo para mapakasalan ang kinakasamang si Wendoline &amp;quot;Gigi&amp;quot; Malonzo makaraang ideklara ang una ng hukuman na may diperensiya sa pag-uugali o psychologically incapacitated. Base sa 16 pahinang desisyon ni Caloocan City Regional Trial Court (RTC) Judge Victoria Isabel Paredes, pinaburan nito ang rekomendasyon ng isang doktor na sumuri kay Malonzo na siya ay nakakaranas ng &amp;quot;Narcissistic Personality Disorder.&amp;quot; Sa naging rekomendasyon sa hukuman ni Dr. Natividad Dayan, ang doktor na sumuri kay Malonzo, natuklasan nito na ang alkalde ay nakakaranas ng naturang sakit na itinuturing na seryoso at hindi na maaari pang gamutin. Nilinaw ni Dr. Dayan na ang Narcissistic Personality Disorder ay ang pag-uugali kung saan ang isang tao ay sobra ang bilib o pagmamahal sa kanyang sarili. &amp;quot;From the test administered, she (Dr. Dayan) found that the petitioner (Malonzo) is suffering from a Narcissistic Personality Disorder, a grave, very serious and incurable disorder which makes him psychologically incapacitated to comply with his marital obligations,&amp;quot; sabi sa bahagi ng desisyon ng hukuman. Nauna nang iginiit ng alkalde na may diperensiya ang kanyang unang asawa na si Mrs. Veronica Ayson-Malonzo dahil siya umano ay walang kakayahan na gampanan ang kanyang tungkulin bilang isang ina at maybahay. Ang naturang kaso ay pinaboran din ni Dr. Gregorio Diokno subalit hindi naman umano maituturing na sakit batay sa kanyang pagsusuri. Ito rin ang dahilan upang hindi tutulan pa ni Assistant Solicitor General Nestor Balacillo ang petition for annulment na isinampa ni Malonzo sa Caloocan RTC. Naniniwala si Balacillo na kung susundin ang desisyon ni Paredes, ang tunay na psychologically incapacitated ay ang alkalde. Dahil sa naging deklarasyon ni Dr. Dayan na hindi na maaaring magamot pa ang psychology incapacity ni Malonzo ay maaaring mabalewala rin umano ang naging kasal nila ni Gigi Malonzo noong Disyembre 29, 2003 kay Caloocan RTC Judge Silverio Bello Jr. Sa naging desisyon ni Paredes, kinatigan nito ang pagsusuri ni Dr. Dayan sa pagsasabing ang &amp;quot;sakit&amp;quot; na ito ni Malonzo ang naging dahilan para bumagsak ang kanilang pagsasama ni Ayson-Malonzo kaya dapat lamang ipawalang bisa ang kanilang kasal. (Ulat nina Ricky Tulipat/Grace dela Cruz)</body>
<link>http://www.philstar.com/Article.aspx?articleId=233852&amp;publicationSubCategoryId=92</link>
</article>
<article>
<title>Sen. Oreta umatras sa senatorial race; Jinggoy laglag sa senatorial line up</title>
<author>Rudy Andal</author>
<date>
<month>January</month>
<day>03</day>
<year>2004</year>
</date>
<body>Umatras na kahapon sa senatorial race si Sen. Tessie Aquino-Oreta at sa halip ay tutulong na lamang ito sa pangangampanya kay Fernando Poe Jr. Ayon kay Sen. Oreta, pangunahing dahilan ng kanyang pag-atras ay ang pagkakawatak-watak ng pamilya Aquino kung saan ang kanyang tiyuhing si dating Tarlac Rep. Herminio Aquino ay running mate ni dating Education Sec. Raul Roco habang ang kanyang kapatid na si Makati Rep. Butz Aquino naman ay sumusuporta sa presidential bid ni Sen. Panfilo Lacson. &amp;quot;I believe that our family and Filipino voters for that matter need right now is to see one more Aquino running under yet another anti-administration ticket,&amp;quot; sabi ni Oreta. Ayon sa lady solon, matagal niyang pinag-isipan at kinonsulta ang kanyang pamilya at mga supporter bago siya nagdesisyong hindi na lumahok sa senatorial derby sa darating na eleksiyon. Wika pa ni Oreta, hindi naman ito nangangahulugan na magreretiro na siya sa pulitika bagkus ay nakahanda siyang tumulong sa pangangampanya kay FPJ upang masiguro ang panalo nito. Binatikos din ni Oreta ang mga paninira ng ilang kritiko ni FPJ dahil sa pagiging high school drop-out nito dahil ang paglait na ito sa action king ay paglait na rin sa ating bayaning si Andres Bonifacio at 15 milyong Filipino na hindi nakatapos ng kanilang pag-aaral. Naniniwala ang senadora na pangunahin sa agenda ni FPJ ay ang pagreporma sa ating edukasyon na kanyang isinusulong mula ng maluklok siya sa Kongreso noong 1987 para mabiyayaan ang mga maralita na magkaroon ng kalidad na edukasyon. Inihayag rin ni Oreta na hindi nakasama sa senatorial ticket ng Koalisyon ng Nagkakaisang Pilipino si dating San Juan Mayor Jinggoy Estrada at walo pang aspirante matapos ang pinal na desisyon ni FPJ. Bukod kay Jinggoy, hindi rin napabilang sa senatorial line-up ng KNP ang mga dating senador na sina Ernesto Maceda at Nikki Coseteng, Vice President Teofisto Guingona at dating Ambassador Roy Seneres. Inirekomenda naman ni Oreta na maging kapalit niya sa kanyang slot ang kanyang pamangkin na si Tarlac Rep. Noynoy Aquino subalit tumanggi ang huli dahil mas gusto nitong tapusin ang kanyang 3 termino sa Kongreso. Bagaman hindi nakabilang sa 12 senatoriables ng oposisyon si Jinggoy, tatakbo na lang ito bilang kongresista ng San Juan kalaban ang kasalukuyang Rep. Ronaldo Zamora na sumusuporta sa kandidatura ni Sen. Panfilo Lacson. (Ulat ni Rudy Andal)</body>
<link>http://www.philstar.com/Article.aspx?articleId=233858&amp;publicationSubCategoryId=92</link>
</article>
<article>
<title>Pacquiao nanapak sa party</title>
<author>Joy Cantos</author>
<date>
<month>January</month>
<day>04</day>
<year>2004</year>
</date>
<body>Nahaharap na naman sa panibagong kontrobersiya si World Featherweight boxing champion Manny Pacquiao matapos manuntok ng isang lalaki na umanoy nambato ng bote habang nagsasayaw ang misis nito sa dinaluhang birthday party sa General Santos City, kahapon ng madaling araw. Base sa report na tinanggap kahapon ni PNP Chief P/Director Gen. Hermogenes Ebdane Jr., nangyari ang insidente dakong ala-una ng madaling araw sa Brgy. Labangan ng naturang lungsod. Nabatid na naimbitahan lamang si Manny at asawang si Jinky sa birthday ng kaibigang si Teodora Ceta sa nasabing lugar. Habang nagsasayaw umano ang birthday celebrant at si Jinky ay dumating sa nasabing okasyon ang suspek na si Reggie Teves na umanoy nakainom na at naghagis ng bote sa gitna ng sayawan. Dahil dito ay muntik na raw tamaan ng nabasag na bote ang asawa ni Manny at ang may kaarawan na nagbunsod naman para mapaiyak si Jinky. Hindi umano matiis ni Manny na makita ang minamahal na kabiyak na napaiyak sa pangyayari kayat agad nitong sinugod at inupakan ng suntok si Teves. Sa lakas ng suntok ni Pacquiao ay halos tumirik ang mata at napasadsad sa matinding sakit si Teves na may ilang minuto ring namilipit sa kamao na tumama sa kanya. Nang mahimasmasan ay inamin nito na isa siya sa mga tagahanga ni Pacquiao, subalit dahil sa pangyayari ay nagwala naman ang mga fans ni Pacquiao at sinugod saka pinaggugulpi rin si Teves bago tuluyang itinurn-over sa mga pulis. Gayunman, sa halip na dalhin sa presinto ay isinugod sa ospital si Teves matapos umanong mawalan ng malay. Ayon pa sa mga pulis, sa tindi ng tinamo nitong bugbog ay posibleng itoy ma-comatose. Si Pacquiao ay minsan ng nasangkot sa kontrobersiya sa isang beerhouse sa nasabing lungsod matapos itong manuntok ng guwardiya at magwala bago pa man ganapin ang laban nito kay Mexican Marco Antonio Barrera sa San Antonio, Texas noong nakalipas na buwan ng Nobyembre. Magugunita na pinahanga ni Pacquiao ang buong mundo matapos na agawin ang korona kontra Barrera. (Ulat ni Joy Cantos)</body>
<link>http://www.philstar.com/Article.aspx?articleId=233944&amp;publicationSubCategoryId=92</link>
</article>
<article>
<title>FPJ matutulad kay Estrada</title>
<author>Malou Rongalerios</author>
<date>
<month>January</month>
<day>04</day>
<year>2004</year>
</date>
<body>Wala umanong pinagkaiba ang kandidatura ni Fernando Poe Jr. sa naging kandidatura ni dating Pangulong Joseph Estrada na nagbigay ng mataas na pag-asa sa masa pero hindi naman nagkatotoo. Duda sina Reps. Alan Peter Cayetano at Wilfredo Villarama sa kakayahan ni FPJ na mapagkaisa ang sambayanang Pilipino dahil sa kakulangan ng malinaw na plataporma de gobyerno ng tinaguriang hari ng pelikulang Pilipino. Anila, sasama pa ang hinaharap ng taumbayan sakaling mahalal si FPJ dahil wala itong maipagmamalaking programa at karanasan sa pulitika, kumpara kay Estrada na naging dating alkalde, senador at bise presidente. Ayon sa mga kongresista, walang maipakitang programa ang tiket ng FPJ-Legarda kundi popularidad samantalang karanasan, kakayahan at kredibilidad naman ang iniaalok ng administrasyon sa ilalim ng tambalang GMA-Noli. &amp;quot;Tingnan naman ninyo noong tanungin ito kung ano ang kanyang plataporma, ginagawa pa raw. Isa itong malinaw na senyales na hindi alam ng taumbayan kung anong direksiyon ang patutunguhan ng bayan sa ilalim ng FPJ presidency,&amp;quot; ani Cayetano. Ayon naman kay Villarama, malaki ang pagkakaiba ng panunungkulan sa pamahalaan sa pagiging artista dahil ang una ay kinakailangan ng karanasan, pananaw, kakayahan at kagalingan. (Ulat ni Malou Rongalerios)</body>
<link>http://www.philstar.com/Article.aspx?articleId=233953&amp;publicationSubCategoryId=92</link>
</article>
<article>
<title>FPJ walang dapat ipaliwanag - Sotto</title>
<author>Rudy Andal</author>
<date>
<month>January</month>
<day>04</day>
<year>2004</year>
</date>
<body>Mananahimik lamang si Fernando Poe Jr. sa mga nagsusulputang reklamo hinggil sa pinili nitong vice presidential at senatorial candidates para sa May 2004 elections. Ayon kay Sen. Vicente Sotto III, acting spokesman ng Koalisyon ng Nagkakaisang Pilipino (KNP), hindi na umano magpapaliwanag sa publiko si FPJ kung bakit si Sen. Loren Legarda ang kanyang napiling running mate at kung bakit wala sa senatorial line-up si dating San Juan Mayor Jinggoy Estrada. Umaasa si Sen. Sotto na lilipas din ang sama ng loob ng mga ito at maiintindihan nila kung bakit ang mga kandidatong ito ang napili ni FPJ. Naniniwala pa si Sotto na hindi rin magiging isyu kay Legarda ang power purchased adjustment (PPA) dahil sa pagiging malapit niya sa pamilya Lopez, may-ari ng Meralco, dahil hindi naman umano nadidiktahan ang mga desisyon nito sa pulitika. Ipinaliwanag naman nito na kaya hindi kinuha ni FPJ si Jinggoy ay dahil na rin sa problemang maaaring kaharapin nito sakaling ipitin siya ng Sandiganbayan sa kaso nito. (Ulat ni Rudy Andal)</body>
<link>http://www.philstar.com/Article.aspx?articleId=233959&amp;publicationSubCategoryId=92</link>
</article>
<article>
<title>Belmonte,Bautista nag-file ng COC</title>
<author>Angie dela Cruz/Ellen Fernando</author>
<date>
<month>January</month>
<day>04</day>
<year>2004</year>
</date>
<body>Pormal nang nagsumite ng kanilang certificate of candidacy (COC) kahapon sina incumbent Quezon City Mayor Feliciano &amp;quot;Sonny&amp;quot; Belmonte at Vice Mayor Herbert Bautista kasama ang ilang konsehal sa ilalim ng partido Lakas. Nagtungo kahapon ng umaga sa satellite office ng Commission on Elections sa nasabing lungsod ang dalawang opisyal upang pormal na ihain ang kanilang kandidatura. Kabilang sa mga official candidates ni Mayor Belmonte sa kongreso ang anak ni Executive Secretary Alberto Romulo na si Berna Romulo-Puyat (Dist. 1); Annie Susano (Dist. 2), re-electionist Maite Defensor (Dist. 3) at Nanette Castelo-Daza (Dist.4). Ilan sa kanyang mga konsehal ay sina Elizabeth Delarmente, Jun Ferrer, Bernadette Herrera-Dy, Rommel Abesamis at Joseph Juico (Dist. 1); Bong Liban, Aiko Melendez, Allan Francisco, Ramon Toto Medalla, Winston Castelo, Jorge Banal at Eric Medina (Dist. 2); Lala Sotto, Wency Lagumbay, Jaime Borres at Dante de Guzman (Dist. 3); Neneng Montilla, Ariel Inton, Ricardo &amp;quot;Viva&amp;quot; del Rosario, Resty Malangen at Edcel Lagman Jr. (Dist. 4). &amp;quot;Our team will continue the progress we started in Quezon City toward becoming a &amp;quot;quality city&amp;quot; in the country,&amp;quot; pahayag ni Belmonte. Nagpasalamat din sina Belmonte at Bautista sa mga barangay leaders na nagtungo sa Comelec para suportahan ang kanilang political team. Samantala, kahapon ay sinimulan na rin ng mga lokal na opisyal ng Metro Manila ang paghahain ng kani-kanilang COC sa local Comelec sa kanilang mga distrito. Si Manila Mayor Lito Atienza na incumbent ay naghain ng kanyang COC kasama ang kanyang bise na si Don Bagatsing, habang sa Caloocan ay nagharap ng COC si Boy Asistio na mahigpit na kalaban ng kampo ni Mayor Rey Malonzo. Si Mayor Joey Marquez ay nagsumite rin ng kanyang kandidatura upang tumakbo bilang kongresista ng 2nd district ng Para&amp;ntilde;aque. Inaasahan na dadagsain ang Comelec bukas ng mga kandidato dahil ito ang ibinigay na deadline upang maghain ng COC. (Ulat ni Angie dela Cruz/Ellen Fernando)</body>
<link>http://www.philstar.com/Article.aspx?articleId=233964&amp;publicationSubCategoryId=92</link>
</article>
<article>
<title>Zamboanga City Mayor Lobregat namatay na</title>
<author>Roel Pare&amp;ntilde;o</author>
<date>
<month>January</month>
<day>04</day>
<year>2004</year>
</date>
<body>Sumakabilang buhay na si Zamboanga City Mayor Maria Clara Lobregat nitong Biyernes sa Medical Center Manila dahil sa heart failure sanhi umano ng mababang counts ng blood platelets. Ang pagpanaw ni Lobregat ay kinumpirma mismo ng anak nito si Zamboanga City Congressman Celso Lobregat. Ayon sa kongresista , dakong 11:50 ng gabi ng bawian ng buhay ang kanyang ina. Sinabi ng solon na ang bangkay ng ina ay dadalhin sa Zamboanga City para paglamayan ng tatlong araw bago ito ibalik sa Maynila para ilibing sa tabi ng pinaglibingan sa asawa nitong si Celso Lobregat Sr. Si Mayor Lobregat, 83, ay kilala bilang ina ng mga Zamboange&amp;ntilde;os at kilala sa taguring Tita maging noon pang kasalukuyan itong Kongresista sa lungsod. Kabilang siya sa naging instrumento para di mapabilang ang Zamboanga City sa Autonomous Region in Muslim Mindanao (ARMM). Nabatid pa na bago namatay ang alkalde ay plano nitong bumalik sa Zamboanga City para ihanda ang pagsusumite ng certificate of candidacy ng kanilang partido. (Ulat ni Roel Pare&amp;ntilde;o)</body>
<link>http://www.philstar.com/Article.aspx?articleId=233969&amp;publicationSubCategoryId=92</link>
</article>
<article>
<title>5 pa kakalas kay FPJ</title>
<author>Rudy Andal</author>
<date>
<month>January</month>
<day>05</day>
<year>2004</year>
</date>
<body>Matapos kumalas sina dating Sen. Miriam Defensor Santiago at Sen. John Osme&amp;ntilde;a sa senatorial ticket ni action king Fernando Poe Jr., lima pang senatoriables sa kanyang line-up ang napabalitang nagpahayag na iiwan na din ang Koalisyon ng Nagkakaisang Pilipino (KNP). Sa pahayag ng isang opisyal ng Puwersa ng Masang Pilipino (PMP) party na humiling ng anonymity, na ang mga ginagawang desisyon ni Poe ay lalo lamang nagpapawatak-watak sa oposisyon at ang makikinabang lamang sa mga nagaganap ay ang administrasyon. Sinabi pa ng source na hindi kuntento ang ilang mga napiling senatoriables ni FPJ dahil sa puno ng kaipokritohan ang aktor na nagsabing hindi siya trapo ngunit ang ibang makakasama naman nila ay kilalang mga matatanda at laos na mga pulitiko. &amp;quot;Hindi daw siya trapo pero ang campaign machinery niya ay punong-puno ng mga pulitiko.&amp;quot; Tinukoy nila sina Juan Ponce Enrile, Kit Tatad at Fred Lim na personal na pinili ni FPJ para sa KNP senatorial slate. Kitang-kita din umano na gumagalaw ang galamay ni Danding Cojuangco sa KNP at sa katunayan, sinabi ng source na ang media action man ni Cojuangco ay kumikilos na at nakikipag-usap sa mga media networks para kay Poe. Masama din umano ang loob ni Jinggoy Estrada at ng kanyang mga supporters sa kanyang ninong FPJ sa hindi pagkakapili sa kanya para sa senatorial line-up ng KNP. Aminado naman si Sen. Aquilino Pimentel na magulo ngayon sa KNP at dahil sa mga nag-aalisan sa KNP, ay lalong gumugulo pa. Wala rin anyang katotohanan ang claim ni FPJ na mapagkakaisa niya ang buong bansa. &amp;quot;Kung ang KNP nga ay hindi niya (FPJ) ma-unite, ang buong bansa pa kaya,&amp;quot; wika pa ng source. (Ulat ni Rudy Andal)</body>
<link>http://www.philstar.com/Article.aspx?articleId=234080&amp;publicationSubCategoryId=92</link>
</article>
<article>
<title>Ex-Sen. Miriam Santiago, Sen. John Osme&amp;ntilde;a kay GMA na</title>
<author>Rudy Andal</author>
<date>
<month>January</month>
<day>05</day>
<year>2004</year>
</date>
<body>Tuluyang nawasak ang hanay ng United Opposition matapos na magdesisyon sina dating Sen. Miriam Defensor-Santiago at Sen. John Osme&amp;ntilde;a na umalis sa Koalisyon ng Nagkakaisang Pilipino (KNP) at lumipat sa kampo ni Pangulong Arroyo dahil sa pagkadismaya nang piliin ni action king Fernando Poe Jr. bilang runningmate si Senate Majority Leader Loren Legarda. Nagwalk-out kahapon ng umaga sa covenant signing ng Peoples Reform Party ni dating Sen. Santiago at Puwersa ng Masang Pilipino sa detention room ni dating Pangulong Joseph &amp;quot;Erap&amp;quot; Estrada si Miriam matapos na makita doon si Sen. Edgardo Angara. Nagtungo kaagad si Santiago kay dating Pangulong Estrada sa Camp Capinpin, Tanay, Rizal para sa covenant signing ng PRP-PMP subalit nadiskaril ito ng makita niya si Sen. Angara sa nasabing detention cell. Kinukumbinsi sana ni Erap si Santiago na tumakbo bilang vice-president sa ilalim ng tiket ng PRP-PMP coalition kung saan ay maglalagay din sila ng kumpletong senatorial slate. Nagpaalam na rin umano si Santiago kay Estrada na lilipat na ito sa kampo ni Pangulong Arroyo upang tumakbo bilang senador kasama si Sen. John Osme&amp;ntilde;a dahil sa pagkadismaya na makasama sa tiket si Legarda. Kinumpirma naman ni Osme&amp;ntilde;a ang kanyang paglipat sa kampo ng Lakas-Christian Muslim Democrats (CMD) kung saan siya ay tatakbo bilang guest candidate sa isang press conference kahapon ng umaga. Ayon sa source, sinabi umano ni Santiago na hindi na matatawag na tunay na oposisyon ang line-up ng KNP dahil naroroon sina Legarda at dating Sen. Ernesto Herrera. Pangunahing naging dahilan ng pag-alis sa United Opposition ni Santiago ay ang pagkakapili ni FPJ kay Legarda bilang runningmate na hindi nito matanggap dahil na rin sa naging partisipasyon ng huli sa Estrada impeachment trial. Kabilang sa naganap na pagpupulong kasama ni Erap sina Ilocos Rep. Imee Marcos, dating Sen. Ernesto Herrera, ex-Senator Francisco &amp;quot;Kit&amp;quot; Tatad, PMP president Horacio &amp;quot;Boy&amp;quot; Morales, youth leader Jamby Madrigal at actress Alma Moreno na kakandidato bilang mayor sa Para&amp;ntilde;aque City. (Ulat ni Rudy Andal)</body>
<link>http://www.philstar.com/Article.aspx?articleId=234087&amp;publicationSubCategoryId=92</link>
</article>
<article>
<title>Sec. Lina nagbitiw sa DILG</title>
<author>Ely Saludar/Ellen Fernando</author>
<date>
<month>January</month>
<day>05</day>
<year>2004</year>
</date>
<body>Dahil sa umanoy matinding sama ng loob matapos na hindi piliin ng partidong Lakas-Christian Democrats (CMD) na kumandidato bilang gobernador sa lalawigan ng Laguna, tuluyan nang nagbitiw sa tungkulin bilang pinuno ng Department of Interior and Local Government (DILG) si Sec. Joey Lina. Gayunman, nirerespeto ng Malaca&amp;ntilde;ang ang biglaang pagbibitiw ni Lina sa gabinete ni Pangulong Arroyo. Kinumpirma mismo nina Pangulong Arroyo at presidential spokesman Ignacio Bunye ang biglaang pagbibitiw ni Lina sa DILG sa eksklusibong panayam ng radio station RMN News Manila kahapon. Pinabulaanan naman ng Palasyo na posibleng matinding pagtatampo ang nagbunsod kay Lina sa Pangulo upang lisanin ang paglilingkod sa DILG. Ayon kay Bunye, nais lang na magpahinga ni Lina sa paglilingkod nito sa gobyerno at matapos nito ay babalik na sa matagal na niyang ginagawa, ang community organizing, kung kaya hindi dapat umano itong intrigahin. Pinabulaanan ni Bunye na nagmamaktol si Lina kaugnay ng ulat na kumalas ito sa gabinete dahil hindi nito nakuha ang basbas ng Pangulo upang kumandidato sa ilalim ng administration party bilang governor sa lalawigan ng Laguna. &amp;quot;Itong pagre-resign ni Secretary Lina ay nirerespeto natin ang kanyang desisyon at sinabi na meantime ay nais niyang magpahinga. But eventually he would like to go back to community organizing,&amp;quot; ani Bunye. Sinabi ni Bunye na maaaring pinaka-senior na undersecretary sa DILG ang posibleng italagang officer-in-charge sa nasabing ahensya ng pamahalaan. Sa panig ng Pangulo, sinabi nito na nagbitiw si Lina sa tungkulin subalit hindi pa sila lubos na nakakapag-usap. (Ulat nina Ely Saludar/Ellen Fernando)</body>
<link>http://www.philstar.com/Article.aspx?articleId=234093&amp;publicationSubCategoryId=92</link>
</article>
<article>
<title>Sen. Biazon lumipat sa Liberal Party</title>
<author>Rudy Andal</author>
<date>
<month>January</month>
<day>05</day>
<year>2004</year>
</date>
<body>Pormal na nanumpa si Sen. Rodolfo Biazon bilang miyembro ng Liberal Party (LP) kay Senate president Franklin Drilon, chairman ng partido at Batanes Rep. Butch Abad, pangulo ng LP kamakalawa ng gabi at posibleng tumakbo sa ilalim ng ticket ng administration. Ayon kay Biazon, umalis siya sa Laban ng Demokratikong Pilipino noong nakaraang buwan at naging independent hanggang sa piliin niyang sumapi sa LP dahil sa prinsipyo at paninindigan. Sinabi pa sa kanyang liham kay Commission on Elections (Comelec) chairman Benjamin Abalos na tatakbo siya bilang senador sa ilalim ng tiket ng LP at magwi-withdraw na siya sa nominasyon ng Aksyon Demokratiko, Reporma, Promdi at LDP. (Ulat ni Rudy Andal)</body>
<link>http://www.philstar.com/Article.aspx?articleId=234098&amp;publicationSubCategoryId=92</link>
</article>
<article>
<title>MMDA Chairman Fernando nagpakitang gilas para manalo sa 2004 elections</title>
<author>Lordeth Bonilla</author>
<date>
<month>January</month>
<day>05</day>
<year>2004</year>
</date>
<body>Upang mas lamang siya sa kanyang mga magiging kalaban sa darating na halalan sa Mayo, 2004, isusulong ni vice presidential aspirant at Metro Manila Development Authority (MMDA) chairman Bayani Fernando na maibaba ang Purchased Power Adjustment (PPA) ng Manila Electric Company (Meralco). Naniniwala si Fernando na ito ang malaking hatak niya sa mga milyun-milyong botante sa buong bansa na consumer ng Meralco. Sinabi ni Fernando na kasama siya sa 6.4 milyong pamilya sa bansa na tumutuligsa sa PPA kaya gagawa umano ito ng paraan para maibsan ang pahirap na ito sa sambayanang Pilipino. Sinabi pa ng MMDA chair, sina Senator Loren Legarda, runningmate ni action king Fernando Poe Jr., at Sen. Noli de Castro na tandem ni Pangulong Arroyo ang apektado ng &amp;quot;anti-PPA stand&amp;quot; dahil sa kilala silang malapit sa pamilya Lopez na siyang kumukontrol sa Meralco. Nabatid na ang mga nabanggit na senador ang nagunguna sa mga pinakahuling surveys sa mga pinapaboran na vice-presidentiables sa May 10 national elections. Makukuha lamang umano ni Fernando ang suporta ng may isang milyong pamilya na galit sa PPA ay tiyak na mayroon na itong dalawang boto sa bawat pamilya o bahay. Pinag-aagawan si Fernando nina Sen. Panfilo Lacson at Jesus Is Lord leader Eddie Villanueva bilang kanilang runningmate. (Ulat ni Lordeth Bonilla)</body>
<link>http://www.philstar.com/Article.aspx?articleId=234103&amp;publicationSubCategoryId=92</link>
</article>
<article>
<title>Pinay sinusuri sa SARS</title>
<author>Butch Quejada at Gemma Amargo</author>
<date>
<month>January</month>
<day>06</day>
<year>2004</year>
</date>
<body>Isang 42-anyos na Pinay worker ang naka-confine ngayon sa Research Institute for Tropical Medicine (RITM) sa Muntinlupa City dahil sa sintomas ng severe acute respiratory syndrome (SARS). Ayon sa report ni Dr. Manuel Gepte ng RITM, galing Hong Kong ang naturang OFW na tinawag sa initial na M.B. at may ilang linggo nang nananatili sa bansa bago pa makitaan ng mga sintomas ng SARS. Dumating umano ito noong Disyembre 20 at nagtungo sa kanilang lalawigan sa Laguna para magbakasyon. Pagkaraan ng apat na araw ay nagsimulang manakit ang kalamnan nito at nahirapang huminga. Noong Dis. 28 ay nilagnat na ito at kaya isinugod ng kanyang mga kamag-anak sa Laguna provincial health office at na-diagnose na may atypical pneumonia. Noong Enero 1 ay dinala ito sa RITM. Noong Enero 4 ay nilagnat naman ang asawa nito kaya inoobserbahan na rin, habang ang kanilang dalawang anak ay naka-quarantine. Nag-volunteer na rin ang doktor na tumingin kay M.B. na magpa-quarantine. Bagaman walang naitalang record ang Ninoy Aquino International Airport (NAIA), kasalukuyan pa ring nagsasagawa ng &amp;quot;contact-tracing&amp;quot; ang health authorities upang mabatid kung anong airline sumakay ang pasahero at kung sino ang mga nakahalubilo nito bago siya lagnatin. Itinanggi naman kahapon ng pamunuan ng NAIA at DOH na may nakalusot na pasahero na umanoy apektado ng SARS. Sinabi ni Danny Chua, action officer ng NAIA, na wala pang record ang DOH/NAIA ng mga pasaherong na-isolate dahil sa hinalang apektado ang mga ito ng SARS virus. &amp;quot;Nang muling maalerto ang bansa dahil sa pagputok na naman ng SARS, wala pang naitalang record ang DOH na pasaherong na-isolate dahil may sintomas ito ng SARS. Iyong inireport, maaaring sa labas na ng NAIA. Imposibleng makalusot iyang pasahero kung meron man siyang lagnat, dahil dumadaan lahat ng pasahero sa SARS scanning machines. Tatlo ang makina dito,&amp;quot; sabi pa ni Chua.(Ulat nina Butch Quejada at Gemma Amargo)</body>
<link>http://www.philstar.com/Article.aspx?articleId=234183&amp;publicationSubCategoryId=92</link>
</article>
<article>
<title>GMA,Noli nagsumite na ng COC</title>
<author>Lilia Tolentino/Ellen Fernando</author>
<date>
<month>January</month>
<day>06</day>
<year>2004</year>
</date>
<body>Buong puwersang naghain kahapon ng certificate of candidacy (COC) sina Pangulong Arroyo, running mate nito na si Sen. Noli de Castro at 11 senatoriables sa Comelec sa ilalim ng kanilang bagong movement na Koalisyon ng Katapatan at Karanasan sa Kinabukasan (K-4) kapalit ng People Power Coalition (PPC). Dakong alas-9:45 ng umaga ng lumabas at pangunahan ni Pangulong Arroyo ang kanyang partido ng paghahain ng COC mula sa pinagpulungang Plaza Roma sa Intramuros, Maynila. Kabilang sa 11 mga kandidatong senador ng administrasyon ay sina re-electionist Senators Rodolfo Biazon, Robert Barbers, Robert Jaworski at John Osme&amp;ntilde;a; Pia Cayetano, anak ng yumaong Sen. Rene Cayetano; dating Defense Sec. Orlando Mercado, dating DTI Sec. Mar Roxas, Tourism Sec. Richard Gordon, dating VRB Chairman Bong Revilla, Pampanga Gov. Lito Lapid at ARMM Gov. Farouk Hussin. Inireserba naman ang pang-12 kandidato base sa kahilingan ni dating Sen. Miriam Defensor-Santiago habang hindi pa nakakapagpasya kung sasali sa senatorial slate ng administrasyon. Nabatid na nalaglag sa line-up ng Lakas ang unang lumutang na sina Bulacan Gov. Roberto Pagdanganan at dating Sen. Heherson Alvarez. Sa record ng Comelec, pang-57 si Pangulong Arroyo sa mga presidentiables na nag-file ng COC habang ang kabuuang bilang ng mga kakandidato sa pagka-bise presidente ay 17 at 67 sa pagka-senador. (Ulat nina Lilia Tolentino/Ellen Fernando)</body>
<link>http://www.philstar.com/Article.aspx?articleId=234190&amp;publicationSubCategoryId=92</link>
</article>
<article>
<title>FPJ nanguna sa Ibon survey</title>
<author>Edwin Balasa/Lilia Tolentino</author>
<date>
<month>January</month>
<day>06</day>
<year>2004</year>
</date>
<body>Sa gitna ng gulo sa oposisyon na siya umano ang may gawa, iniulat ng Ibon Foundation kahapon na muling nanguna ang presidential aspirant na si Fernando Poe Jr. mula sa ikatlong puwesto ay inungusan si dating Education Sec. Raul Roco na bumaba sa ikalawang puwesto. Pinili si FPJ ng 26.08 percent ng 1,162 respondent, mas mataas ng 11.21 percent sa third quarter survey ng Ibon o ang panahon bago siya nagdeklarang tatakbo. Nakuha naman ni Roco ang botong 22.46 percent na sinundan ni Sen. Noli de Castro na pinili ng 14.46 bago nito tinanggap ang alok ni Pangulong Arroyo na maging running mate niya. Nanatili naman si Arroyo sa ika-apat na puwesto samantala nasa huling puwesto pa rin si Sen. Panfilo Lacson. Sa kombinasyong FPJ, Arroyo, Roco at Lacson, ibinoto ang aktor ng 31.84 percent at sinundan ni Roco na may 30.55 percent. Sa labanang FPJ, Roco, Arroyo at de Castro si Da King pa rin ang nanguna at sinundan pa rin ni Roco. Sa three corner fight na FPJ, Roco at Arroyo, si FPJ pa rin ang kandidatong dapat talunin sa puntos na 35.80% kasunod si Roco at Arroyo. Sa kandidaturang bise presidente, si de Castro ang nangunguna sa puntos kasunod si Sen. Loren Legarda. (Ulat nina Edwin Balasa/Lilia Tolentino)</body>
<link>http://www.philstar.com/Article.aspx?articleId=234196&amp;publicationSubCategoryId=92</link>
</article>
<article>
<title>Jinggoy sali uli sa line-up ng oposisyon</title>
<author>Rudy Andal/Ellen Fernando</author>
<date>
<month>January</month>
<day>06</day>
<year>2004</year>
</date>
<body>Matapos kumalas sa kampo ng Koalisyon ng Nagkakaisang Pilipino (KNP) sina Sen. John Osme&amp;ntilde;a at dating Sen. Miriam Defensor-Santiago ay ipinalit sa senatorial slate nito sina dating San Juan Mayor Jinggoy Estrada at dating Sen. Ernesto Maceda. Ito ang napag-alaman mula sa kampo ni dating Pangulong Estrada matapos magkaroon ng pagpupulong ang mga opisyal ng Puwersa ng Masang Pilipino (PMP) at kinatawan ng KNP. Ayon sa source, hindi na rin maglalagay ng sariling senatorial line-up ang kampo ni Estrada bagkus ay susuportahan na lamang nito ang tiket ng KNP na pinangungunahan ni Fernando Poe Jr. Ang iba pang nasa senatorial line-up ay sina Sen. Aquilino Pimentel, Rep. Imee Marcos, Rep. Didagen Dilangalen, Jamby Madrigal, Amina Rasul, Rep. Carlos Padilla, dating Sen. Ernesto Herrera, dating Sen. Francisco Tatad, dating Sen. Juan Ponce Enrile at dating Manila Mayor Alfredo Lim. Napag-alaman na bumagsak ang pag-uusap na maglagay ng sariling vice presidential bet at senatorial slate ang PMP bagkus ay napagkasunduan na suportahan na lamang ang tiket ng KNP. Hindi naman nabanggit kung pati si Senate Majority Leader Loren Legarda na running mate ni FPJ ay handang suportahan din ng kampo ni Estrada dahil sa naging partisipasyon nito sa impeachment trial. Hindi napasama sa orihinal na pinili ni FPJ si Jinggoy dahil sa umanoy mayroong kaso ito sa Sandiganbayan na posibleng maging dahilan para ipitin ito ng administrasyon. Kahapon ay pormal na ring nagsumite ng kanyang kandidatura si Jinggoy. (Ulat nina Rudy Andal/Ellen Fernando)</body>
<link>http://www.philstar.com/Article.aspx?articleId=234201&amp;publicationSubCategoryId=92</link>
</article>
<article>
<title>Pagkatapos ng SOMO: Militar itutuloy ang opensiba vs NPA</title>
<author>Joy Cantos</author>
<date>
<month>January</month>
<day>06</day>
<year>2004</year>
</date>
<body>Kasabay ng inaasahang pagtatapos ngayong araw ng idineklarang Suspension of Military Operations (SOMO), ipagpapatuloy muli ang 113,000 malakas na puwersa ng militar ang opensiba nito laban sa mga rebeldeng New Peoples Army (NPA). Ayon kay AFP Vice Chief at Spokesman Lt. Gen. Rodolfo Garcia, inaatasan na nila ang lahat ng field commanders para sa panunumbalik ng military offensives kontra sa mga rebeldeng komunista. Nabatid na kahit naka-amba na ang opensibang militar matapos ang itinakda nilang pansamantalang tigil putukan ay hinihintay pa rin nila ang pinal na desisyon ng Malakanyang upang bawiin ang pinaiiral na Suspension on Military Offensives. Sinasabing nagpapahiwatig ang Malaca&amp;ntilde;ang ng posibilidad na palawigin pa ang pinatutupad na ceasefire na nagsimula noong Disyembre 2 hanggang Enero 2 matapos na masangkot sa dalawang insidente ng paghahasik ng terorismo habang umiiral ang ceasefire. Ayon kay Garcia kabilang sa paglabag ng NPA sa ceasefire ay matapos na masangkot ang mga ito sa pambobomba sa Globe cell site sa Carmona, Cavite at paglikida sa isang military enlisted officer at anak nito sa Samar nitong nakalipas na buwan ng Disyembre at noong nakaraang linggo. Magugunita na ang pamahalaan ay nagdeklara ng 28 araw na ceasefire na inumpisahan nitong Disyembre 15 at magtatapos ngayon kung di magbabago ng desisyon ang Pangulo habang ang mga rebelde ay mula Disyembre 20 hanggang nitong nakalipas na Enero 4. (Ulat ni Joy Cantos)</body>
<link>http://www.philstar.com/Article.aspx?articleId=234206&amp;publicationSubCategoryId=92</link>
</article>
<article>
<title>Payo sa mga botante: 'Wag magpa-unggoy</title>
<author>Malou Rongalerios</author>
<date>
<month>January</month>
<day>06</day>
<year>2004</year>
</date>
<body>Hindi na dapat magpaloko ang mga mamamayan sa mga tradisyunal na pulitiko (trapo) ngayong nalalapit na halalan dahil siguradong &amp;quot;mauunggoy&amp;quot; na naman sila kung hindi gagamitin ang kanilang isip sa pagboto. Ito ang babala kahapon ni Partido ng Manggagawa Rep. Renato Magtubo kaugnay sa mga trapong magtatangkang mang-unggoy sa mga botante ngayong Year of the Monkey. Gagamitin aniya ng mga unggoy na trapo ang 2004 national elections para muling bilugin ang ulo, utuin at paasahin ang mga tao sa kanilang mga matatamis na pangako na tiyak mapapako kapag silay nahalal at nanungkulan na sa pamahalaan. Pinag-iingat din nito ang mamayan sa mga balimbing at oportunistang pulitiko na mistulang mga unggoy na naglalambitin sa ibat ibang partido upang masiguro lamang ang kanilang panalo sa eleksiyon. Tiyak aniyang uunahin lamang ng mga ito ang kanilang pansariling interes bago ang kapakanan ng bayan. Iminungkahi pa ng mambabatas na dapat gawing pamantayan sa pagpili ng kandidato ang plataporma, kredibilidad at katapatan ng kandidato at ng partido nito sapagkat mahirap isugal ang boto kung ang mananalo lamang sa huli ay ang kapritso ng kandidato at hindi ang kapakanan ng mga bumoto. (Ulat ni Malou Rongalerios)</body>
<link>http://www.philstar.com/Article.aspx?articleId=234210&amp;publicationSubCategoryId=92</link>
</article>
<article>
<title>34 katao pa sinusuri sa SARS</title>
<author>Gemma Amargo</author>
<date>
<month>January</month>
<day>07</day>
<year>2004</year>
</date>
<body>May 34 katao pa ang inoobserbahan ng Department of Health (DOH) na mayroong close contact kay MD, ang Pinay domestic helper na galing Hong Kong na hinihinalang nagtataglay ng sakit na severe acute respiratoy syndrome (SARS). Sa ginanap na press conference kahapon, inihayag ni Health Secretary Manuel Dayrit na kinordon na ng mga opisyal ng Laguna Provincial hospital ang kanilang paligid at iniiskoba ang mga dingding ng naturang ospital upang hindi na kumalat pa at makahawa ang naturang virus. Nilinaw pa ng kalihim na ang 34 hospital contacts ni MD mula sa Laguna hospital ay kanila ng natukoy at isinailalim sa counseling. Kahit na hindi nagpakita ng anumang sintomas o senyales ng naturang sakit ay isinailalim pa rin ang mga ito sa home quarantine gayundin ang 4 close contacts nito na pawang mga kamag-anak at kapitbahay ng una at ang doktor na tumingin kay MD. Samantala naka-quarantine pa rin sa Research Institute for Tropical Medicine (RITM) ang asawa at mga anak ni MD at hindi nagpakita ng sintomas ng lagnat bagamat mayroong ubo na isa rin sa mga sintomas ng SARS. Isa pang bisita nito noong Bagong Taon sa kanilang bahay ang under observation subalit patuloy pa rin itong kinakalap ng DOH. Inaasahan namang makukuha ng DOH ang resuta ng Polymerase chain reaction (PCR) ni MD, isang uri ng pagsusuri na isinasagawa sa dugo ng pasyente upang matukoy kung mayroon itong corona virus na tinataglay ng SARS sa Huwebes. Iginiit pa ni Dayrit na hanggang hindi pa nakukuha ang resulta ng PCR ni MD ay hindi pa maaaring ideklara na nagtataglay ito ng SARS at sa kasalukuyan isang simpleng sakit na pneumonia lamang. Sa kasalukuyan ay nasa maganda ng kondisyon at wala ng lagnat si MD na isa umanong magandang senyales na patuloy itong gagaling. (Ulat ni Gemma Amargo)</body>
<link>http://www.philstar.com/Article.aspx?articleId=234292&amp;publicationSubCategoryId=92</link>
</article>
<article>
<title>Drug lord nalambat</title>
<author>Joy Cantos/Lilia Tolentino</author>
<date>
<month>January</month>
<day>07</day>
<year>2004</year>
</date>
<body>Bumagsak sa mga operatiba ng PNP-Anti-Illegal Drugs Special Operations Task Force (AID-SOFT) ang isang itinuturong lider ng transnational drug syndicate na nasa likod ng nalansag na dalawang laboratoryo ng shabu sa bansa sa isinagawang follow-up operations sa Binondo, Maynila. Kinilala ni P/Deputy Director Gen. Edgar Aglipay, chief ng PNP-AID-SOFT ang nahuling suspek na si William Gan, 34, gumagamit ng mga alyas na Willy Gan at James Go Ong. Si Gan ay nadakip kasama ang 33-anyos nitong girlfriend na si Jia Shuzin dakong 8:30 ng gabi sa harapan ng San Lorenzo Ruiz Church sa Binondo. Sinabi ni Aglipay na ang pagkakaaresto sa suspek ay alinsunod sa mission order na ipinalabas ng Bureau of Immigration and Deportation (BID) kaugnay ng paglabag sa Immigration laws matapos ang mga itong mapatunayang illegal alien. Si Gan umano ang utak sa dalawang shabu lab sa Brgy. Mapulang Lupa sa Valenzuela City noong Nob. 11, 2003 na nakunan ng 119 kilo ng shabu maliban pa sa bultu-bultong mga kemikal at laboratory equipment na umaabot sa bilyong halaga. Nakasamsam rin ng 728 kilo ng ephedrine, shabu chemicals at mga kagamitan sa paggawa ng droga sa isinagawa namang raid sa Santolan, Pasig City. Pinuri naman ni Pangulong Arroyo ang AID-SOFT at sinabing ang pagkakabitag kay Gan ay isang malaking tagumpay sa kampanya laban sa bawal na gamot dahil ito ang responsable sa 1/4 ng produksiyong droga sa bansa sa pamamagitan ng dalawang laboratoryo sa Valenzuela na nakakagawa ng 1,000 kilo sa isang linggo na ang kita ay hindi bababa sa P10 bilyon isang buwan. (Ulat nina Joy Cantos/Lilia Tolentino)</body>
<link>http://www.philstar.com/Article.aspx?articleId=234299&amp;publicationSubCategoryId=92</link>
</article>
<article>
<title>3 PNP officials, gov. at vice gov. sabit sa jueteng payola</title>
<author>Lilia Tolentino</author>
<date>
<month>January</month>
<day>07</day>
<year>2004</year>
</date>
<body>Inatasan kahapon ni Pangulong Arroyo si Philippine National Police Director General Hermogenes Ebdane na imbestigahang mabuti ang akusasyong ginawa ni Dagupan City Archbishop Oscar Cruz na mayroon umanong tatlong matataas na opisyal ng PNP, isang gobernador at vice governor ng gitnang Luzon at isang maimpluwensiyang negosyante ang patuloy na tumatanggap ng suhol mula sa gambling lords nang hanggang P20 milyon bawat buwan. Sa kanyang direktiba sa PNP chief, sinabi ng Pangulo na sa sandaling matukoy na ang mga pangalan ng diumanoy mga protektor ng jueteng kailangan sampahan ang mga ito ng kaso base sa makakalap na ebidensiya. Ginawa ng Pangulo ang kautusan matapos ibunyag ni Cruz, chairman ng Krusadang Bayan Laban sa Jueteng na tumatanggap ng buwanang suhol na P10 milyon ang isang mataas na opisyal ng PNP; P6 milyon naman sa maimpluwensiyang negosyante; P1.6 milyon sa opisyal ng PNP-Criminal Investigation and Detection Group; P1 milyon sa opisyal ng PNP-Civil Security Group, P1 milyon para sa governor at P500,000 sa vice governor. Sabi ng Pangulo na ang inilunsad na kampanya ng pamahalaan laban sa jueteng ay nangangailangan ng pakikipagtulungan ng publiko at pagiging mapagmatyag ng kinauukulang ahensiya ng gobyerno. Ayon sa Pangulo, ikinalulugod niya ang pagsisikap ng mga awtoridad ng simbahan para makatulong sa kampanya ng gobyerno laban sa jueteng. Gayunman, sinabi ng Pangulo na kailangang matukoy ang mga pangalan ng sinasabing anim na mga opisyal at negosyante na tumatanggap ng suhol mula sa mga jueteng lords. (Ulat ni Lilia Tolentino)</body>
<link>http://www.philstar.com/Article.aspx?articleId=234306&amp;publicationSubCategoryId=92</link>
</article>
<article>
<title>Panggulong mga kandidato ilalaglag ng Comelec</title>
<author>Ellen Fernando</author>
<date>
<month>January</month>
<day>07</day>
<year>2004</year>
</date>
<body>Sinisimulan na ng Comelec en banc ang pagtatanggal ng mga &amp;quot;nuisance&amp;quot; candidates o mga panggulong mga kandidato na naghain ng kanilang certificate of candidacy (COC) sa pagka-pangulo, bise presidente at senador. Matapos ang itinakdang deadline ng paghahain ng COC kamakalawa ng mga kandidato, nabatid na nakapagtala ang Comelec sa unang kasaysayan ng halalan sa bansa ng may 84 kandidato sa pagka-pangulo. Base sa record, umaabot naman sa 21 katao ang naghain ng kanilang COC sa pagka-bise presidente habang sa senatorial bet ay umaabot sa 88. Si Pangulong Arroyo ay pang-57 sa talaan ng presidentiables at huling national figure na naghain ng COC habang sa pagka-senador ay humabol sa ika-68 si religious leader Ely Soriano ng Ang Dating Daan at pang-88 si Cristina Ramos, dating Philippine Sports Commission chairman at anak ni dating Pangulong Ramos. Sinabi ni Comelec Chairman Benjamin Abalos na posibleng anim na lamang na kilalang kandidato sa pagka-pangulo ang matitira at maglalaban-laban sa eleksiyon. Itoy sina Pangulong Arroyo, Raul Roco, Sen. Panfilo Lacson, Bro. Eddie Villanueva, Fernando Poe Jr. at isang di pa binanggit na kandidato. Ang screening ay isinasagawa na ng Comelec en banc at sinabing bago magtapos ang linggong ito ay ihahayag na ang mga kuwalipikado at nalaglag na mga kandidato sa 2004 elections. (Ulat ni Ellen Fernando)</body>
<link>http://www.philstar.com/Article.aspx?articleId=234310&amp;publicationSubCategoryId=92</link>
</article>
<article>
<title>'Wala akong balak na umatras' - Lacson</title>
<author>Rudy Andal</author>
<date>
<month>January</month>
<day>07</day>
<year>2004</year>
</date>
<body>Siniguro kahapon ni Sen. Panfilo Lacson na wala siyang balak na umatras o mag-slide sa pagiging bise presidente dahil buo na ang kanyang kandidatura bilang presidente sa 2004 elections. Sinabi ni Sen. Lacson, ang kawalan ng bise presidente at senatorial slates ay hindi hadlang para isulong niya ang pagiging alternatibong lider ng bansa sa pamamagitan ng pagkandidato bilang pangulo. &amp;quot;Nakapag-file na ako ng aking certificate of candidacy at wala akong balak na talikuran ang aking kandidatura at i-alok ang aking sarili sa ating mga kababayan bilang isang tunay na alternatibong lider,&amp;quot; dagdag pa nito. Binatikos din ni Lacson ang pagiging gahaman ng ilang pulitiko na para lamang maisulong ang kanilang pansariling interes ay naglipatan sa ibang kampo para masiguro ang kanilang panalo sa darating na eleksiyon. Hindi man tinukoy ng mambabatas ay patungkol ito kina Sen. John Osme&amp;ntilde;a, Sen. Rodolfo Biazon at dating Sen. Miriam Defensor-Santiago na umalis sa kampo ng oposisyon at lumipat sa tiket ni Pangulong Arroyo. Nalulungkot ding inamin ng presidential candidate ang katotohanan na mas nakakarami pa rin ang tumitingin sa personalidad at popularidad ng kandidato sa halip na pagtuunan ng pansin ang mga usapin at pagkakaroon ng matibay na plataporma. Naunang nakipag-usap ang kampo ni Lacson kay MMDA Chairman Bayani Fernando upang maging running mate nito subalit nagdesisyon itong manatili na lamang sa kanyang posisyon habang bumagsak din ang negosasyon kina Santiago at dating Sen. Francisco Tatad na maging tandem ni Lacson matapos magsumite ang mga ito ng kanilang kandidatura sa Comelec bilang senador. (Ulat ni Rudy Andal)</body>
<link>http://www.philstar.com/Article.aspx?articleId=234315&amp;publicationSubCategoryId=92</link>
</article>
<article>
<title>Lacson at FPJ parehong kinilala ng Comelec</title>
<author>Ellen Fernando</author>
<date>
<month>January</month>
<day>07</day>
<year>2004</year>
</date>
<body>Sa kauna-unahang pagkakataon, nagdesisyon ang Comelec na parehong kilalanin ang dalawang kandidato ng oposisyon sa pagka-pangulo matapos na parehong kilalanin sina Senator Panfilo Lacson at Fernando Poe Jr. bilang mga opisyal na kandidato ng United Opposition. Sa ipinalabas na 19-pahinang desisyon ng Comelec en banc kahapon, maaari pa ring ipagpatuloy ni Lacson ang kanyang kandidatura sa ilalim ng paksiyon ng Laban ng Demokratikong Pilipino (LDP) samantalang si FPJ ay sa Koalisyon ng Nagkakaisang Pilipino (KNP) na binubuo ng Puwersa ng Masang Pilipino at Partido ng Demokratikong Pilipino-Laban. Sa desisyon, idineklara ng Comelec na parehong legal at constitutional ang magkahiwalay na pag-endorso kina Lacson at FPJ. Magugunita na inendorso si Lacson ni LDP sec-gen Makati Rep. Agapito &amp;quot;Butz&amp;quot; Aquino habang si FPJ ay si LDP president Sen. Edgardo Angara. Gayunman, inihayag ni Comelec Chairman Benjamin Abalos na kailangang mag-usap ang nag-iiringang sina Angara at Aquino upang ayusin ang kanilang gusto sa pagitan ng kanilang partido at kung paano nila paghahatian ang mga nasabing responsibilidad. (Ulat ni Ellen Fernando)</body>
<link>http://www.philstar.com/Article.aspx?articleId=234318&amp;publicationSubCategoryId=92</link>
</article>
<article>
<title>Pakikialam ng civil society sa pagsama ng maka-Erap sa K-4 sinopla ng Palasyo</title>
<author>Ely Saludar</author>
<date>
<month>January</month>
<day>07</day>
<year>2004</year>
</date>
<body>Ipinagtanggol ni Presidential Spokesman on Campaign Issues Mike Defensor ang pagkuha ng K-4 team ni Pangulong Arroyo kina dating Senadora Miriam Defensor-Santiago at Sen. John Osme&amp;ntilde;a. Ayon kay Defensor, ang pagsama ng mga kapanalig ni Erap sa administrasyon ay hindi umano nangangahulugan na nabalewala na ang tinatawag na adhikain ng Edsa Dos. Niliwanag ni Defensor na ang Edsa Dos ay nagtataguyod umano ng prinsipyo ng good governance na siya pa ring isinusulong ng kasalukuyang administrasyon. Idinagdag pa ni Defensor na si Erap ay hindi na pangunahing isyu ngayong papalapit na ang May elections dahil ang kinukuwestiyong termino nito ay papatapos na. Inihayag pa ni Defensor na sa Enero 12 malalaman ang pinaka-pinal na listahan ng koponan ng K-4 dahil hanggang ngayon ay itinuturing na bakante ang number 12 slot na sinasabing nakareserba na kay Miriam. (Ulat ni Ely Saludar)</body>
<link>http://www.philstar.com/Article.aspx?articleId=234321&amp;publicationSubCategoryId=92</link>
</article>
<article>
<title>Pinay negative sa SARS</title>
<author>Gemma Amargo</author>
<date>
<month>January</month>
<day>08</day>
<year>2004</year>
</date>
<body>Negatibo sa sakit na severe acute respiratory syndrome (SARS) ang Filipina domestic helper na galing Hong Kong. Tiniyak kahapon ni Department of Health (DOH) Sec. Manuel Dayrit base sa kanilang isinagawang anti-body test kay MD sa pamamagitan ng Polymerase Chain Reaction (PCR) ay lumalabas na wala itong virus ng SARS. &amp;quot;Aside from the antibody test, a sputum culture yielded a diagnosis of pneumonia secondary to mixed bacterial infection. Therefore, we are declaring her a case of bacterial pneumonia, not a SARS case,&amp;quot; ayon pa sa kalihim. Iginiit pa ni Dayrit na mabuti na ang kondisyon ngayon ni MD dahil sa dalawang araw na itong walang lagnat at hindi na rin nakitaan ng bacteria na Klebsiella pneumoiae at Pseudomonas aeruginosa. Nabatid pa na mayroon pang nadiskubre ang DOH epidemiologist na karagdagang 8 community contacts at 4 na family contacts kung kaya umaabot na sa 46 ang mga ito kabilang ang employer ni MD at mga family members nito sa HK na hindi na rin naman nagpakita ng anumang senyales at sintomas ng naturang sakit. Dahilan sa naturang development kaya ihihinto na ng DOH ang contact tracing, ayon pa kay Dayrit. Pinapurihan naman ni Dayrit ang lahat ng health workers at local government officials dahilan sa kanilang mga alerto at magandang sistema sa pagsugpo sa nakamamatay na sakit. (Ulat ni Gemma Amargo)</body>
<link>http://www.philstar.com/Article.aspx?articleId=234403&amp;publicationSubCategoryId=92</link>
</article>
<article>
<title>Alvarez di nakasama sa tiket siniraan si GMA</title>
<author>Malou Rongalerios</author>
<date>
<month>January</month>
<day>08</day>
<year>2004</year>
</date>
<body>Ipinagtanggol kahapon ng ilang mambabatas si Pangulong Arroyo kaugnay sa naging pahayag ni Lakas spokesman Heherson Alvarez na walang pananaw ang Pangulo. Naniniwala ang mga solon na biglang siniraan ni Alvarez ang Pangulo dahil sa hindi ito nakasama sa senatorial slate ng koalisyong K-4. Ayon kay Davao City Rep. Prospero Nograles, dapat mag-isip-isip si Alvarez at alamin talaga ang kahulugan ng pagsasakripisyo sa kapakinabangan ng mas nakakarami. Hindi aniya maganda sa imahe ni Alvarez ang pagiging matampuhin dahil kilala ito bilang beterano ng mga kilos-protesta. &amp;quot;Kaibigan ko siya (Alvarez). Pero tila bulag ang aking kaibigan sa kanyang ambisyong maging senador,&amp;quot; anang solon. Ayon naman kay Surigao del Sur Rep. Prospero Pichay, dapat tanggapin ni Alvarez ang katotohanan na ang dahilan sa hindi pagsasama sa kanya sa ticket ng K-4 ay ang &amp;quot;winnability factor.&amp;quot; Ipinahiwatig ng solon na mahina ang kandidatura ni Alvarez kaya ito nalaglag sa ticket ng administrasyon. Dapat na anyang tumigil sa pagtatalak si Alvarez dahil nagmumukha lamang itong parang bata na nagtampo nang hindi makuha ang gusto. Ayon pa kay Pichay, halos dalawang taong ipinagtanggol ni Alvarez si Pangulong Arroyo at ngayoy hindi ito nakasama sa senatorial slate, nagtatalak na at sinabing wala raw pananaw si Ginang Arroyo. (Ulat ni Malou Rongalerios)</body>
<link>http://www.philstar.com/Article.aspx?articleId=234407&amp;publicationSubCategoryId=92</link>
</article>
<article>
<title>2 Pinay ginawang prosti sa Malaysia</title>
<author>Ellen Fernando</author>
<date>
<month>January</month>
<day>08</day>
<year>2004</year>
</date>
<body>Dalawang Pilipina na nag-apply bilang mga domestic helper at waitress sa Malaysia ang ginawang sex slave at ibinebenta sa mga sindikato doon. Ito ang nabatid sa Department of Foreign Affairs-Office of the Undersecretary for Migrant Workers Affairs matapos na dumulog kahapon ang ina ng isa sa mga biktimang Pinay. Ayon kay Mrs. Elisera Cabadu, ina ng biktimang si Carol, 20, dalaga, na isang mensahe ang kanyang natanggap hinggil sa masaklap na sinapit ng anak. Sinabi ni Gng. Cabadu na ni-recruit ang kanyang anak na si Carol nitong Nobyembre 29 upang magtrabaho bilang domestic helper o kaya ay waitress sa Malaysia subalit prostitusyon ang kinasadlakan nito. Nabatid na lamang ng ginang ang naganap sa anak ng mag-text ang biktima sa isa nitong kakilala na humihingi ng tulong na nagpabatid naman sa ina nito. Bukod kay Carol, isa pang Pinay na nagngangalang Armida ang kasama umano nito na ibinebenta sa mga parokyano na karamihan ay nasa sindikato. Dahil dito, agad na inatasan ni DFA Usec. Jose Brillantes ang embahada ng Pilipinas sa Malaysia na hanapin ang mga biktima at magsagawa ng rescue operation. (Ulat ni Ellen Fernando)</body>
<link>http://www.philstar.com/Article.aspx?articleId=234416&amp;publicationSubCategoryId=92</link>
</article>
<article>
<title>Gulo tapos ng eleksiyon</title>
<author>Malou Rongalerios</author>
<date>
<month>January</month>
<day>08</day>
<year>2004</year>
</date>
<body>Nagbabala kahapon si Partido ng Manggagawa (PM) Partylist Rep. Renato Magtubo na malaki ang posibilidad na magkatotoo ang sinabi ng ilang manghuhula na magkakaroon ng kaguluhan pagkatapos ng eleksiyon. Ayon kay Rep. Magtubo, hindi na kailangan pang hulaan ang nakaambang kaguluhan sa Pilipinas dahil tiyak namang hindi na papayag ang mga mamamayan kapag nagkaroon ng dayaan at nanalo ang mga hindi naman talaga nakatanggap ng mataas na boto. Dapat aniyang maging isang babala sa administrasyon at sa mga nagnanais na mandaya sa eleksiyon ang banta ng kaguluhan na siguradong papasimulan ng mga ordinaryong mamamayan na naghahangad ng pagbabago. Idinagdag ni Magtubo na tuluyan ng mawawalan ng kredibilidad ang Comelec kung hindi maipatutupad ang tinatawag na HOPE o honest, orderly at peaceful elections. (Ulat ni Malou Rongalerios)</body>
<link>http://www.philstar.com/Article.aspx?articleId=234421&amp;publicationSubCategoryId=92</link>
</article>
<article>
<title>Robot ililipat ng ospital</title>
<author>Joy Cantos</author>
<date>
<month>January</month>
<day>08</day>
<year>2004</year>
</date>
<body>Inirekomenda na kahapon ng mga opisyal ng AFP Medical Center na ilipat sa Camp Aguinaldo Station Hospital si Abu Sayyaf Group (ASG) leader Ghalib Andang alyas Kumander Robot upang mas mabigyan ito ng sapat na seguridad. Ayon kay AFP surgeon general Col. Rafael Regino, na kahit nagkaroon ng impeksiyon ang sugat sa kanang binti ni Robot ay minimal lamang ito o kontrolado pa para pagdesisyunang putulin rin tulad ng nangyari sa kanyang kaliwang binti. Nabatid na nagkaroon ng &amp;quot;pinside&amp;quot; na impeksiyon ang pinagtusukan sa kanang binti ni Robot dahil sa pagkadurog ng istraktura ng buto nito sa tinamong mga sugat sa nasabing bahagi ng katawan. Kung hindi anya makokontrol ang impeksiyon ay delikado rin ito dahil magkakaroon ng &amp;quot;syptic shock&amp;quot; kung saan pangunahing maapektuhan ang daloy ng dugo nito at posibleng humantong sa pagputol rin ng kanan nitong binti. (Ulat ni Joy Cantos)</body>
<link>http://www.philstar.com/Article.aspx?articleId=234427&amp;publicationSubCategoryId=92</link>
</article>
<article>
<title>Presyo ng 'tuhod' ni Erap: P68-M</title>
<author>Malou Rongalerios</author>
<date>
<month>January</month>
<day>08</day>
<year>2004</year>
</date>
<body>Pinoproblema ngayon ng pamilya ni dating Pangulong Estrada kung saan kukunin ang ibabayad kay Dr. Christopher Mow dahil humihingi ito ng $1.25 milyon o P68 milyon para maisagawa ang operasyon sa tuhod ng dating presidente. Sa isang panayam, sinabi ni Estrada na hindi niya kaya ang hinihinging presyo ni Mow para lamang sa surgical procedure at hindi pa kasama sa nabanggit na halaga ang professional fee, medicines, pre-surgery at post operation therapy. Ang nasabing presyo ng operasyon ay mas malaki pa kaysa sa idineklarang kayamanan ni Estrada noong 1999 na umabot lamang sa P35.86 milyon. Inamin ni Estrada na hindi niya kaya ang gagastusin para lamang mapalitan ang kanyang kneecaps. Magugunitang pinayagan ng Sandiganbayan na makapagpa-opera ng tuhod sa Amerika si Estrada at doon palitan ang kanyang magkabilang kneecaps na naapektuhan ng kanyang osteo-arthritis. Kung hindi maooperahan ang tuhod nito ay permanente na itong mapaparalitiko. Sa ipinalabas na resolution ng Korte noong Disyembre 23, 2003 binigyan ng Special Division ng tatlong buwan si Erap upang kumpletuhin ang kanyang pagpapagamot sa Amerika at dapat itong bumalik sa bansa bago sumapit ang Marso 31, 2004. Ayon pa kay Estrada, patuloy siyang nakikipag-negosasyon kay Mow kaugnay sa presyo ng kanyang operasyon. Sinabi naman ni Renato Bocar, spokesman ng Special Division na maaaring kumuha ng ibang doktor si Estrada dahil hindi naman tinukoy sa resolusyon na tanging si Mow lamang ang maaaring mag-opera sa dating pangulo. (Ulat ni Malou Rongalerios)</body>
<link>http://www.philstar.com/Article.aspx?articleId=234431&amp;publicationSubCategoryId=92</link>
</article>
<article>
<title>GMA gov't lalansagin ng NPA</title>
<author>Associated Press</author>
<date>
<month>January</month>
<day>09</day>
<year>2004</year>
</date>
<body>Nakatakdang magsagawa ng serye ng pag-atake ang mga miyembro ng New Peoples Army (NPA) bago maghalalan sa Mayo upang durugin at pabagsakin ang gobyerno ni Pangulong Gloria Macapagal-Arroyo. Ayon kay NPA spokesman Gregorio Rosal, binalaan rin ng mga ito ang tropa ng mga sundalong Amerikano na nagsasagawa ng pagsasanay sa mga miyembro ng Armed Forces of the Philippines (AFP) sa counter terrorism na lumayo sa lugar na teritoryo ng NPA at kung hindi ay mahaharap sa pag-atake. Sinabi ni Rosal na wala silang intensyon na atakihin ang mga Amerikano basta lumayo lamang sila sa lugar na kanilang kontrolado. &amp;quot;The joke going around the New Peoples Army is that American soldiers are easier to target because they have bigger frames to aim at,&amp;quot; ani Rosal. Magugunita na nagpahayag ang Pangulo ng kanyang buong suporta sa Estados Unidos sa pagsugpo ng terorismo. Nakipagtulungan din ito sa Amerika upang malaglag ang mga ekstremistang Muslim na siyang naging daan upang lalong magalit ang mga rebelde kasunod ng paghayag ng Pangulo na sinusuportahan niya ang pagsugpo sa international terrorism at karahasan sa Iraq. &amp;quot;Bringing about the collapse of the Arroyo regime is the only rightful reward for all of its puppetry to the imperialist US,&amp;quot; dagdag ni Rosal sa isang pulong balitaan noong Martes sa isang liblib na kampo ng mga rebeldeng NPA. Ang mga mamamahayag ay naimbitahan sa nasabing komperensya sa kondisyon na hindi nila ibubunyag ang lokasyon at ipinagbawal na kumuha ng mga litrato ng mga rebelde. Sinabi ni Rosal na ang adhikain ni Pangulong Arroyo na maisulong ang pagbabalik ng usapang pangkapayapaan ay imposible na. Gayunman, niliwanag nito na pumapayag ang NPA na maibalik ang pormal na peace talks na nasuspinde noon pang 2001 sa pagitan lamang ng mga kalaban ng Pangulo gaya nina action king Fernando Poe Jr.. dating Sen. Raul Roco at Christian evangelist Eddie Villanueva kapag sila ay nanalo sa Mayo. Ang tatlong nabanggit na presidentiables ay nagpahayag ng kanilang kagustuhan para sa pagkakaisa at pagbubukas ng peace negotiations sa mga rebelde. Bagaman kulang ng mga armas ang mga bagong NPA recruits, sinabi ni Rosal na kayang magsagawa ang mga ito ng pag-atake laban sa pamahalaan.(Ulat ng Associated Press)</body>
<link>http://www.philstar.com/Article.aspx?articleId=234523&amp;publicationSubCategoryId=92</link>
</article>
<article>
<title>7 presidential candidates, 4 VP, 58 senatoriables maglalaban sa Mayo</title>
<author>Ellen Fernando</author>
<date>
<month>January</month>
<day>09</day>
<year>2004</year>
</date>
<body>May pitong kandidato sa pagkapangulo, apat sa pagka-bise presidente at 58 senatoriables ang maglalaban-laban sa darating na May national elections. Ito ang resulta sa isinagawang screening ng Comelec en banc sa mga kandidatong pang-nasyunal na naghain ng kanilang Certificate of Candidacy (COC) ilang araw matapos ang deadline noong Enero 5. Ayon kay Comelec chairman Benjamin Abalos, mula sa 84 na naitalang naghain ng COC sa pagkapangulo, pito lamang ang napili na kinabibilangan nina Pangulong Gloria Macapagal-Arroyo, Senador Panfilo Lacson, dating Education Sec. Raul Roco, action king Fernando Poe Jr., at Jesus Is Lord Church Bro. Eddie Villanueva at dalawang di-binanggit na personalidad. Sigurado namang pasok sina Senador Loren Legarda at Noli de Castro sa pagkabise-presidente mula sa 21 na nagsampa ng COC. Umaabot sa 30 senatoriables ang nilaglag ng Comelec. Karamihan sa mga natanggal ay mga independent candidates. Sinabi ni Abalos na ibinase ng Comelec en banc ang pagpili sa mga kuwalipikadong kandidato sa kakayahan ng mga ito na maglunsad ng nationwide campaign, kakayahang manalo at pagkakaroon ng grupo o organisasyon na susuporta sa kanilang kandidatura. Kaugnay nito, nagbanta ang Comelec sa mga incumbent candidates na baklasin ang kanilang naglalakihang billboards at streamers hanggang sa Enero 18 kundi ay maaari silang patawan ng kaukulang parusa. Base sa isinasaad ng Section 79 ng Omnibus Election Code at Republic Act 9006, maaaring ma-disqualify sa kandidatura o makulong ang mga kandidato ng isa hanggang anim na buwan dahil sa maagang pangangampanya. Kabilang sa ipinagbabawal sa mga incumbent candidates ay ang kanilang nagkalat na larawan sa kalye mula sa mga proyekto na may kaugnayan sa kanilang official function na nakakahatak ng boto sa publiko. Samantala, nagreserba ng anim na slots ang Comelec para sa mga delegado o kinatawan ng Constitutional Convention (ConCon). Gayunman, nilinaw na dapat lamang na tiyakin ng Kongreso na plantsado ang lahat bago sumapit ang Pebrero 15, unang araw ng pag-iimprenta ng balota. (Ulat ni Ellen Fernando)</body>
<link>http://www.philstar.com/Article.aspx?articleId=234530&amp;publicationSubCategoryId=92</link>
</article>
<article>
<title>Miriam pumanig na sa K-4</title>
<author>Lilia Tolentino</author>
<date>
<month>January</month>
<day>09</day>
<year>2004</year>
</date>
<body>Buo na ang talaan ng mga kandidato sa ilalim ng Koalisyon ng Katapatan at Karanasan sa Kinabukasan (K-4) ng administrasyon nang pumayag na si dating Senator Miriam Defensor-Santiago na sumapi sa nasabing ticket bilang pang-12 kandidato sa pagka-senador. Ang desisyong sumama sa K-4 ay pinagpasiyahan ni Santiago matapos na mabigo si dating Pangulong Joseph Estrada na makumbinsi itong makialyado sa tiket ng oposisyon. Hindi na tinanggap si Santiago ng mga lider ng oposisyon na tagasuporta ni action king Fernando Poe Jr. dahil sa hindi magandang sinabi ng una sa kanilang idolong kandidato na ito ay baguhan sa pulitika at watak-watak na at magulo ang oposisyon. Sinabi ni Santiago na gusto ni Estrada na makabilang siya sa tiket ng oposisyon para sa pagka-senador pero kung ang pagpipilit na ito ay makakasira sa pagkakaibigan nina Poe at Erap, mas makakabuting sumama na siya sa administration ticket. Sa pagpasok ni Santiago sa K-4 ay tuluyang nawalan na nang pag-asa si dating Senador Heherzon Alvarez na makapasok sa tiket ng adiministrasyon. Inihayag naman ni Speaker Jose de Venecia, pangulo ng administration party Lakas-CMD na inalok ng Pangulo si Alvarez na maging Tourism secretary kapalit ni Richard Gordon na tumatakbong senador ng K-4. (Ulat ni Lilia Tolentino)</body>
<link>http://www.philstar.com/Article.aspx?articleId=234537&amp;publicationSubCategoryId=92</link>
</article>
<article>
<title>Jamby umaasang mabubuo pa ang oposisyon</title>
<author></author>
<date>
<month>January</month>
<day>09</day>
<year>2004</year>
</date>
<body>Nagpahayag kahapon ng paniniwala si Jamby Abad Santos Madrigal, spokesperson ng Kontra-Pulitika Movement (KPM) at tumatakbong senador, na malaki ang tsansa na muling magkaisa ang dalawang paksiyon ng Laban ng Demokratikong Pilipino (LDP) upang maitatag ang isang United Opposition para sa 2004 elections. Ayon kay Madrigal, lumaki ang pag-asa ng unification ng dalawang LDP groups matapos magkatagpo kamakalawa sina Sen. Edgardo Angara at Rep. Butz Aquino sa necrological services ng namayapang si Rep. Maria Clara Lobregat, isang kilalang LDP member. Dumalo rin sina action king Fernando Poe Jr, standard bearer ng Koalisyon ng Nagkakaisang Pilipino (KNP) na suportado ni Angara, Senator Panfilo Lacson, House Minority leader Carlos Padilla na sumusuporta kay Lacson at dating Rep. Mike Romero Nagkatabi pa sa upuan ang mga lider ng dalawang paksyon ng LDP at ayon kina Angara, sila ay nag-usap tungkol sa posibleng unification ng dalawang LDP factions. Ang mga pahayag nina Angara, Aquino at Lacson ay nagpapahiwatig ng malaking posibilidad sa muling pagbubuklod ng opposition party upang magwagi sa 2004 elections.</body>
<link>http://www.philstar.com/Article.aspx?articleId=234546&amp;publicationSubCategoryId=92</link>
</article>
<article>
<title>Protektor ng drug lord pinabibitay din</title>
<author>Malou Rongalerios</author>
<date>
<month>January</month>
<day>09</day>
<year>2004</year>
</date>
<body>Hindi lamang si William Gan na pinaniniwalaang top drug trafficker sa bansa ang dapat na maisalang sa lethal injection kundi maging ang mga protektor nito. Ayon kay Negros Occidental Rep. Apolinario Lozada, nakakabahala ang isiniwalat ni Philippine National Police Dep. Director Gen. Edgar Aglipay na matataas na opisyal ng pulisya ang protektor ni Gan. Masyado aniyang nakakadismaya at nakakademoralisa sa panig ng matitinong pulis ang naging pahayag ni Aglipay. Sinabi ng Kongresista na dapat pangalanan ng pulisya ang mga protektor ni Gan sa kanyang illegal drug trade. Kung hindi aniya sasampolan ang mga matataas na opisyal ng PNP na nagsisilbing protektor ng ilegal na droga ay hindi magtatagumpay ang kampanya ng gobyerno hinggil dito. Naniniwala ang mambabatas na kilala ni Aglipay ang sinasabi nitong mga protektor ni Gan at hindi ito dapat magdalawang-isip na isiwalat sa publiko kung sinu-sino ang mga ito. (Ulat ni Malou Rongalerios)</body>
<link>http://www.philstar.com/Article.aspx?articleId=234551&amp;publicationSubCategoryId=92</link>
</article>
<article>
<title>Chacha may pag-asa pa - JDV</title>
<author>Malou Rongalerios/Ely Saludar</author>
<date>
<month>January</month>
<day>09</day>
<year>2004</year>
</date>
<body>Naniniwala ang liderato ng Mababang Kapulungan ng Kongreso na malaki pa ang pag-asang mailusot ngayong 12th Congress ang panukalang charter change o chacha matapos itong isama ni Pangulong Arroyo sa kanyang plataporma para sa May elections. Ayon kay House Speaker Jose de Venecia, maraming lider sa Mindanao ang natuwa nang katigan ng Pangulo ang parliamentary at federal system. Sinabi ni de Venecia na maituturing na anti-progress ang mga umaayaw sa federalism at parliamentary system na maaaring simulan kung maihahalal ngayong darating na eleksyon ang mga delegado ng Constitutional Convention (ConCon). Nangako si de Venecia na magiging prayoridad ng Mababang Kapulungan sa pagbubukas ng sesyon ngayong Lunes ang pagtalakay sa resolusyon na humihiling na magkaroon ng ConCon upang maamyendahan ang Konstitusyon. Inaasahan aniya na aaprubahan ng Senado ang katulad ding resolusyon dahil 13 senador ang pabor sa pagbuo sa constitutional convention kaysa sa constituent assembly. Payag naman ang Pangulong Arroyo na maging transition president. Hindi umano problema sa kanya kung magiging maikli ang kanyang termino kapag nanalo ito sa halalang pampanguluhan sa Mayo. Aniya, hindi mahalaga kung magiging maikling panahon ang kanyang panunungkulan, ang mahalaga ay maisulong ang mabilis at agarang pagbabago sa sistema ng pamahalaan mula sa presidential patungong parliamentary at federalism. (Ulat nina Malou Rongalerios/Ely Saludar)</body>
<link>http://www.philstar.com/Article.aspx?articleId=234555&amp;publicationSubCategoryId=92</link>
</article>
<article>
<title>Buy bust shootout: 3 tigok</title>
<author>Danilo Garcia</author>
<date>
<month>January</month>
<day>10</day>
<year>2004</year>
</date>
<body>Dalawang miyembro ng sindikato ng droga at isang police asset ang iniulat na nasawi sa naganap na shootout makaraang mabuking ang isinagawang buy-bust operation ng mga kagawad ng Western Police District (WPD) at Philippine Drug Enforcement Agency (PDEA) kahapon ng madaling araw sa lungsod ng Maynila. Nakilala ang mga nasawi na sina Eric Dino at Ike Esguerra, pinaniniwalaang miyembro ng sindikato ng droga at ang police asset na si Richard Elnar. Sugatan din sa naturang insidente ang isa pang suspek na nakilalang si Jun Esguerra. Sa ulat ng WPD, naganap ang engkuwentro dakong alas-2:30 ng madaling araw sa Binondo, Maynila matapos na makipagkoordinasyon ang PDEA sa WPD ukol sa naturang operasyon. Isang asset ng mga pulis ang nagpanggap na bibili ng droga sa mga suspek at sa gitna ng bentahan ay nakahalata ang grupo ng mga suspek na isang patibong ang isinasagawang bilihan makaraang mamataan sa paligid ang mga pulis na nakasibilyan habang nagaganap ang bentahan. Dito na nakipagbarilan ang mga suspek sa mga pulis na nakapaligid sa kanila. Ilang minutong nagpalitan ng putok ang magkabilang panig, gayunman minalas na nahagip rin ng bala ang asset nilang si Elnar. Dalawa rin sa mga suspek ang nasawi. Nasamsam sa mga suspek ang tinatayang 80 gramo ng hinihinalang shabu, isang Toyota Hi-Lux, isang kalibre.45 at kalibre.38 baril. (Ulat ni Danilo Garcia)</body>
<link>http://www.philstar.com/Article.aspx?articleId=234640&amp;publicationSubCategoryId=92</link>
</article>
<article>
<title>Tulong ni Erap hiningi ni FPJ</title>
<author>Rudy Andal</author>
<date>
<month>January</month>
<day>10</day>
<year>2004</year>
</date>
<body>Pinatunayan ni action king Fernando Poe Jr. na kailangan pa rin niya si dating Pangulong Estrada para manalo sa darating na May 2004 elections. Ayon sa source, napag-isip-isip ni FPJ na hindi sapat ang mga tulong nina Sen. Edgardo Angara at Sen. Vicente Sotto ng Koalisyon ng Nagkakaisang Pilipino (KNP) sa kanyang kandidatura kaya nakiusap ito kay Estrada na huwag na munang umalis ng bansa para magpagamot ng kanyang tuhod sa Amerika bagkus ay tulungan na lamang siya sa darating na eleksiyon. Sinabi pa ng impormante, bagamat matindi na ang takot na nararamdaman ni Erap sa kanyang tuhod ay nagpasya ito na manatili muna sa bansa upang tulungan nga ang kanyang matalik na kaibigan. Kung matatandaan, nagbago ang naging desisyon ni Estrada na magpagamot sa US matapos itong payagan ng Sandiganbayan dahil na rin sa pagkakasama ng pangalan ng kanyang anak na si Jinggoy sa senatorial line-up ng KNP. Idinagdag pa ng impormante, biglang may tinawagan si Erap na kaibigan para &amp;quot;tulungan&amp;quot; si FPJ sa kampanya nito sa pamamagitan ng kontribusyon. Lalong humanga si FPJ sa ginawang ito ni Erap matapos tawagan ang mga kaibigan para sa kanyang campaign funds. Napag-alaman na pinangakuan si FPJ ng mga nakapaligid sa kanya na &amp;quot;bubuhos&amp;quot; ang suporta dito sa sandaling mag-file na siya ng kanyang certificate of candidacy subalit walang dumating na pondo. Una rito, nais na lamang ni Erap na magpagamot ng kanyang tuhod sa US matapos malaman na hindi naisama sa line-up ng senatorial ticket ng KNP si Jinggoy. Biglang isinama naman sa line-up ni FPJ ang kanyang inaanak makaraang kumalas sa kanilang grupo sina Sen. John Osme&amp;ntilde;a at Miriam Defensor-Santiago na kapwa nag-ober da bakod sa K-4 ng administrasyon. (Ulat ni Rudy Andal)</body>
<link>http://www.philstar.com/Article.aspx?articleId=234653&amp;publicationSubCategoryId=92</link>
</article>
<article>
<title>FPJ pinapa-disqualify sa Comelec</title>
<author>Ellen Fernando</author>
<date>
<month>January</month>
<day>10</day>
<year>2004</year>
</date>
<body>Tila mauudlot pa ang kandidatura ni Fernando Poe Jr. matapos siyang ipetisyon kahapon upang ma-disqualify dahil sa hindi pagiging isang tunay na Pilipino. Ayon sa 7-pahinang petisyon ni Victorino Fornier, may sapat na gulang, residente ng #122 Suerte st., Pasay City, si FPJ (Ronald Allan Kelly Poe sa tunay na buhay) ay isang American citizen dahil isang Amerikana ang kanyang ina. Isinasaad ng Section 2 Article VII ng 1987 Constitution na &amp;quot;No person may be elected president unless he is a natural-born citizen of the Phils., a registered voter, able to read and write, at least forty years of age on the day of the election, and resident of the Phils. for at least 10 years immediately preceding such election.&amp;quot; Nabatid na ang tunay na mga magulang umano ni FPJ ay sina Allan Poe, isang Spanish habang ang ina nito na si Bessie Kelly ay isang American citizen. Ang mga magulang naman ni Allan Poe na sina Lorenzo Poe at Marta Reyes ay pawang citizen ng Spain. Sinabi ni Fornier, bagaman ipinalalagay na si FPJ ay isang tunay na Pinoy, hindi pa rin balido ang Filipino citizenship nito dahil ang kasal ng kanyang ama at inang si Bessie Kelly ay walang saysay o void dahil may unang asawa si Allan Poe na nakilalang si Paulita Gomez na ikinasal noong Hulyo 5, 1936 na hindi pa na-annul. Hindi anya maaring manahin ni FPJ ang apelyido ng ama dahil nakasaad sa batas na dapat dalhin ng isang anak sa labas ang apelyido ng ina. Una pang naghain ng kasong bigamy at concubinage si Gomez laban sa ama ni FPJ matapos na sumama ang una kay Bessie Kelly na tunay na ina ng action king. Kabilang sa mga isinumiteng ebidensiya ni Fornier ay ang birth certificate ni FPJ at ang marriage certificate nina Allan Poe at Paulita Gomez. Dahil dito, iginiit ng petitioner sa Comelec na dapat i-disqualify sa darating na May 10 elections si FPJ dahil sa hindi nito pagiging tunay na Pilipino. (Ulat ni Ellen Fernando)</body>
<link>http://www.philstar.com/Article.aspx?articleId=234655&amp;publicationSubCategoryId=92</link>
</article>
<article>
<title>Batas sa Child Labor pirmado na</title>
<author>Ely Saludar/Lilia Tolentino</author>
<date>
<month>January</month>
<day>10</day>
<year>2004</year>
</date>
<body>Hindi natinag si Pangulong Arroyo sa matinding pagla-lobby o pressure ng entertainment industry sa child labor law at kahapon ay pinalusot at pormal ng nilagdaan ang Republic Act 9231 na magpapataw ng mas mabigat na parusa laban sa child labor. Kabilang sa masasakop ng mabigat na parusa ang mga magsasangkot sa kabataan sa prostitution, slavery at pyrotechnics manufacturing. Sa ilalim ng batas, hindi bababa sa 100,000 hanggang isang milyong piso ang multa o pagkakulong ng 12-20 taon ang mapapatunayang nang-aabuso sa mga kabataan na may edad 18 pababa. Ang mga establisimiyento na mapapatunayang sangkot sa child labor ay maaaring ipasara lalo pat kung ang paglabag sa batas ay nagresulta ng pagkamatay, pagkaparalisa o pagkaka-aksidente ng kabataang empleyado. Sa talaan ng National Statistics Office (NSO), 1.25 milyong kabataan ang nagtatrabaho at di na nakakapag-aral. Ipinakikita ng mga ginawang pag-aaral na ang mga menor de edad ay napipilitang pumasok sa mga delikadong trabaho dahil sa malaking pangangailangan sa pera. Maraming mga pabrika ang kumakalap ng kabataang manggagawa dahil hindi sila humihingi ng mataas na sahod. Nauna rito, matagal na nabinbin sa Malaca&amp;ntilde;ang ang child labor bill bago tuluyang naisabatas ng Pangulo dahil sa pagtutol ng ilang sektor mula sa industriya ng pelikula na maaaring makaapekto sa mga batang artista. (Ulat nina Ely Saludar/Lilia Tolentino)</body>
<link>http://www.philstar.com/Article.aspx?articleId=234663&amp;publicationSubCategoryId=92</link>
</article>
<article>
<title>Biyaheng 8 bus companies sinuspinde ng LTFRB</title>
<author>Angie dela Cruz</author>
<date>
<month>January</month>
<day>10</day>
<year>2004</year>
</date>
<body>Sinuspinde ng Land Transportation Fanchising Regulatory Board (LTFRB) ang operasyon ng walong kumpanya ng bus dahil sa ibat ibang paglabag sa mga batas at patakaran ng ahensiya. Ayon kay LTFRB chairperson Ellen Bautista, malamang din na matanggalan ng prangkisa ang naturang bus companies kung hindi aayusin ang kanilang operasyon. Ang Alberto Bus Companies ni Alberto Carating, Belinda Blue ni Belinda Claro, Phil. Corinthians, Jell Tranport, Lippad Transit ni Juliet Lippad, Edgardo Meneses ng Meneses Bus Lines, North Zone Transport Inc. at Mercedita Sta. Maria ng Sta. Maria Bus Line. Ang naturang mga kumpanya ng bus ay ginagamit ang ilang gasoline station bilang bus terminal na isang paglabag sa transport rules ang regulations dahil ang isang bus operator bago mag-operate ay kailangang may sariling terminal. Ilan din sa mga nabanggit na bus company ay nakarehistro sa ibang pangalan at walang maayos na akomodasyon ang mga bus para sa &amp;quot;riding public&amp;quot; tulad ng di maayos na airconditioning units at wasak na mga upuan. Sinabi ni Bautista na kanyang sinubpoena na ang operators ng naturang mga bus upang magpaliwanag hinggil sa illegal na pag-operate ng kanilang mga negosyo at paglabag sa patakaran ng ahensiya. (Ulat ni Angie dela Cruz)</body>
<link>http://www.philstar.com/Article.aspx?articleId=234667&amp;publicationSubCategoryId=92</link>
</article>
<article>
<title>Presyo ng LPG tumaas ng 70 sentimo bawat kilo</title>
<author>Edwin Balasa</author>
<date>
<month>January</month>
<day>10</day>
<year>2004</year>
</date>
<body>Simula kahapon ay mas mataas na ng P7.70 ang presyo ng 11 kilong liquefied petroleum gas na ibinebenta ng LiquiGas. Ayon kay Ismael Pangilinan, vice-president for operations ng LiquiGas, ang pagtaas nila ng presyo ay dahil sa mas mataas na contract price ng LPG sa pandaigdigang pamilihan. Mula umano sa US $310 kada tonelada, tumaas ito sa US$320 kada tonelada noong nakaraang buwan. Samantala, sinabi naman ni Bobby Kanapi, spokesman ng Pilipinas Shell na posibleng sundan nila ang ginawang pagtatataas ng LiquiGas. Maaaring ipatupad nila ito ngayon. Inaasahan naman na susunod rin ang iba pang kompanya ng langis sa bansa. Nauna rito, sinabi ni Oil Price Watch chairman Raul Concepcion na tataas ng 80 sentimo ang presyo ng krudo ngayong taon. Ang pagtaas sa presyo ay bunsod umano ng pagpapatupad ng Clean Air Act at ang mas mataas na halaga ng presyo nito sa world market. Hinikayat naman ni Concepcion ang oil companies na hati-hatiin ang pagpapatupad nito upang mas maging magaan sa mga mamimili. (Ulat ni Edwin Balasa)</body>
<link>http://www.philstar.com/Article.aspx?articleId=234674&amp;publicationSubCategoryId=92</link>
</article>
<article>
<title>Planta nilusob ng NPA: 7 patay</title>
<author>Joy Cantos</author>
<date>
<month>January</month>
<day>11</day>
<year>2004</year>
</date>
<body>Apat na sundalo at tatlong kasapi ng New Peoples Army ang nasawi habang pito pa katao ang nasugatan makaraang magkakasunod na salakayin ng may 50 rebelde ang planta ng National Power Corporation (Napocor) at dalawang kampo ng militar sa Calaca at Balayan, Batangas kahapon ng madaling-araw. Base sa report, kinilala ang mga napatay na sina sina Sgt. Edgardo Micua, Technical Sgts. Carlito Paraiso, Ryan Cabilda at Erwin Rigos, pawang mga enlisted personnel ng PAF. Inaalam pa ang pagkakakilanlan ng tatlong napaslang na rebeldeng NPA. Ang mga nasugatan ay nakilalang sina Airman 2nd Class Reynaldo Carandang, CAFGUs (Civilian Armed Forces Geographical Units) Martin Atienza, Valentin Raiza at Pablo Panaligan, sibilyan na si Delia Lacdao, at dalawa pang di nakilala. Sa report, dakong ala-1:45 ng madaling-araw nang salakayin ng mga rebelde sakay ng Isuzu six-wheeler truck (UDG-726) ang Calaca Power Plant sa Brgy. Dancalao. Ayon kay Chief Supt. Reynaldo Varilla, police director sa CALABARZON (Cavite, Laguna, Batangas, Rizal at Quezon), ang unang pag-atake ay isinagawa sa company headquarters ng 741st Combat Squadron na nakabase sa Brgy. Dancalao, Calaca na nagbibigay seguridad sa Calaca Power Plant na nasa ilalim ng Napocor na kanilang unang dadaanan patungo sa planta. Matapos na makipagbakbakan sa mga PAF men ay isinunod ang nasabing planta. Tinangka pa umano ng mga rebelde na sunugin ang power planta bukod sa pagpapasabog dito gamit ang kanilang anti-tank rifle. Ang mga rebelde ay armado rin ng rocket propelled grenade (RPG) launcher, anti-tank rifle at M-16 rifles. Sinabi ni PAF spokesman Major Restituto Padilla na gumamit pa ng truck ng bigas ang mga sumalakay na rebelde para lansihin ang kanilang tropa na binubuo ng 10 PAF member at 20 CAFGU. Nakasagupa pa ng mga rebelde ang 740th combat group ng PAF na tumagal ng 30 minuto. Matapos ang pagsalakay, isinunod na atakihin ng NPA ang company headquarters sa Duhatan Village, bayan ng Balayan. Sinabi ni AFP spokesman Lt. Col. Daniel Lucero, talagang target ng mga rebelde ang Calaca Power Plant upang masabotahe ang Luzon grid. Kaugnay nito, positibo na NPA rebels ang umatake sa nasabing planta matapos na tahasang ihayag ni NPA spokesman Gregorio &amp;quot;Ka Roger&amp;quot; Rosal sa sila ang responsable sa pagsalakay. Aniya, ito na ang simula ng serye ng pagsalakay sa buong bansa upang pabagsakin ang Arroyo government. Ganti rin aniya ito sa mga militar dahil sa patuloy na pagkubkob at paggala sa kanilang teritoryo. (Ulat ni Joy Cantos)</body>
<link>http://www.philstar.com/Article.aspx?articleId=234767&amp;publicationSubCategoryId=92</link>
</article>
<article>
<title>FPJ,Roco at Bro. Eddie inimbitahan ng NPA</title>
<author>Ellen Fernando</author>
<date>
<month>January</month>
<day>11</day>
<year>2004</year>
</date>
<body>Tatlong presidentiables ang inimbitahan ng mga lider ng New Peoples Army (NPA) upang makipagpulong sa kanila para isulong ang naudlot na usapang pangkapayapaan sa pagitan ng naturang grupo at pamahalaan. Ayon kay NPA spokesman Gregorio &amp;quot;Ka Roger&amp;quot; Rosal, ayaw na nilang makipag-usap kay Pangulong Gloria Macapagal-Arroyo at mas pinili nilang padalhan ng sulat bilang imbitasyon sina action king Fernando Poe Jr., dating Education Secretary Raul Roco at Jesus is Lord leader Eddie Villanueva para sa itinakdang pagpupulong. Sinabi ni Rosal na makikipag-ugnayan lamang ang tatlong nabanggit na presidentiables sa National Democratic Front-Communist Party of the Philippines(NDF-CPP)-NPA negotiating panel sa The Netherlands. Gayunman, wala pang tugon sina Poe, Roco at Villanueva sa kahilingan ng NPA. Una nang nagpahayag ang NPA sa isang press briefing sa isang kuta nito sa liblib na lugar na magsasagawa ang mga ito ng serye ng pag-atake upang pabagsakin ang Arroyo government kabilang na ang pagsalakay sa mga sundalong Amerikano na nagsasagawa ng pagsasanay sa militar. Sinabi pa ni Ka Roger na imposible na ang peace talks sa pagitan ng NDF-CPP-NPA dahil sa ayaw na nilang pakipag-usap sa Pangulo. Dapat ay ngayong Enero isasagawa ng gobyerno ang peace talks sa pagitan ng NPA subalit di natuloy ito matapos na magpahayag ang mga lider ng NPA na traydor ang Arroyo government dahil sa patuloy na paglabag sa kasunduan. (Ulat ni Ellen Fernando)</body>
<link>http://www.philstar.com/Article.aspx?articleId=234775&amp;publicationSubCategoryId=92</link>
</article>
<article>
<title>Mayor Malonzo pinapa-disqualify sa Comelec</title>
<author>Ellen Fernando</author>
<date>
<month>January</month>
<day>11</day>
<year>2004</year>
</date>
<body>Ginamit laban kay Mayor Reynaldo Malonzo ng kanyang kalaban sa pagka-kongresista sa ika-limang distrito ng Caloocan City ang pagiging narcissistic personality disorder nito upang i-petisyon ang kanyang kandidatura sa darating na May elections. Isinampa ni Dra. Susana Punzalan, konsehal ng lungsod at tumatakbong kongresista sa naturang distrito, ng 288 Kabutihan St., Deparo, Caloocan ang petisyong i-disqualify si Malonzo dahil sa umanoy pagiging psychological incapacitated nito. Niliwanag ni Punzalan, na base rin sa nakapaloob sa batas, hindi dapat na umupo sa anumang posisyon sa gobyerno ang taong may narcissistic personality disorder, isang malala, seryoso at walang kalunasang sakit. Ang findings kay Malonzo ay base sa ipinalabas na resulta ni Dr. Natividad Dayan, isang clinical psychologist na sumuri kay Malonzo sa isinagawang mga test dito na siya ring iniharap sa korte habang dinidinig noon ang annulment case ng huli laban sa kanyang asawang si Veronica Ayson. Base sa 16-pahinang desisyon ni Judge Victoria Isabel Paredes ng Caloocan City Regional Trial Court-Branch 124, kinatigan ang annulment case na isinampa ni Malonzo matapos na isa sa ibinase ang pagiging narcissistic personality disorder ng Alkalde. Si Malonzo ay tumatakbo ngayong kongresista makaraang matapos ang kanyang termino sa pagiging Mayor sa Caloocan kung saan itatakbo nito sa pagka-mayor ang kanyang bagong asawang si Gigi na makakalaban naman ni Cong. Egay Erice. (Ulat ni Ellen Fernando)</body>
<link>http://www.philstar.com/Article.aspx?articleId=234783&amp;publicationSubCategoryId=92</link>
</article>
<article>
<title>DOJ handang busisiin ang citizenship ni FPJ</title>
<author>Grace dela Cruz/Rudy Andal/Ellen Fernando</author>
<date>
<month>January</month>
<day>11</day>
<year>2004</year>
</date>
<body>Handa ang Department of Justice (DOJ) na magsagawa ng imbestigasyon hinggil sa tunay na citizenship ni action king at presidentiable Fernando Poe Jr. Ito ang inihayag kahapon ni Justice Usec. Jose Calida, kung saan tiniyak nito na tutulong ang kagawaran na magsagawa ng pagsisiyasat sa tunay na lahi ni FPJ. Aniya, bukas ang pinto ng DOJ sa sinumang complainant na nais magsampa ng reklamo laban sa pagkatao ni FPJ o alamin ang tunay na citizenship nito. Aatasan ni Calida ang National Bureau of Investigation (NBI) upang magsagawa ng imbestigasyon. Samantala, mariing itinanggi kahapon ni FPJ na siya ay isang American citizen. &amp;quot; I am a Filipino. Alam ko, Pinoy ako,&amp;quot; pahayag ng actor matapos na isampa kamakalawa ni Atty. Victorino Fornier ng Pasay City ang disqualification complaint nito laban sa action king sa Commission on Elections (Comelec). Iginiit sa petisyon ni Fornier na si Poe ay isang American citizen dahil ang ina nito na si Elizabeth &amp;quot;Bessie&amp;quot; Kelly ay isang American citizen. Ang ama naman nito ay isang Spanish. Iginiit sa petisyon na bago pa nagsama at nagpakasal sina Bessie Kelly at ama ni Poe na si Allan F. Poe ay kasal ang huli sa isang Paulita Gomez na hanggang sa ngayon ay hindi pa napapawalang-bisa. Dahil dito, lumalabas na isang illegitimate child si FPJ. Gayunman, iginiit ni FPJ sa isang interview na lehitimo siyang anak dahil kasal ang kanyang inang si Kelly at ama. (Ulat nina Grace dela Cruz/Rudy Andal/Ellen Fernando)</body>
<link>http://www.philstar.com/Article.aspx?articleId=234790&amp;publicationSubCategoryId=92</link>
</article>
<article>
<title>Presyo ng petrolyo tumaas</title>
<author>Edwin Balasa</author>
<date>
<month>January</month>
<day>11</day>
<year>2004</year>
</date>
<body>Simula kahapon ng madaling-araw ay itinaas na ng Total Philippine Corp., isa sa malaking miyembro ng new oil players sa bansa ang presyo ng produktong petrolyo. Itinaas ng Total ng 80 sentimos ang presyo ng gasolina at 50 sentimos naman sa presyo ng diesel at kerosene. Nagdagdag rin ng 90 sentimo sa bawat kilo ng Liquefied Petroleum Gas (LPG) ang Total. Inaasahan naman na agad itong susundan ng iba pang kumpanya ng langis. Ito na ang ikalawang pagkakataon na itinaas ng Total ang presyo ng kanilang paninda ngayong buwan, una ay noong Enero 1. Ang pag-taas ay isinisi sa pag-angat ng presyo nito sa pandaigdigang pamilihan. Kasunod nito, nagpahayag na rin ang ibang kumpanya ng langis ng kanilang pagtataas ng presyo ng petrolyo. (Ulat ni Edwin Balasa)</body>
<link>http://www.philstar.com/Article.aspx?articleId=234794&amp;publicationSubCategoryId=92</link>
</article>
<article>
<title>Trahedya ng landslide,pinangangambahan</title>
<author>Doris Franche</author>
<date>
<month>January</month>
<day>11</day>
<year>2004</year>
</date>
<body>Nangangamba ang mga residente ng Angat, Bulacan sa posibleng trahedyang kanilang sapitin dahil sa matinding quarrying ng mga negosyante sa paligid ng kanilang komunidad. Sa kanilang apela kay Environment and Natural Resources Sec. Elisea Gozun, makailang ulit na silang dumulog kay Bulacan Gov. Josie dela Cruz para ipatigil ang quarrying subalit hindi sila pinapakinggan nito. Ayon sa mga residente, malaking bahagi na ng Brgy. Marungco, Angat ang natitibag dahil sa mas pinatinding operasyon ng mga quarrying company na lalong naglalagay sa panganib sa mga residente kapag umuulan. Bago pa man magreklamo ang mga residente, sinulatan na ng DENR si Gov. dela Cruz sa pamamagitan ng Mines and Geosciences Bureau, Regional Office 3, para aksyunan sa lalong madaling panahon ang nakaambang panganib dulot ng talamak na quarrying sa naturang lugar. Napilitan na lamang ang mga residente na tumungo kay Sec. Guzon sa Visayas Avenue, Quezon City dahil sa hindi sila pinapansin ni Gov. dela Cruz. (Ulat ni Doris Franche)</body>
<link>http://www.philstar.com/Article.aspx?articleId=234798&amp;publicationSubCategoryId=92</link>
</article>
<article>
<title>Task Force Baklas,binuo ng Comelec</title>
<author>Ellen Fernando</author>
<date>
<month>January</month>
<day>11</day>
<year>2004</year>
</date>
<body>Bumuo na ng task force ang Commission on Elections (Comelec) na siyang mangangasiwa sa pagbabaklas sa mga illegal na billboards at streamers ng mga kandidato sa buong bansa na lumalabag at nagpapakita ng maagang pangangampanya. Ayon kay Comelec chairman Benjamin Abalos, ang task force ay binubuo ng supervisory na magsisilbing chairman ng task force, ang mga chief of police sa bawat lugar bilang vice chairman at mga deputized agents ng Comelec bilang miyembro. Binigyan naman ng Comelec ng hanggang Enero 18 ang mga pulitiko upang boluntaryong alisin ang kanilang billboards at streamers na nagpapakita ng premature campaigning. Nagbabala rin ang Comelec sa mga artista na tahasang sumusuporta sa mga kandidato na iwasan ang maagang pangangampanya. Maging ang radio at television station at print media ay pinagbawalan sa mga paglabas ng mga kandidato na nagpapahiwatig ng premature campaign para sa May elections. (Ulat ni Ellen Fernando)</body>
<link>http://www.philstar.com/Article.aspx?articleId=234799&amp;publicationSubCategoryId=92</link>
</article>
<article>
<title>&amp;quot;Walang atrasan&amp;quot; - Ping</title>
<author>Rudy Andal at Ellen Fernando</author>
<date>
<month>January</month>
<day>12</day>
<year>2004</year>
</date>
<body>Walang ng atrasan! Ito ang pahayag kahapon ng kampo ni Senator Panfilo Lacson ukol sa kandidatura ng senador sa pagka-pangulo ng bansa at sinabing handang-handa na ang kanilang kampo dahil nakahanda na ang campaign plan at iba pang kakailanganin para sa isang malawakang kampanya. Hindi rin alintana ng kampo ni Lacson kahit walang senatorial slate at vice-presidentiable na kasama ang kandidato at sinabing dito mapapatunayan na hindi trapo ang senador sapagkat minabuti nitong mag-pokus sa plataporma niya imbes na makipagkompromiso sa mga potensyal sanang mga kandiato na taliwas sa kanyang vision of governance. Sinabi din ng campaign strategists ni Lacson na sinadya umano ng Senador na hindi magbuo ng senatorial line-up dahil ayaw niya ng traditional politics at upang makaiwas sa mga konsesyon at kompromiso na makakasagabal lamang sa kanyang plataporma ng pamamahala na ang pokus ay peace and order at ekonomiya. Napatunayan ng senador na tradisyunal na pulitika pa rin ang itinutulak ng maraming kandidato na masasalamin sa paghalo-halo ng mga line-up ng senatoriables ng mga political grouping na aniya ay magreresulta sa isang nakalilitong senatorial campaign na ang binibigyang importansya ay ang popularidad ng mga kandidato at hindi plataporma ng gobyerno. &amp;quot;Ito ay lubhang nakakalungkot sapagkat itinutulak lamang ng mga gawing tradisyunal ang maling paniniwala na ang eleksyon ay tungkol sa mga personalidad at popularidad at hindi tungkol sa karakter at plataporma,&amp;quot; wika ng senador. Niliwanag ni Lacson na sa traditional politics, ikinokompromiso ang kapakanan ng bansa upang maluklok lamang ang mga kandidato sa poder ng kapangyarihan na aniya ay gusto niyang mabago sa pamamagitan ng kanyang ehemplo at liderato. Samantala, maging si movie king Fernando Poe Jr. ay nagpahayag na rin na hindi ito aatras bilang standard bearer ng Koalisyon ng Nagkakaisang Pilipino (KNP) dahil na rin sa panawagan ng taumbayan. Sinabi ni FPJ sa kanyang running mate na si Sen. Loren Legarda at 12 senatoriables na wala siyang balak na umatras sa laban tulad din ng tinuran ni Sen. Panfilo Lacson na kandidato ng Laban ng Demokratikong Pilipino sa ilalim ng faction ni Rep. Butz Aquino. (Ulat nina Rudy Andal at Ellen Fernando)</body>
<link>http://www.philstar.com/Article.aspx?articleId=234884&amp;publicationSubCategoryId=92</link>
</article>
<article>
<title>Martial law, military take-over kapag di natuloy ang halalan</title>
<author>Rudy Andal</author>
<date>
<month>January</month>
<day>12</day>
<year>2004</year>
</date>
<body>Nagbabala kahapon si Senator Aquilino Pimentel Jr. na kapag hindi natuloy ang May 10 elections ay baka maging ugat ito ng constitutional crisis at kaguluhan sa bansa na posibleng humantong sa martial law o military take-over. Ayon kay Pimentel, hindi dapat mabalam ang pagsasagawa ng national at local elections sa darating na Mayo 10 sa sandaling ibasura ng Supreme Court (SC) ang kontrata hinggil sa computerization ng botohan at counting system. Wika pa ni Pimentel, kapag hindi natuloy ang halalan ay walang mailuluklok na pangulo, bise presidente at mga lokal na opisyal sa itinakda ng ating Konstitusyon na puwedeng maging sanhi ng kaguluhan sa bansa. Ipinaliwanag pa ng mambabatas, sakaling walang maiproklama sa itinakdang araw ng Konstitusyon na bagong pangulo at bise presidente ay baka maging kuwestiyon naman ang pagpapatuloy ng termino ng mga nakaupo sa kasalukuyan para palawigin ang kanilang posisyon. Naniniwala naman si Pimentel sa mga election experts na sakaling hindi paboran ng SC ang kontrata sa counting machines na gagamitin sa Mayo ay mayroong sapat na panahon pa upang maghanda ang Commission on Elections (Comelec) sa manual counting. Samantala, tutol si Pangulong Arroyo na ipagpaliban ang eleksyon. Sinabi ni Presidential spokesman Ignacio Bunye na nais ng Pangulo na masunod ang takdang araw ng halalan. Ang payahag ng Pangulo ay tugon sa pahayag ni Senate president Franklin Drilon na maaaring ipagpaliban na lamang ang eleksyon dahil sa mauubusan na ng panahon ang Comelec sa paghahanda sa pagbibilang ng mano-mano sa balota sakaling maglabas ng desisyon ang SC na nagbabasura sa paggamit ng Automated Counting Machines (ACMs) na binili pa ng gobyerno ng P3 bilyon. (Ulat ni Rudy Andal)</body>
<link>http://www.philstar.com/Article.aspx?articleId=234897&amp;publicationSubCategoryId=92</link>
</article>
<article>
<title>&amp;quot;Ka Roger&amp;quot; inasar ng Malaca&amp;ntilde;ang</title>
<author>Ely Saludar</author>
<date>
<month>January</month>
<day>12</day>
<year>2004</year>
</date>
<body>Sa halip na mapikon ay kinantiyawan pa ng Malaca&amp;ntilde;ang si New Peoples Army spokesman Gregorio &amp;quot;Ka Roger&amp;quot; Rosal matapos na hindi nito imbitahan si Pangulong Arroyo para sa isyu na peace talks. Ito ay may kaugnayan sa deklarasyon ng NPA na hindi na sila makikipag-usap pa sa Arroyo government ukol sa usapang pangkapayapaan bagkus ay inimbitahan ang tatlong presidentiables na sina Fernando Poe Jr., Raul Roco at Bro. Eddie Villanueva para sa isang pagpupulong sa pamamahala ng negotiating panel na nakabase sa The Netherlands. Magugunita na inihayag ni Ka Roger na maisusulong lamang ang peace talks sa pagitan ng NPA at pamahalaan kapag nanalo na sa pagkapangulo ang isa sa nabanggit na tatlong presidentiables sa May elections. Sinabi ni Presidential spokesman Ignacio Bunye na matagal ang ipaghihintay ni Ka Roger kung nais lamang nitong kausapin ay ibang pangulo ng bansa. May pang-aasar na sinabi ni Bunye na hanggang taong 2010 pa si Pangulong Arroyo manunungkulan dahil tiyak na mananalo ito sa 2004 elections kung kaya matatagalan pa ang rebeldeng komunista na may makausap ng ibang pangulo ng bansa. &amp;quot;Baka abutin sila ng siyam-siyam sa kahihintay, matagal silang maghihintay dahil sa aking pananaw ay ang ating Pangulo pa rin ang mananalo sa darating na eleksyon,&amp;quot; ani Bunye. Samantala, mariing kinondena ng Palasyo ang panibagong pag-atake ng NPA sa Batangas na kumitil ng buhay ng pitong katao kabilang ang apat na sundalo at ikinasugat ng mga guwardya na nagbibigay seguridad sa planta ng National Power Corporation (Napocor). Sinabi ni Bunye na isang maliwanag na terroristic activity ito ng NPA. Nagbigay na ng direktiba ang Pangulo sa AFP at PNP na agarang tugisin ang mga responsable sa pag-atake. (Ulat ni Ely Saludar)</body>
<link>http://www.philstar.com/Article.aspx?articleId=234901&amp;publicationSubCategoryId=92</link>
</article>
<article>
<title>Poison text vs Loren kumalat</title>
<author>Rudy Andal</author>
<date>
<month>January</month>
<day>12</day>
<year>2004</year>
</date>
<body>Nagsimula nang uminit ang siraan sa hanay ng mga kandidato dahil sa nalalapit na May 10 elections. Ito ay matapos na kumalat ang poison text laban sa running mate ni action king Fernando Poe Jr. na si Senator Loren Legarda na nagsasabing hindi siya dapat na iboto bilang bise presidente. Nakasaad sa text na hindi dapat na ihalal si Legarda dahil sa paghahain nito ng mga panukala na kontra sa kapakanan ng mga guro sa mga pampublikong paaralan sa bansa. Mahigpit namang itinanggi ni Legarda na mayroon siyang panukala sa Senado na nag-aalis ng suweldo sa mga guro sa pampublikong paaralan tuwing bakasyon ang mga ito. Kinumpirma rin ni Senator Francis Pangilinan, chairman ng senate committee on education na walang nakabinbing bill sa kanyang komite na nagnanais na alisan ng suweldo ang mga public school teachers kapag bakasyon ang mga ito sa klase. Iginiit pa ni Pangilinan, ang panukala ni Legarda ay ang integrated magna carta for public school teachers and non-teaching personnel na nagnanais na bigyan ng dagdag na benepisyo at pagkilala ang mga guro sa buong kapuluan. Si Legarda ay magbibitiw ngayong hapon sa Senado bilang Senate Majority leader sa pamamagitan ng kanyang privilege speech. Sinabi ni Senate president Franklin Drilon na magpupulong ngayong umaga ang majority bloc para talakayin ang pagpapalit ng majority leader kung saan i-eendorso niya si Sen. Francis Pangilinan bilang kapalit ni Legarda. (Ulat ni Rudy Andal)</body>
<link>http://www.philstar.com/Article.aspx?articleId=234907&amp;publicationSubCategoryId=92</link>
</article>
<article>
<title>Citizenship isyu ni FPJ, dapat wakasan - Palasyo</title>
<author>Ely Saludar</author>
<date>
<month>January</month>
<day>12</day>
<year>2004</year>
</date>
<body>Nais ng Malaca&amp;ntilde;ang na agad na maresolba ang isyu sa pagkuwestiyon sa citizenship ni action king Fernando Poe Jr. na standard bearer ng Koalisyon ng Nagkakaisang Pilipino (KNP). Ayon kay Presidential spokesman Ignacio Bunye, akma lamang na tapusin na ni FPJ ang usaping ito sa pamamagitan ng kanyang mismong pagresolba sa isyu upang tuluyan ng mapanatag ang mga botante. &amp;quot;Mas mabuti right from the start magkaroon na ng resolusyon ang bagay na ito para mapanatag ang mga manghahalal na iyong kanilang iboboto ay talagang qualified at merong legal compliance doon sa sinasabi ng batas,&amp;quot; paliwanag ni Bunye. Kaugnay nito, pinabulaanan ng Palasyo na mayroon silang kinalaman sa muling pagbuhay sa pagkuwestiyon sa citizenship ni FPJ. Ito ay matapos maiulat na pini-pressure umano ng Malaca&amp;ntilde;ang ang Department of Foreign Affairs at Justice upang idiskuwalipika ang Da King. Iginiit ni Bunye na malinaw ang pahayag ni Pangulong Arroyo &amp;quot;na mas maraming kandidato, mas mabuti&amp;quot; upang pagpilian ng botante. Kaya lang, niliwanag ni Bunye na ito ay fundamental issue na maganda para kay Poe upang magkaroon ng malinaw na desisyon sa isyu. (Ulat ni Ely Saludar)</body>
<link>http://www.philstar.com/Article.aspx?articleId=234913&amp;publicationSubCategoryId=92</link>
</article>
<article>
<title>Amnesty program sa .5-M Pinoy sa US tiniyak</title>
<author>Ellen Fernando</author>
<date>
<month>January</month>
<day>12</day>
<year>2004</year>
</date>
<body>Siniguro ng Department of Foreign Affairs (DFA) na mapapabilang ang may 500,000 undocumented Filipinos sa Estados Unidos mula sa milyon-milyong illegal alien doon na mabibigyan ng amnesty plan ng US government. Ayon kay Foreign Affairs Sec. Delia Domingo, may ulat na ang pamahalaang US ay nagpa-planong magbigay ng amnesty sa mga undocumented workers hindi lamang sa mga piling bansa kundi maging ang mga Pinoy. &amp;quot;Such an amnesty program would ensure that undocumented Filipino workers in the US will be safe from abuse and exploitation,&amp;quot; ani Domingo. Sinabi ng mga US officials na kabilang sa plano ay ang pagpapahintulot sa mga immigrants na makapasok ng legal sa US kapag ang trabaho ay naghihintay sa mga ito. Kabilang pa ang pagbibigay ng tsansa sa mga illegal workers na nasa Amerika na kumuha ng kanilang papers upang ganap na legal ang kanilang pananatili doon. (Ulat ni Ellen Fernando)</body>
<link>http://www.philstar.com/Article.aspx?articleId=234917&amp;publicationSubCategoryId=92</link>
</article>
<article>
<title>2 shabu lab ni-raid,chemist huli</title>
<author>Joy Cantos at Lordeth Bonilla</author>
<date>
<month>January</month>
<day>13</day>
<year>2004</year>
</date>
<body>Umiskor ang mga operatiba ng PNP-Anti-Illegal Drugs-Special Operations Task Force (AID-SOFT) matapos malansag ang isang bodega at laboratoryo ng shabu gayundin ang isa pang research center na nagresulta sa pagkakadakip sa isang Chinese chemist sa isinagawang serye ng operasyon sa lungsod ng Las Pi&amp;ntilde;as at Para&amp;ntilde;aque City kahapon ng umaga. Kinilala ni PNP-AID-SOFT chief, P/Deputy Director Gen. Edgardo Agli-pay ang nahuling suspek na si Mico Tan, 36 anyos, gumagamit ng Pilipinong alyas na Antonio Nabas. Nabatid na umaabot sa mahigit P60-M ang halaga ng nasamsam na 25 kilo ng shabu, mga kemikal at kagamitan sa paggawa ng illegal na droga sa nasabing operasyon. Si Tan ay nasakote sa ni-raid ng shabu research laboratory na matatagpuan sa Room 1803 Bayiew Tower II International, Roxas blvd., Para&amp;ntilde;aque City. Ang magkakasunod na raid ay nag-umpisa kahapon bandang alas-9 ng umaga at natapos bago mag-tanghali. Nakumpiska mula sa pag-iingat ni Tan ang mga kemikal sa paggawa ng droga na kinabibilangan ng ephedrine, food colorings na ginagamit sa paggawa ng droga, aklat hinggil sa pagma-manufacture nito, RP passport at tatlong drivers license sa ibat ibang pangalan. Ayon sa opisyal, natagpuan rin sa lugar ang isang mini-laboratory kung saan gumagawa si Tan ng mga samples ng shabu na idini-distribute nito sa kanyang mga kontak na drug pushers. Sinalakay rin ang isa pang shabu lab na matatagpuan sa kahabaan ng New Delhi St., BF Tourist International at isinunod ang isang inabandonang shabu warehouse sa #2 Aguilar Ave., Talon Uno, Las Pi&amp;ntilde;as. Nabatid na umaabot sa 25 kilo ng shabu products, shabu precursors ang nasamsam sa operasyon sa Las Pi&amp;ntilde;as. Sinabi ni P/Supt. Nelson Yabut, PNP-AID-SOFT team leader na si Tan ang nagsisilbing chemist ng itinuturing na pinaka-bigtime drug lord sa bansa na si William Ghan. Magugunita na si Ghan ay nagmamantine ng dalawang shabu lab at warehouse na ni-raid ng mga awtoridad noong nakalipas na taon. Naaresto ito sa Quezon City kamakailan. Nagpapatuloy naman ang operasyon ng PNP-AID-SOFT upang masakote ang mga nasa likod ng ni-raid na bodega, laboratoryo at re-search lab ng shabu.(Ulat nina Joy Cantos at Lordeth Bonilla)</body>
<link>http://www.philstar.com/Article.aspx?articleId=234994&amp;publicationSubCategoryId=92</link>
</article>
<article>
<title>Loren nagbitiw bilang senate majority leader</title>
<author>Rudy Andal</author>
<date>
<month>January</month>
<day>13</day>
<year>2004</year>
</date>
<body>Tinanggap na ng majority bloc ng Senado ang pagbibitiw ni Sen. Loren Legarda bilang majority leader at ipina-lit sa kanya si Sen. Francis Pangilinan kasabay ang minor revamp sa liderato nito. Bilang majority leader ng Senado ay pamumunuan ni Sen. Pangilinan ang rules committee kaya bibitawan niya ang hinahawakan nitong 3 komite sa kasalukuyan. Binitiwan ni Pangilinan ang pamumuno sa committee on justice and human rights at napunta ito kay Sen. Joker Arroyo habang ang education committee naman ay napunta kay Senate President Pro-Tempore Juan Flavier. Si Sen. Robert Barbers naman ang mamumuno sa committee on ethics na dating hawak ni Pangilinan. Ipinagkaloob din ni Sen. Ramon Magsaysay Jr. kay Sen. Rodolfo Biazon ang pamumuno sa committee on national defense and security. Si Sen. John Osme&amp;ntilde;a naman ang papalit sa puwesto ni Legarda sa makapangyarihang Commission on Appointments (CA) at ito na rin ang mamumuno sa committee on energy na iniwan ng yumaong si Sen. Renato Cayetano. Sina Osme&amp;ntilde;a at Biazon ay kapwa lumipat sa kampo ng administrasyon mula sa oposisyon kaya nagkaroon ng rigodon sa liderato ng Senado sa pagbubukas ng sesyon kahapon. (Ulat ni Rudy Andal)</body>
<link>http://www.philstar.com/Article.aspx?articleId=235010&amp;publicationSubCategoryId=92</link>
</article>
<article>
<title>Alvarez,kumalas na sa Lakas-CMD</title>
<author>Lilia Tolentino</author>
<date>
<month>January</month>
<day>13</day>
<year>2004</year>
</date>
<body>Tuluyan nang iniwan ni dating Sen. Heherson Alvarez ang partido Lakas-CMD matapos itong magbitiw kahapon bilang spokesman. Sa kanyang pahayag sa media, hindi maitago ni Alvarez ang kanyang sama ng loob sa hindi niya pagkakabilang sa 12 mga kandidato ng K4 sa Senado na hinihinalang dahilan para tumiwalag ito sa partido. Bagaman hindi siya nakabilang sa tiket ng K4, si Alvarez ay nagharap ng kandidatura sa Senado bilang independent. Sa isang press statement na ipinadala ni Alvarez sa Malaca&amp;ntilde;ang Press Corps, inihayag nitong tinanggihan niya ang alok ng Pangulo na maging secretary ng Department of Tourism kapalit ni Richard Gordon na kandidatong senador ng K4 maging ang Anti-Drug Czar. Si Alvarez ang sanay pang-12 kandidatong senador ng K4 pero si dating Sen. Miriam Defensor-Santiago ang siyang napiling kumumpleto sa 12 tiket ng namumunong partido sa Mataas na Kapulungan ng Kongreso. Ayon kay Alvarez, hindi niya matanggap na ilang personalidad na patuloy na sumusuporta kay dating Presidente Estrada ang kabilang ngayon sa tiket ng alyansa ng Pangulo. Sinabi pa ni Alvarez na mahirap para sa kanya na ipaglaban ang ilang kandidato sa tiket na ang mga dating pahayag sa publiko ay kontra sa ipinakikipaglaban nilang prinsipyo at ipinakipaglaban sa impeachment na naging daan sa Edsa Dos. (Ulat ni Lilia Tolentino)</body>
<link>http://www.philstar.com/Article.aspx?articleId=235011&amp;publicationSubCategoryId=92</link>
</article>
<article>
<title>Desisyon ng SC sa automation minamadali</title>
<author>Grace dela Cruz</author>
<date>
<month>January</month>
<day>13</day>
<year>2004</year>
</date>
<body>Anumang oras mula ngayon ay nakatakdang ilabas ng Supreme Court ang desisyon nito sa isyu ng legalidad ng kontrata sa pagitan ng Comelec at ng isang pribadong kumpanya para sa automation ng 2004 elections. Inaasahan na sa isasagawang en banc session ngayong araw ay kabilang sa tatalakayin ang pagresolba sa usapin kung nararapat bang ituloy ang kontrata ng Mega Pacific Consortium, ang nanalong kumpanya na siyang panggagalingan ng mga gagamiting counting machines sa nalalapit na halalan. Magugunita na nagsampa ng petition for certiorari ang Information Technological Foundation (Infotech) kung saan kinuwestiyon nito ang pag-award sa Mega Pacific Consortium ng nabanggit na kontrata. Iginiit ng Infotech na mahinang klase umano ang mga makinang ipinoprodyus ng nanalong kumpanya. Ngunit sa isinagawang pagsusuri ng Department of Science and Technology (DOST), lumalabas na wala namang depekto ang naturang mga computer ng Mega Pacific kaya tuluyan nang nai-award ang kontrata dito. Nakasalalay sa Korte Suprema kung matutuloy ang automation sa May 10 polls at kung hindi nito idedeklara ng illegal ang kontrata ay inaasahan nang babalik na naman sa mano-mano ang pagbibilang ng mga balota. Kaugnay nito, isang mapagkakatiwalaang impormante mula sa SC ang nagsabi na posible umanong katigan ang petisyon ng Infotech at maibasura ang kontrata ng Mega Pacific. Mayorya umano sa mga mahistrado ay pabor sa pagdedeklarang null and void ang nasabing kontrata sa Mega Pacific. (Ulat ni Grace dela Cruz)</body>
<link>http://www.philstar.com/Article.aspx?articleId=235020&amp;publicationSubCategoryId=92</link>
</article>
<article>
<title>Petsa ng eleksiyon pinababago</title>
<author>Malou Rongalerios</author>
<date>
<month>January</month>
<day>13</day>
<year>2004</year>
</date>
<body>Isinulong kahapon ni Tarlac Rep. Jesli Lapus, chairman ng House oversight committee on automation of election, ang panukalang baguhin ang petsa ng halalan sa Mayo 10 at ilipat ito sa Mayo 20, 2004. Ayon kay Lapus, dapat paghandaan ng Kongreso ang ipalalabas na desisyon ng Supreme Court na posibleng ibasura ang automation ng elections. Dapat aniyang mabigyan ng sapat na panahon ang Comelec para magsagawa ng bidding para sa limitadong automation na mangyayari sa Metro Manila, Cebu at ilan pang lalawigan sa bansa. Matatandaan na isang joint resolution ang inaprubahan ng Kongreso upang limitahan ang automation ng halalan dahil sa posibilidad na magkakaroon ng malaking kapalpakan kung isasagawa ito sa buong bansa. Pero hindi pabor si Maguindanao Rep. Didagen Dilangalen sa panukala ni Lapus dahil dapat aniyang matuloy ang automation katulad nang itinakda ng batas at hindi dapat bumalik sa manual counting. Nasa batas aniya ang automation kaya hindi rin dapat ipagpaliban ang paggamit nito. (Ulat ni Malou Rongalerios)</body>
<link>http://www.philstar.com/Article.aspx?articleId=235024&amp;publicationSubCategoryId=92</link>
</article>
<article>
<title>Susan Roces ipapalit kay FPJ</title>
<author>Ellen Fernando</author>
<date>
<month>January</month>
<day>13</day>
<year>2004</year>
</date>
<body>Sakaling ma-disqualify si action king Fernando Poe Jr. sa isyu ng kanyang citizenship ay ipapalit dito ang kanyang maybahay na si Susan Roces na siyang tatakbo bilang pangulo para itapat kay Pangulong Arroyo. Ayon kay dating Senador Ernesto Maceda na nasa ticket ni FPJ, tanging si Susan Roces ang maaaring ipalit sa action king dahil may malakas na hatak rin itong boto sa masa at hindi anya ito labag sa batas. Bukas ay sisimulan na ng Commission on Elections (Comelec) ang pagdinig sa kasong disqualification laban kay FPJ. Ayon kay Comelec Chairman Benjamin Abalos, na-raffle na ang inihaing petisyon at disqualification case laban kay FPJ at napunta ito sa dibisyon ni Atty. Rufino Javier. Gayunman, sinabi ng Comelec na maaaring matagalan pa ang magiging desisyon sa kaso ni FPJ na posibleng tumagal hanggang sa sumapit ang halalan sa Mayo 10. Niliwanag ni Abalos na sakaling mahalal si FPJ sa pagka-pangulo ay maaari naman itong i-disqualify ng Comelec sakaling paboran ang petisyon ni Atty. Victorino Fornier na i-disqualify ang aktor dahil sa pagiging American citizen nito na labag sa isinasaad ng batas sa mga maghahain ng kandidatura. (Ulat ni Ellen Fernando)</body>
<link>http://www.philstar.com/Article.aspx?articleId=235033&amp;publicationSubCategoryId=92</link>
</article>
<article>
<title>FPJ tiyak masisibak</title>
<author>Ellen Fernando</author>
<date>
<month>January</month>
<day>14</day>
<year>2004</year>
</date>
<body>Namumuro na umano ang pagkakasibak kay action king Fernando Poe Jr. bilang standard bearer ng Koalisyon ng Nagkakaisang Pilipino (KNP) makaraang makita sa dokumento na isinumite ni Da King sa Comelec nang mag-file siya ng kanyang kandidatura na ang kanyang ina ay isang American citizen. Nabulgar na si Fernando Poe Jr. na ang tunay na pangalan ay Ronald Allan Kelly Poe, ay isang American citizen at hindi Kastilaloy at lalong hindi Pinoy matapos mabuking na ang nanay niya na si Bessie Kelley na isang Amerikana at ang kanyang ama na si Allan Poe na isang Kastilaloy ay hindi kasal nang ipanganak si Da King noong August 20, 1939. Si Allan Poe ay kasal kay Paulita Gomez noong ipanganak si Da King kung kayat ayon na rin sa batas, susunod ang nationality ng bata sa ina. Sa sitwasyon ni FPJ ay susunod ang kanyang nationality sa citizenship ng kanyang ina na isang Amerikana dahil ang ama niya ay kasal sa ibang babae. Dahil ipinanganak si Da King ng kanyang inang si Bessie Kelley nang hindi ito kasal sa kanyang amang si Allan Poe, tiniyak ng batas na isang American citizen si Da King. Sa ilalim ng Saligang Batas, mahigpit na ipinagbabawal na tumakbo bilang pangulo ng bansa ang isang tao na hindi natural born-citizen. Nagharap pa ng kasong bigamy at concubinage si Gomez sa kanyang asawang si Allan Poe isang buwan bago ipinanganak si Da King. Sa isang affidavit na may petsang Hulyo 13, 1939, sinabi ni Gomez na nadiskubre niyang mayroon nang isang taong-gulang na anak na babae si Allan Poe sa kinakasamang Amerikana at kasalukuyan pang ipinagbubuntis si Da King. Sa nai-file na petisyon naman ni Atty. Victorino Fornier na sisimulang dinggin ngayon ng Comelec, pinapadisqualify nito si FPJ sa presidential election dahil sa magiging paglabag sa Saligang Batas ang kandidatura ni Da King sapagkat hindi siya natural born-citizen. (Ulat ni Ellen Fernando)</body>
<link>http://www.philstar.com/Article.aspx?articleId=235110&amp;publicationSubCategoryId=92</link>
</article>
<article>
<title>Survey group,fake - VP Loren Movement</title>
<author>Rudy Andal</author>
<date>
<month>January</month>
<day>14</day>
<year>2004</year>
</date>
<body>Peke! Ito ang pahayag ng VP Loren Movement matapos lumabas sa isang pahayagan ang diumanoy pinakabagong survey sa mga presidential at vice presidential candidates. &amp;quot;It is unreliable and unscientific,&amp;quot; sabi ni Michele Villasenor, secretary general ng VP Loren Movement. &amp;quot;While the Manila Standard for which the survey was conducted is a generally credible newspaper, the group that allegedly conducted the voters opinion survey was not identified, probably because it has no track record, no experience or known expertise in the polling profession.&amp;quot; Iginiit ni Villasenor na ang IBON Foundation na nagpalabas ng survey kamakailan ay nagpakita ng isang &amp;quot;neck-to-neck&amp;quot; VP race sa pagitan ni Legarda at Sen. Noli de Castro. Ipinaliwanag ni Villasenor na ang polling ay isang scientific exercises at hindi basta-basta magagawa ng tumpak ng mga amateurs o iyong mga walang formal training o experience sa opinion surveys. Nanawagan si Villasenor sa publiko na hintayin ang resulta ng mga &amp;quot;more prestigious polling organizations, gaya ng Social Weather Stations&amp;quot; bago gumawa ng anumang konklusyon. Ang VP Loren Movement ay para sa Volunteer to Promote Law and Order, Rights of Women, Youth and Children, Environment, Education and Enforcement at Nationalism. (Ulat ni Rudy Andal)</body>
<link>http://www.philstar.com/Article.aspx?articleId=235118&amp;publicationSubCategoryId=92</link>
</article>
<article>
<title>FPJ guilty sa citizenships -Lakas solons</title>
<author>Malou Rongalerios/Rudy Andal</author>
<date>
<month>January</month>
<day>14</day>
<year>2004</year>
</date>
<body>Malaking insulto sa mga botante ang desperadong hakbang ng oposisyon na nagpa-planong ipalit ang veteran actress na si Susan Roces kay action king Fernando Poe Jr. sakaling madisqualify ito sa Comelec. Sa sama-samang pahayag nina Reps. Wilfrido Villarama (Bulacan), Rodolfo Albano (Isabela) at Prospero Nograles (Davao), maliwanag na desperado na ang oposisyon at pati si Susan Roces na wala ring alam sa pulitika ay isasabak nila upang tumakbong presidente ng bansa. Sinabi ni Villarama na ang naging pahayag ni dating Sen. Ernesto Maceda na ipapalit nila si Roces kay FPJ ay isang malinaw na indikasyon na maging ang oposisyon ay hindi sigurado sa citizenship ni FPJ. Malaki aniya ang posibilidad na hindi talaga natural-born Filipino citizen si FPJ kaya naghahanda na ang oposisyon na palitan ito. Sinabi ni Maceda, hindi siya seryoso ng bitawan ang nasabing pangungusap kundi nagbibiro lamang siya subalit kinagat ng media sa pag-aakalang totoo ang kanyang tinuran. Idinagdag naman ni Nograles na isang seryosong bagay ang presidential elections kaya dapat itong irespeto ng sinumang nagbabalak na kumandidato bilang pagbibigay galang na rin sa mga botante. Hindi aniya isang pelikula ang eleksiyon na basta na lamang papalitan ang isang actor ng kanyang ka-double sa mga delikadong eksena. Kung matutuloy aniya ang plano ng oposisyon na patakbuhin si Roces ay magpapakita lamang ito na wala ring iba pang pagpipilian ang oposisyon upang ipantapat kay Pangulong Arroyo. Nagtataka rin si Nograles kung bakit puro proxy ang ipinapadala ni FPJ katulad nina Sen. Edgardo Angara at Sen. Tito Sotto sa mga okasyon na kinakailangan ang kanyang presensiya. Posible aniya na may itinatago si FPJ at natatakot na matanong ng media kaya iniiwasan niya ang masyadong exposure. Ayon naman kay Albano, hindi sapat na batayan ang pagtanggap ng ama ni FPJ ng Gold Cross award bilang katibayan na isa itong Filipino. Hindi rin tinanggap ni Albano ang pahayag ni Maceda na nagbibiro lamang ito ng ibigay ang kanyang mungkahi, dahil sumasalamin umano ito sa pag-amin ng oposisyon na banyaga at hindi tunay na Pinoy ang kanilang kandidato. (Ulat nina Malou Rongalerios/Rudy Andal)</body>
<link>http://www.philstar.com/Article.aspx?articleId=235126&amp;publicationSubCategoryId=92</link>
</article>
<article>
<title>Comelec computerization ibinasura ng SC</title>
<author>Grace dela Cruz</author>
<date>
<month>January</month>
<day>14</day>
<year>2004</year>
</date>
<body>Balik sa mano-manong bilangan ang magaganap na halalan ngayong Mayo 2004 matapos ideklara kahapon ng Supreme Court (SC) na illegal ang pinasok na kontrata ng Commission on Elections sa kumpanyang magsu-supply ng mga automated counting machines. Sa 101-pahinang desisyon ng SC en banc sa botong 9-3-2, inihayag na null and void o walang bisa ang kontrata ng Comelec sa nagwaging bidder, ang Mega Pacific Consortium. Binigyang diin ng SC na depektibo ang naganap na subastahan o bidding at kumbinsido rin ito na mayroong depekto sa mga makina na maaaring magdulot ng pagbulilyaso sa bilangan. Dahil dito, gagawing manual ang bilangan ng boto at ang lahat ng computerization na ginawa ng Comelec mula sa validation at registration ay mawawalang saysay. Bukod dito, pinagbawalan din ang Comelec na pasukin ang anumang kontrata sa Mega Pacific. Ipinag-utos din ng SC sa Office of the Solicitor General (OSG) at sa Ombudsman na siyasatin, imbestigahan at usigin ang mga commissioners ng Comelec at mga kasabwat sa pag-aapruba ng naturang kontrata na itinuturing na depektibo at maanomalya. Umabuso umano sa kanilang tungkulin ang Comelec kaya dapat papanagutin. Nangangahulugan lamang ito na maaaring ma-impeach ang mga opisyal ng Comelec na nag-apruba sa nasabing bidding. Ang kontrata ay nagkakahalaga ng P1.3 bilyon at nakapagbayad na ang Comelec ng P850 milyon. Dahil dito, P850 milyon pa ang hahabulin ng OSG sa Mega Pacific. Mayroong 15 araw ang Mega Pacific at Comelec para maghain ng kanilang motion for reconsideration sa pag-asang babaguhin ng SC ang kanilang desisyon sa naturang kaso. Una ng naghain ng 41-pahinang petition for certiorari at prohibition ang natalong bidder na Infotech noong Agosto 2003 para kuwestiyunin ang desisyon ng Comelec na kumikilala sa Mega Pacific. Sinabi nito na mahinang klase umano ang mga makina at mayroong mga depekto sa kontrata kaya dapat lamang ibasura ang kontrata sa Comelec. (Ulat ni Grace dela Cruz)</body>
<link>http://www.philstar.com/Article.aspx?articleId=235131&amp;publicationSubCategoryId=92</link>
</article>
<article>
<title>Eleksiyon sa Mayo 10 tuloy</title>
<author>Lilia Tolentino/Malou Rongalerios/Ellen Fernando</author>
<date>
<month>January</month>
<day>14</day>
<year>2004</year>
</date>
<body>Siniguro kahapon ng Malaca&amp;ntilde;ang na matutuloy ang eleksiyon sa Mayo 10, 2004 kahit na nagdesisyon ang Korte Suprema na ipawalang-bisa ang P1.3 bilyong kontrata ng Comelec para sa automated counting. Ayon kay Presidential Spokesman Ignacio Bunye, hindi katig si Pangulong Arroyo na ipagpaliban o antalahin ang local at presidential elections na nakatakda sa Mayo 10. Sinabi ni Bunye na ang Comelec ay may kahandaan naman sa pagdaraos ng halalan kahit mano-mano ang bilangan ng boto at hindi computerized. Sinabi rin ni Speaker Jose de Venecia na hindi magtatagumpay ang anumang hakbangin sa House of Representatives na ipagpaliban ang halalan. Ayon kay de Venecia, mahalaga aniyang makapanumpa sa kanyang tungkulin ang mahahalal na pangulo ng bansa bago sumapit ang Hulyo 1 dahil ito ang itinakda ng batas. Wika naman ni Tarlac Rep. Jesli Lapus, nakatakdang magsagawa ng isang joint congressional oversight meeting ang Kongreso upang i-assess ang sitwasyon ng Comelec matapos ibasura kahapon ng SC ang kontrata na may kaugnayan sa computerization ng eleksiyon. Dapat aniyang ipakita ng Comelec na kaya nilang isagawa ang mano-manong pagbibilang ng balota kahit hindi nila ito napaghandaan. Idinagdag ni Lapus na mas malaki pa rin ang kanyang kumpiyansa sa manual na pagbibilang ng balota kaysa sa paggamit ng automated machine. Sa panig naman ng Comelec, sinabi ni Chairman Benjamin Abalos na wala na silang magagawa pa sa naging desisyon ng SC kundi ang sumunod at muling isagawa ang mano-manong bilangan ng boto. (Ulat nina Lilia Tolentino/Malou Rongalerios/Ellen Fernando)</body>
<link>http://www.philstar.com/Article.aspx?articleId=235136&amp;publicationSubCategoryId=92</link>
</article>
<article>
<title>Comelec igigisa ng Kongreso</title>
<author>Malou Rongalerios</author>
<date>
<month>January</month>
<day>15</day>
<year>2004</year>
</date>
<body>Panibagong problema ang kakaharapin ng mga opisyal ng Commission on Elections (Comelec) matapos maghain kahapon ng isang resolusyon si Iloilo Rep. Augusto Syjuco na naglalayong ipatawag ang mga opisyal ng Comelec upang madetermina kung kaya nitong magdaos ng malinis, maayos at may kredibilidad na eleksiyon sa Mayo 10, 2004. Nais ni Rep. Syjuco na magsagawa ng imbestigasyon at ipatawag ang mga opisyal ng Comelec bunsod na rin sa pagkakabasura ng Supreme Court sa automation ng eleksiyon. Ayon sa resolusyon, dapat na pagpaliwanagin ang mga opisyal ng Comelec sa kanilang magiging susunod na hakbang sa eleksiyon. Aniya, kinakailangang madaliin ng Comelec ang paghahanda ng mga implementing mechanism para sa mga pangangilangan sa &amp;quot;manual elections.&amp;quot; Sinabi naman ni Cibac Partylist Rep. Kim Bernardo-Lokin, dapat imbestigahan ng Ombudsman ang posibilidad na may pananagutan ang ilang opisyal ng Comelec sa palpak na kontrata na ibinigay ng ahensiya sa isang pribadong kumpanya sa automation. Naniniwala si Lokin na may naganap na korupsiyon sa kontrata ng Comelec ng bumili ito ng may 2,000 units ng automated counting machines na gagamitin sa Mayo 10. Idinagdag naman ni Negros Occidental Rep. Apolinario Lozada, malinaw na nagkaroon ng iregularidad sa kontratang pinasok ng Comelec kaya dapat lamang managot sa batas ang mga opisyal ng komisyon. Nais ni Lozada na magtayo ng isang independent body upang imbestigahan ang maanomalyang kontrata ng Comelec at Mega Pacific Consortium. (Ulat ni Malou Rongalerios)</body>
<link>http://www.philstar.com/Article.aspx?articleId=235217&amp;publicationSubCategoryId=92</link>
</article>
<article>
<title>Abalos 'di magre-resign</title>
<author>Ellen Fernando/Rudy Andal</author>
<date>
<month>January</month>
<day>15</day>
<year>2004</year>
</date>
<body>Sa kabila ng panawagan ng mga mambabatas at ibang sektor na mag-resign, walang planong magbitiw si Comelec Chairman Benjamin Abalos at iba pang commissioners sa kani-kanilang puwesto kahit ibinasura ng Supreme Court ang kontrata sa automated counting. Sa panayam, nanindigan si Abalos na hindi siya magbibitiw bilang pinuno ng Comelec base na rin sa kahilingan ng mga senador na umalis na lamang ito kasama ang mga opisyal ng komisyon na nakipagsabwatan umano sa bidding. Kahit tanggap na ng komisyon na mano-mano ang gagawing eleksiyon ay balak pa rin nilang ilaban ang kaso. Sinabi ni Abalos na maghahain sila ng apela sa SC dahil naniniwala siya na ang tiningnan lamang ng SC ay ang legalidad ng kontrata at hindi ito dumaan sa &amp;quot;full blown trial.&amp;quot; Gayunman, iginiit nito na kahit anong maging desisyon ng SC sa kanilang apela, kinumpirma nito na matutuloy pa rin ang pagdaraos ng halalan. Inihahanda na ng Comelec ang semi-automated at manual counting upang masiguro na tuloy ang eleksiyon. Kaugnay nito, sinabi naman ni Sen. Rodolfo Biazon na kung hindi magbibitiw sa puwesto ang mga opisyales ng Comelec dahil sa natuklasang anomalya sa kontrata ng automated counting machines, puwede pa rin silang palayasin sa pamamagitan ng impeachment. Ayon kay Sen. Biazon, imposible umanong magbitiw sa tungkulin ang Comelec officials dahil tila nawalan na sila ng delicadeza, kahit na malinaw pa sa liwanag ng buwan na may ginawa silang kabalbalan nang ipagkaloob ang maanomalyang kontrata sa isang pribadong kumpanya para sa kinakailangang counting machines. Ang natatanging paraan lang umano para mapatalsik ang mga ito ay sa pamamagitan ng impeachment, subalit dahil na rin sa kakapusan ng panahon sa Senado ay malabo na itong umusad ngayong papatapos na ang 12th Congress. (Ulat ni Ellen Fernando/Rudy Andal)</body>
<link>http://www.philstar.com/Article.aspx?articleId=235225&amp;publicationSubCategoryId=92</link>
</article>
<article>
<title>Dagdag bayad sa mga titser na magsisilbi sa eleksiyon</title>
<author>Edwin Balasa</author>
<date>
<month>January</month>
<day>15</day>
<year>2004</year>
</date>
<body>Hiniling kahapon ng grupong Alliance of Concerned Teachers (ACT) na dagdagan ang ibabayad sa kanila kapag bumalik sa mano-mano ang halalan at silang muli ang uupo sa May 2004 elections. Ayon kay ACT chairman Antonio Ti&amp;ntilde;o sa Comelec, dapat gawin ring optional na lamang ang pagsisilbi ng mga guro kundi man ay dagdagan ang bayad at proteksiyon na inilalaan para sa mga titser. Sa mga nakaraang eleksiyon, ang mga guro ang inatasang maging board of election tellers sa mga election precinct. Nang umupo sila noong nakaraang Sangguniang Kabataan election ay P800 lamang ang ibinayad sa kanila. Ayon naman sa Comelec, ang in-house insurance package para sa isang teacher ay nagkakahalaga ng P100,000 kapag nagkaroon ito ng sakit, namatay o nagtamo ng pinsala kaugnay ng pagsisilbi sa halalan. (Ulat ni Edwin Balasa)</body>
<link>http://www.philstar.com/Article.aspx?articleId=235233&amp;publicationSubCategoryId=92</link>
</article>
<article>
<title>12 sentimo dagdag singil ng Meralco pinigil ng SC</title>
<author>Grace dela Cruz</author>
<date>
<month>January</month>
<day>15</day>
<year>2004</year>
</date>
<body>Pinahihinto ng Supreme Court (SC) ang Meralco sa implementasyon ng pagpapatong nito ng taas sa singil sa kuryente. Sa ipinalabas na resolution ng SC, inatasan nito ang nasabing kumpanya ng kuryente na panatilihin ang dating sinisingil nito sa mga mamamayan. Hindi rin pumayag ang SC na ipagpatuloy ng Meralco ang kasalukuyang dagdag na singil na 12 sentimo kada kilowatt hour dahil sa kawalan pa rin ng matibay na basehan. Dahil dito, inatasan ng SC ang Meralco at Energy Regulatory Board na magsumite ng kanilang komento sa loob lamang ng 10 araw hinggil sa nasabing usapin ng pagtataas sa singil sa kuryente. Itinakda din ng SC ang oral argument sa pagitan ng Meralco at ng petitioner na Freedom from Debt Coalition sa darating na Enero 27. Una ng naghain ng kanilang petition sa SC ang nasabing grupo noong Dis. 29, 2003 kung saan hiniling nito na pigilan ang Meralco sa pagpapatupad ng dagdag sa singil. Subalit dahil sa hindi agad naipalabas ang resolution ay natuloy ang implementasyon ng taas sa singil ng Meralco noong Enero 1, 2004. (Ulat ni Grace dela Cruz)</body>
<link>http://www.philstar.com/Article.aspx?articleId=235237&amp;publicationSubCategoryId=92</link>
</article>
<article>
<title>Imee umatras sa senatorial race,Coseteng ipapalit ng KNP</title>
<author>Rudy Andal</author>
<date>
<month>January</month>
<day>15</day>
<year>2004</year>
</date>
<body>Malamang na si dating Sen. Nikki Coseteng ang pumalit sa slot ni Ilocos Norte Rep. Imee Marcos sa senatorial ticket ng Koalisyon ng Nagkakaisang Pilipino (KNP) matapos mag-withdraw ang kongresista. Ayon sa source, si Coseteng ang posibleng ipalit sa slot ni Rep. Marcos matapos kapwa tumanggi sina dating Sorsogon Rep. Salvador Escudero at Vice Pres. Teofisto Guingona na tumakbong senador sa ilalim ng KNP. Wika pa ng impormante, walang balak ang KNP na ipalit sa puwesto ni Imee si dating lakas-CMD spokesman Heherson Alvarez kahit kumalas ito sa administrasyon. Pero hihilutin naman ng KNP na mapapayag sinuman kina Escudero at Guingona upang tumakbong senador pero kung talagang tatanggi ang mga ito ay si Coseteng na ang kanilang magiging substitute candidate ni Imee. Magugunitang inihayag ni Rep. Marcos sa isang presscon kahapon na tatakbo na lamang itong muli bilang kongresista ng Ilocos Norte subalit mananatili ang suporta ng kanilang pamilya kay Fernando Poe Jr. at sa buong tiket ng KNP. Ipinangako pa ni Imee at kapatid nitong si Ilocos Norte Gov. Bongbong Marcos ang buong suporta ng &amp;quot;solid north&amp;quot; sa buong tiket ng KNP. (Ulat ni Rudy Andal)</body>
<link>http://www.philstar.com/Article.aspx?articleId=235242&amp;publicationSubCategoryId=92</link>
</article>
<article>
<title>FPJ ide-deport pag napatunayang di Pinoy - BI</title>
<author>Grace dela Cruz</author>
<date>
<month>January</month>
<day>15</day>
<year>2004</year>
</date>
<body>Posibleng mapatapon palabas ng bansa ang standard bearer ng Koalisyon ng Nagkakaisang Pilipino (KNP) na si Fernando Poe Jr. kung mapapatunayang hindi ito tunay na Filipino. Ayon kay Immigration Commissioner Alipio Fernandez, kung mapapatunayan na isang dayuhan si FPJ ay mahaharap ito sa deportasyon lalo pa kung wala itong pinanghahawakang dokumento na nagbibigay pahintulot upang makapamuhay, makapagnegosyo at makapanatili sa bansa. Bunga nito, iimbestigahan ng Bureau of Immigration ang mga hawak na dokumento ni FPJ upang matiyak na hindi rin ito maituturing na overstaying alien at hindi illegal ang pananatili nito sa Pilipinas. Una nang ibinunyag noon ng BI na si FPJ ay may hawak na mga pasaporte ngunit hindi naman malinaw kung tunay na Filipino. Si FPJ, Ronald Allan Kelley Poe sa tunay na buhay ay sinasabing anak nina Bessie Kelley na isang American citizen at Allan Poe na isa namang Kastilaloy. Ang dalawa ay hindi umano kasal ng ipinanganak si FPJ noong August 20, 1939. Bunga ng kawalang dugong Filipino ni FPJ ay hindi ito papayagan ng Saligang Batas na tumakbo bilang pangulo ng bansa. (Ulat ni Grace dela Cruz)</body>
<link>http://www.philstar.com/Article.aspx?articleId=235246&amp;publicationSubCategoryId=92</link>
</article>
<article>
<title>FPJ kinasuhan ng 'pamemeke' ng birth certificate sa Comelec</title>
<author>Gemma Amargo</author>
<date>
<month>January</month>
<day>16</day>
<year>2004</year>
</date>
<body>Wala nang lusot si Fernando Poe Jr. na humarap sa kasong kriminal matapos matuklasang pineke umano nito ang isinumiteng birth certificate at marriage contract ng kanyang mga magulang sa Commission on Elections nang maghain ng Certificate of Candidacy (CoC) bilang kandidato sa pagka-pangulo. Personal na naghain ng kasong 2 counts of falsification of public documents at perjury laban kay FPJ, Ronald Allan Kelley Poe sa tunay na buhay, sina Atty. Albert Villaseca at Marica Mondejar na kumakatawan sa Akbay Maralita sa Lungsod Silangan Townsite Reservation dahil gumamit ito ng pekeng dokumento upang makakuha ng pasaporte at patunayan na isa siyang natural-born citizen sa pagsusumite ng CoC. Isinampa ang kasong perjury sa Manila Regional Trial Court dahil nilinlang niya ang Comelec sa pagsusumite ng CoC noong Enero 2, 2004 bilang standard bearer ng Koalisyon ng Nagkakaisang Pilipino (KNP). Sinumpaan ni FPJ ang isinumiteng CoC kaya masasabing niloko niya ang Comelec dahil peke ang dokumentong ibinigay nito sa komisyon. Sasampahan naman ng falsification of public documents si FPJ sa Pasay RTC sanhi ng alegasyon na nakakuha ito ng pasaporte gamit ang pekeng dokumento upang patunayan na isa siyang natural-born Filipino. Hnihinalang pineke ni FPJ ang kanyang birth certificate upang makakuha ng pasaporte. Hinihinala ring ginamitan ng electronic typewriter ang detalye ng birth certificate ni FPJ na ipinanganak noong Agosto 20, 1939. Wala pang electronic typewriter noong panahong naipanganak ang actor. Lumabas rin sa kanyang birth certificate na ipinanganak ito sa St. Lukes Hospital sa room 1015 noong Agosto 20, 1939 at bagamat nakalagay na American citizen ang kanyang ina, dinaya ng aktor ang nasyonalidad ng kanyang ama nang ilagay nito na Filipino at taga-San Carlos, Pangasinan. Ayon kina Atty. Villaseca at Mondejar, wala silang nais na palitawin dito kundi ang katotohanan sa tunay na nasyonalidad ni Da King at wala rin umano silang political affiliation para hadlangan ang kandidatura nito. Nauna nang nagsampa ng kaso si Atty. Victoriano Fornier upang madisqualify si FPJ sa kanyang kandidatura dahil hindi ito umano natural-born citizen. Mahigpit na ipinagbabawal sa Saligang Batas na tumakbo sa posisyon ng pangulo ang sinumang hindi natural-born citizen. (Ulat ni Gemma Amargo)</body>
<link>http://www.philstar.com/Article.aspx?articleId=235333&amp;publicationSubCategoryId=92</link>
</article>
<article>
<title>Serge 'nakuryente' SSS kumita, hindi lugi</title>
<author>Angie dela Cruz</author>
<date>
<month>January</month>
<day>16</day>
<year>2004</year>
</date>
<body>Nakuryente umano si Sen. Serge Osme&amp;ntilde;a matapos ibunyag nito ang umanoy pagkalugi ng Social Security System SSS) sa ginawa nitong pagbebenta ng share sa kanyang privilege speech sa Senado. Tahasang sinabi ng isang banker na humiling ng anonymity na kumita pa ng P300 milyon ang SSS sa ginawa nitong pagbebenta ng 29% na Equitable PCI share sa Banco de Oro. Tumanggap din ang naturang ahensiya ng P1 bilyong paunang bayad mula sa Banco de Oro na maaari nitong magamit kasabay ng katiyakang makakakuha ito ng kabuuang P15 bilyon investment sa loob lamang ng anim na taon. Idinagdag pa nito na ang pagbebenta ay nagbigay ng seguridad sa miyembro ng SSS sapagkat nakatiyak na ang naturang ahensiya na nabawi nito ang puhunan at maaari pang kumita matapos ang sunud-sunod na pagbagsak ng &amp;quot;trade price&amp;quot; sa nakalipas na dalawang taon. Matatandaan na bumulusok ang halaga ng share at sumemplang pa sa P16 noong 2001 matapos na bilhin ng SSS sa halagang P76 ng taong 1999 sanhi ng mga isyung pulitikal at hamon sa seguridad ng bansa. Agad namang nagpakita ng investors confidence ang halaga ng share at umakyat ang market value nito sa P43 matapos pumasok ang Banco de Oro sa pagbili ng shares sa kabila ng pagpipilit ng isang business Taipan na balutin ito ng kontrobersiya. Gusto umano ng business Taipan na guluhin ang naganap na bentahan para bumaba ang halaga ng shares na target nitong bilhin. Umani rin ng pagbatikos sa mga SSS members ang panukalang magsagawa na naman ng panibagong imbestigasyon sa Senado sa pagpipilit ng umano ay pagkalugi. (Ulat ni Angie dela Cruz)</body>
<link>http://www.philstar.com/Article.aspx?articleId=235346&amp;publicationSubCategoryId=92</link>
</article>
<article>
<title>Tapos ang May 10 election: Abalos magre-resign</title>
<author>Ellen Fernando</author>
<date>
<month>January</month>
<day>16</day>
<year>2004</year>
</date>
<body>Nagpahayag na rin kahapon si Comelec Chairman Benjamin Abalos ng kanyang kagustuhang magbitiw sa tungkulin kasunod ng matinding pressure sa mga ito bunga ng ipinalabas na kautusan ng SC na nagbabasura sa automated counting ng Mega Pacific contract para sa automation system. Ayon kay Abalos, hindi na niya tatapusin ang kanyang termino hanggang 2007 at matapos lamang ang eleksiyon ngayong May 10 ay magpapahinga na ito upang asikasuhin naman ang sarili at pamilya. Iginiit ni Abalos na ito ang pagkakataon upang unahin naman niya ang sarili na tila pagod na dahil bata pa aniya siya ay nagtatrabaho na. Magugunita na kamakalawa ay nagpahayag si Abalos na hindi siya magbibitiw bagaman sunud-sunod ang naging panawagan ng mga mambabatas na mag-resign ito. (Ulat ni Ellen Fernando)</body>
<link>http://www.philstar.com/Article.aspx?articleId=235350&amp;publicationSubCategoryId=92</link>
</article>
<article>
<title>$658-M nakaw na yaman ng Marcoses kumpiskahin na!</title>
<author>Grace dela Cruz</author>
<date>
<month>January</month>
<day>16</day>
<year>2004</year>
</date>
<body>Inatasan ng Supreme Court (SC) ang Sandiganbayan na simulan nang kumpiskahin ang $658-M ill-gotten wealth ng pamilya Marcos na nakadeposito sa PNB. Sinabi ng SC na sobra-sobra na sa due process ang ibinigay ng gobyerno para sa pamilya Marcos kaya walang katotohanan na hindi nila nakuha ang tamang hustisya. Nilinaw pa ng SC na wala din basehan upang baligtarin nito ang naunang desisyon nito na nagbibigay pahintulot sa gobyerno na ilitin ang naturang ill-gotten wealth. Magugunita na sa naunang desisyon ng SC, pinahihinto nito ang anumang uri ng transaksiyon sa mga nakaw na yaman ng mga Marcoses o tinatawag na &amp;quot;freeze order.&amp;quot; Subalit ito naman ay kinontra ni Hawaii Judge Manuel Real sa pagsasabing walang sinumang dapat gumalaw sa nabanggit na ill-gotten wealth. Bunga nito, sinabi naman ng SC na walang karapatan ang anumang korte, partikular na sa ibang bansa, na makialam sa desisyon ng SC dito sa Pilipinas dahil may sarili itong soberenya. (Ulat ni Grace dela Cruz)</body>
<link>http://www.philstar.com/Article.aspx?articleId=235356&amp;publicationSubCategoryId=92</link>
</article>
<article>
<title>Sa pag-recall kay Ricciardone: US dumistansiya sa eleksiyon sa Pinas</title>
<author>Rudy Andal/Ellen Fernando</author>
<date>
<month>January</month>
<day>16</day>
<year>2004</year>
</date>
<body>Pinag-impake ng pamahalaang Amerika ang kanilang ambassador sa Pilipinas upang ipakitang ayaw nilang makialam sa darating na eleksiyon kung saan ay kakandidato si Pangulong Arroyo. Ito ang naging interpretasyon ni Sen. Manuel Villar kung bakit biglang ni-recall ng White House si Ambassador Francis Ricciardone na idinestino sa Iraq. Pansamantalang ipapalit dito ang charge de affaires ng embahada. &amp;quot;Maaaring gusto nila hands-off dito sa eleksiyon at wala munang ambassador dito para masabi na walang kinikilingan ang Amerika,&amp;quot; sabi ni Villar Sinabi ni Villar na maaaring nasilip din ng US na may malaking tsansang manalo si Fernando Poe Jr. kaya minabuti nilang dumistansiya muna para hindi mapag-initan ng susunod na Pangulo ng Pilipinas. Nilinaw naman ng DFA na walang kinalaman sa eleksiyon ang pag-recall kay Ricciardone. Kilala anya itong eksperto sa crisis management kaya pangungunahan niya ang isang team ng US govt sa transition power sa Iraq. (Ulat nina Rudy Andal/Ellen Fernando)</body>
<link>http://www.philstar.com/Article.aspx?articleId=235362&amp;publicationSubCategoryId=92</link>
</article>
<article>
<title>Kapalit ni FPJ redi na - KNP</title>
<author>Rudy Andal</author>
<date>
<month>January</month>
<day>17</day>
<year>2004</year>
</date>
<body>Inihayag ng Koalisyon ng Nagkakaisang Pilipino (KNP) na may napipisil nang ipampapalit kay Fernando Poe Jr. sakaling matalo ang partido sa kasong disqualification na isinampa ni Atty. Victorino Fornier. Sinabi kahapon ni Senador Edgardo Angara, presidente ng Laban ng Demokratikong Pilipino (LDP) na nakahanda ang partido na palitan si Da King sakaling matalo ang KNP sa kasong disqualification. &amp;quot;May napipisil na kami. Hindi nga lang puwedeng sabihin kung sino ang papalit kay FPJ,&amp;quot; giit ni Angara. Ipinaliwanag pa ni Angara na nasa batas natin na puwedeng palitan ang standard bearer ng sinumang partido hanggang katanghalian ng halalan dahil hindi naman natuloy ang automated counting matapos ibasura ng Supreme Court ang proseso ng Comelec. Matatandaan na nagsampa ng disqualification case laban kay FPJ si Atty. Fornier matapos nitong matuklasan na hindi natural-born citizen ang actor. Sa petisyon ni Fornier sa Comelec, kasal sa una (kay Paulita Gomez) ang ama ni FPJ na si Ronald Allan Poe na isang Kastila at hindi pa napapawalang-bisa, kaya hindi balido ang pagpapakasal nitong muli kay Bessie Kelley, isang American citizen na ina ni FPJ. Dahil dito, dapat lamang umanong sundin ni FPJ ang citizenship ng kanyang ina. Ipinaliwanag ni Fornier na hindi maaaring tumakbo si FPJ sa pagka-pangulo dahil labag sa Saligang Batas na maihalal ang sinumang hindi natural-born citizen. Kamakalawa, tuluyan nang sinampahan ng 2 counts ng kasong perjury at falsification of public documents sa Manila at Pasay Regional Trial Courts si FPJ makaraang madiskubre na pineke naman ni FPJ ang isinumiteng birth certificate na siyang ginamit naman nito sa paghahain ng Certificate of Candidacy. Isinampa ang kaso nina Atty. Albert Villaseca at trial lawyer Melanio Balayan sa argumentong ginamitan umano ng electronic typewriter ang ilang mahahalagang detalye nito gayong wala pang electronic typewriter noong panahong isilang si Da King.(Ulat ni Rudy Andal)</body>
<link>http://www.philstar.com/Article.aspx?articleId=235435&amp;publicationSubCategoryId=92</link>
</article>
<article>
<title>SARS suspek mula HK patay na</title>
<author>Gemma Amargo</author>
<date>
<month>January</month>
<day>17</day>
<year>2004</year>
</date>
<body>Namatay na ang Pinay domestic helper na unang pinaghinalaang nagtataglay ng sakit na Severe Acute Respiratory Syndrome (SARS) kamakalawa ng gabi sa Lung Center of the Philippines. Dakong alas-7 kamakalawa ng gabi ng isugod sa naturang ospital si MD, subalit bandang alas-10:55 ng tuluyan na itong bumigay. Ayon kay Dra. Belinda Galvez, attending physician ni MD at lung specialist sa naturang ospital, nakatanggap na umano sila ng clearance mula sa Research Institute for Tropical Medicine (RITM) kung saan nanatili si MD noon pang Disyembre matapos itong manggaling sa Hongkong, na wala itong SARS kaya kaagad nilang nilagyan ng mechanical ventilator upang lagyan ng oxygen ang pasyente na noon ay nasa malala ng kondisyon. Nilinaw naman ni Dra. Galvez na hindi SARS ang ikinamatay ni MD kundi severe bacterial pneumonia kung saan ito ay nagtataglay ng mga pseudomonas at klebsiella bacteria, mga uri din ng virus na nakamamatay kung hindi maagapan. Subalit nilinaw pa nito na ang naturang mga virus katulad din ng Coronavirus na tinataglay ng SARS ngunit ang kaibahan lamang nito ay hindi ito nakakahawa. Sa kabila ng naunang pahayag ng Department of Health (DOH) na walang sakit na SARS si MD at magaling na ito ay muli itong nilagnat noong nakaraang dalawang araw at dito nadiskubre na mayroong panibagong virus na tinataglay ang nasawi. Nabatid pa na umusbong ang panibagong bacterial infection sa itaas ng parte ng baga nito na magaling na. Ipinakita rin ni Dra. Galvez ang x-ray results ni MD na halos wala na itong baga dahilan sa nababalutan na ito ng bacteria na siyang nagiging sanhi ng paninikip ng kanyang dibdib na tuluyang nagpalagot ng kanyang hininga. Bunsod sa biglaang pagkamatay ni MD sa kabila ng kasiguruhan na ibinigay ng DOH muli namang kumuha ng mga specimen ang Lung Center of the Philippines upang muli itong pag-aralan sa ikalawang beses at inaasahang lalabas ang resulta matapos ang ilang araw. Magugunita na naging negatibo sa SARS virus si MD base sa mga laboratory exams sa isinagawa dito kabilang na ang polymerase chain reaction (PCR). Muli namang iginiit ng DOH na walang dapat ipangamba ang publiko at sinigurong hindi SARS ang ikinamatay ni MD kundi bacterial pneumonia. (Ulat ni Gemma Amargo)</body>
<link>http://www.philstar.com/Article.aspx?articleId=235449&amp;publicationSubCategoryId=92</link>
</article>
<article>
<title>Pagbitay sa Enero 30 di pipigilin ni GMA</title>
<author>Lilia Tolentino</author>
<date>
<month>January</month>
<day>17</day>
<year>2004</year>
</date>
<body>Hindi na mababago ang desisyon ni Pangulong Arroyo sa pagpapatupad ng parusang bitay sa dalawang sentensyadong kidnapper sa Enero 30 at nasa Korte Suprema na kung ipagpapaliban o aantalahin ito, ayon sa Malaca&amp;ntilde;ang. Inihayag ito ni Presidential Spokesman Ignacio Bunye kasunod ng panawagan ng mga ambassador ng European Countries na alisin na ang pagpapataw ng parusang kamatayan sa bansa. Ang pahayag ay ginawa ni Bunye habang ang mga abogado ng taga-depensa ng dalawang kidnapper na sina Roderick Licayan at Roberto Lara ay nagsumite ng petisyon sa Korte Suprema na humihiling na ipahinto ang nakatakdang bitay sa dalawa. &amp;quot;Sana ay maunawaan nila ang posisyon ng ating Pangulo at ang posisyon niya tungkol sa death penalty ay firm. Sinasabi ng ating Pangulo na kung ang mga cases ay involving kidnapping at saka drugs ay hindi mag-aaply ang moratorium,&amp;quot; ani Bunye. &amp;quot;The execution will push through as scheduled unless they are stayed by the High Court. We follow the rule of law,&amp;quot; sabi pa ni Bunye. (Ulat ni Lilia Tolentino)</body>
<link>http://www.philstar.com/Article.aspx?articleId=235452&amp;publicationSubCategoryId=92</link>
</article>
<article>
<title>Dagdag sahod ng mga sundalo matatanggap na</title>
<author>Joy Cantos</author>
<date>
<month>January</month>
<day>17</day>
<year>2004</year>
</date>
<body>Matapos ang mahabang panahong paghihintay, matatanggap na ng mga sundalo ang huling bahagi o pinal na implementasyon ng pagtataas sa suweldo ng mga ito. Ayon kay AFP-Public Information Office chief Lt. Col. Daniel Lucero, ngayong Enero 2004 ang pinal na implementasyon ng salary adjustment ng mga bumubuo sa hukbong sandatahan ng bansa. Sinabi ni Lucero na itoy upang mabigyan at matugunan ang morale ng mga sundalo na tiyak na makatutulong sa pag-angat ng kabuhayan ng mga ito. Nakasaad sa nasabing salary adjustment na ang isang private sa Phil. Army o kanyang katumbas sa Air Force at Navy ay makakatanggap ng net pay na P10,759.00 kumpara sa P8,469.00 net pay sa pre-adjustment level noong 2001. Para naman sa pagka-sarhento ang net pay ay P13,853.00 habang ang Master Sergeant ay P19,743.00. (Ulat ni Joy Cantos)</body>
<link>http://www.philstar.com/Article.aspx?articleId=235458&amp;publicationSubCategoryId=92</link>
</article>
<article>
<title>Walang dagdag-bawas sa mano-mano</title>
<author>Rudy Andal</author>
<date>
<month>January</month>
<day>17</day>
<year>2004</year>
</date>
<body>Iginiit kahapon ni Comelec Chairman Benjamin Abalos sa joint congressional body na walang magaganap na dagdag-bawas kahit gumamit ng manual counting ang komisyon sa darating na May 10 elections. Nakumbinsi rin ni Abalos ang miyembro ng congressional oversight committee on absentee voting and electoral modernization na may sapat na kakayahan ang Comelec na pangasiwaan ang manual counting sa darating na eleksiyon. Ipinaliwanag nito sa komite na pinamumunuan ni Sen. Edgardo Angara at Rep. Jeslie Lapus na hindi kailangang iusod ang nakatakdang May 10 polls sakaling magbalik sa manual counting dahil nakahanda naman ang komisyon sakaling magbalik sa manual counting ang elections gayundin ang pangangasiwa sa mga absentee voters na nasa ibang bansa sakaling tuluyang ibasura ng High Court ang kanilang petisyon para sa automated polls. Idinagdag pa nito sa oversight committee na gamitin na lamang ang mga papel na dapat ay para sa balota sa automated polls na mayroong chemical security markings upang hindi masayang ito kaysa sa mungkahi ni dating Comelec chair Christian Monsod na umangkat ng dandy roll na lubhang magastos at baka hindi umabot sa takdang oras upang makapag-imprenta ng balota. Bukod dito, isiniwalat din ni Abalos sa komite na mangangailangan ang Comelec ng P300 milyon taun-taon para lamang sa storage ng nasabing counting machines. Nais din ni Abalos na gumamit ng electronic transmission mula sa mga munisipyo patungo sa provincial board of canvassers hanggang sa national office upang malaman kaagad ang resulta ng eleksiyon kaysa hintayin ang certificates of votes para sa Comelec quick count bukod sa quick count ng Namfrel. (Ulat ni Rudy Andal)</body>
<link>http://www.philstar.com/Article.aspx?articleId=235464&amp;publicationSubCategoryId=92</link>
</article>
<article>
<title>Isahang imbestigasyon sa SSS hiling</title>
<author>Malou Rongalerios</author>
<date>
<month>January</month>
<day>17</day>
<year>2004</year>
</date>
<body>Hiniling kahapon ni Bulacan Rep. Willie Villarama ang isahang pagsisiyasat sa lahat ng transaksiyong pinasok ng Social Security System (SSS) upang matapos na ang isyu. Sa kanyang pahayag, sinabi ng vice chairman ng House committee on trade and industry na ang lahatang panig ng pagsisiyasat sa mga pinasok na negosyo ng SSS, simula sa panahon ni dating Pangulong Ferdinand Marcos hanggang sa kasalukuyan, ang magbibigay ng tuldok sa mga ginagawang pamimingwit ng ilang sektor sa lipunan. Aniya, dapat nang tapusin ang mga naglalabasang mga haka-haka kaugnay sa pagbenta ng SSS sa 29% bahagi nito sa PCI-Equitable Bank sa Banco de Oro. Sinabi pa ni Villarama na matagal nang dumaan sa pangungutya, paratang at ibat ibang haka-haka ang mga miyembro at opisyal ng SSS dahil sa akusasyon na ginagawang gatasan ito ng mga nasa kapangyarihan. Iminungkahi nito na ang mga kinatawan mula sa Makati Business Club, Philippine Chamber of Commerce, sectoral groups, SSS employees at opisyal ang dapat bumuo sa nasabing imbestigasyon. (Ulat ni Malou Rongalerios)</body>
<link>http://www.philstar.com/Article.aspx?articleId=235470&amp;publicationSubCategoryId=92</link>
</article>
<article>
<title>20 Pinoy ikinulong sa Brunei</title>
<author>Ellen Fernando</author>
<date>
<month>January</month>
<day>18</day>
<year>2004</year>
</date>
<body>May 20 manggagawang Pilipino ang humingi ng tulong sa pamahalaan matapos na ma-istranded sa Brunei nang biktimahin ng isang bigtime human trafficking syndicate at kasalukuyang pinipigil sa dalawang safe house doon. Nabunyag ang nasabing panloloko sa mga manggagawa matapos na dumating sa Pilipinas ang dalawa sa mga nabiktima na nakilalang sina Cecilia Conde, ng Brgy. Baquero Norte at isang Norma Macapinlac, ng Brgy. Tubictubang, pawang sa Moncada, Tarlac. Sa eksklusibong panayam ng PSN kay Conde, noong Nob. 11, nakaraang taon ay ni-recruit siya kasama ang biktimang sina Arnold Gamotea, ng Brgy. San Leon, Moncada at isang Jerry Daileg, ng nasabi ring bayan ni Ernesto Yarcia, ng Brgy. Burgos, Moncada upang magtrabaho sa Brunei. Si Conde ay hiningian ng P65,000 ni Yarcia habang sina Gamotea, na dating manggagawa sa Saudi Arabia at Daileg ay kinuhanan ng P95,000 kapalit ng pangakong ipoproseso ang kanilang papers at makakapagtrabaho sa Brunei. Noong Nob. 17 ay nakaalis ang tatlo sa bansa at sinalubong ng isang Tessie Abdullah, isang Pinay sa Brunei Airport at dumiretso ang mga ito sa bahay ng isang Zenaida Bartolome, isa ring Pinay na nakapag-asawa ng Bruneian sa No. 23 Lambak Kiwi Jalan Berakas, Brunei Darussalam na nagsisilbing broker umano ng sindikato. Pagkatapos ay nagtungo ang mga ito sa isang tinawag nilang &amp;quot;stop house&amp;quot; at doon nakita ng tatlo ang iba pang Pinoy na sama-sama at naghihintay ng trabaho. Ayon sa salaysay ni Conde, nangako sina Yarcia at Bartolome na sa loob ng dalawang araw na pananatili sa Brunei ay magkakaroon na siya ng job order at makakapasok ng trabaho bilang waitress. Si Gamotea at kasama ay pinangakuan din na makakapasok bilang construction worker. Subalit nagdaan ang ilang araw ay walang naibigay na trabaho si Bartolome hanggang sa tumakas ito at tinulungan ng isang Pinoy na nagmagandang loob na nakilalang si Efren Guillermo. Sinabi pa ni Conde na nagkausap sila ni Bartolome sa cellphone upang singilin subalit iginiit nito na naibigay na sa mga ahente ng Bureau of Immigration at National Bureau of Investigation na nagbibigay proteksyon sa sindikato. Sa overseas call ni Gamotea, sinabi nito na umabot na sila ng dalawang buwan doon kasama pa ang humigit kumulang sa 20 katao na pawang mga Pilipino subalit wala pa rin silang trabaho. Pinapayagan silang makakuha ng part time job ni Bartolome subalit para lamang may makain ang mga ito at mistulang mga pulubi na natutulog sa karton. Sinabi ni Gamotea na marami pang mga Pinoy ang nasa ibang safe house na wala ring trabaho gaya niya. Ibinunyag pa na noong Nobyembre 5, isa pang batch na naunang nagtungo sa Brunei at na-recruit din ni Yarcia ang napigil sa Ninoy Aquino International Airport (NAIA) subalit nakapuslit din ang mga ito patungo sa Brunei matapos na maglagay umano ng P15,000 bawat isa si Bartolome na noon ay nasa Pilipinas. Isa sa apat na biktima dito ay nakilalang si Oliver G. Cuaresma, ng Brgy. San Leon, nasabi ring bayan na nagbigay rin ng halagang P95,000 kay Bartolome. Mismong ang ama nito na si Oscar ang naghatid ng pera kay Bartolome habang naka-check-in ang huli sa isang hotel sa Makati City. Noong isang linggo, ayon sa isang source sa Brunei, napilitang pabalikin ni Bartolome si Macapinlac sa Pilipinas matapos na magtangkang magpakamatay ang huli sa pamamagitan ng paglaslas sa sarili dahil sa pagiging desperado doon. Matapos namang makabalik sa Pilipinas si Conde noong Enero 4, 2004 ay agad na nagsampa ito ng pormal na kaso sa Moncada Police at agad na nagtungo sa Overseas Workers Welfare Administration (OWWA) sa Buendia, Pasay City upang personal na humingi ng tulong. Agad na tinawagan ni OWWA Dir. Marianito Roque si Carmelina Velasquez, labor attache ng Philippine Embassy sa Brunei upang umaksyon sa nasabing kaso. Inatasan rin ni Roque si Velasquez na agad na tuntunin ang kinaroroonan ng mga Pilipino at magsumite ng report ukol dito.(Ulat ni Ellen Fernando)</body>
<link>http://www.philstar.com/Article.aspx?articleId=235560&amp;publicationSubCategoryId=92</link>
</article>
<article>
<title>Kita sa karera ng kabayo,mapupunta sa mga adik</title>
<author>Malou Rongalerios</author>
<date>
<month>January</month>
<day>18</day>
<year>2004</year>
</date>
<body>Kukuhanan na rin ng pondo ng gobyerno para sa rehabilitasyon ng mga drug dependents ang mga sports club partikular ang Philippine Racing Club at Manila Jockey Club. Hihingi ang gobyerno ng P5 milyon mula sa naturang mga club upang ipandagdag sa pondo na ilalaan sa mga pagpapagamot ng mga adik. Ang paghingi ng pondo sa dalawang sports club ng karera ng kabayo ay nakapaloob sa 2004 General Appropriations Bill na ipinasa ng Kamara de Representantes. Sa ilalim ng panukala, ang P5 milyon ay kukunin mula sa 25% &amp;quot;gross receipts from sales&amp;quot; ng betting tickets na nakokolekta ng dalawang sports club. Base sa inaprubahang special provision ng appropriations bill, ang Dangerous Drugs Board ay bibigyan ng pondong nagkakahalaga ng P136,943,000. Ilalaan ang pondo kabilang na ang makukuha sa nabanggit na dalawang club sa mahigit na dalawang milyong drug addict sa buong bansa. Ayon sa isang pag-aaral, ang mga teenagers na mula 15-17 anyos na pawang mga drug dependents ay nasa 1.2 milyon na. (Ulat ni Malou Rongalerios)</body>
<link>http://www.philstar.com/Article.aspx?articleId=235567&amp;publicationSubCategoryId=92</link>
</article>
<article>
<title>Pinoy contigent sa Liberia,patay na dumating</title>
<author>Joy Cantos</author>
<date>
<month>January</month>
<day>18</day>
<year>2004</year>
</date>
<body>Makaraan ang dalawang buwang pagsasagawa ng peace keeping mission sa Liberia, dumating na isang malamig na bangkay ang isang opisyal ng Philippine Navy matapos na igupo ng malubhang sakit. Ayon kay AFP-Public Information Office (AFP-PIO) chief Lt. Col. Daniel Lucero, dakong alas-6:20 ng gabi kamakalawa nang dumating sa bansa ang mga labi ni PN Petty Officer 1 William G. Laroco,30. Ang bangkay ni Laroco ay lulan ng eroplanong Crossair mula sa Zurich, Netherlands. Si Laroco na kabilang sa 150 Filipino contingent na ipinadala sa Liberia noong Nobyembre 2,2003 para sa peace keeping mission ay nasawi matapos na atakihin ng sakit na cerebral malaria noong Enero 11, taong kasalukuyan. Sinabi ni Lucero na ang presensya ng RP contigent sa Liberia ay bilang pagsuporta ng gobyerno ng Pilipinas sa international commitment nito bilang miyembro ng United Nations. (Ulat ni Joy Cantos)</body>
<link>http://www.philstar.com/Article.aspx?articleId=235577&amp;publicationSubCategoryId=92</link>
</article>
<article>
<title>Pag-text bawal na sa SC</title>
<author>Grace dela Cruz</author>
<date>
<month>January</month>
<day>18</day>
<year>2004</year>
</date>
<body>Mahigpit na ipinagbabawal ng Supreme Court (SC) ang pagti-text ng mga empleyado ng hudikatura sa oras ng kanilang trabaho. Ayon kay SC Chief Justice Hilario Davide, aatasan niya ang mga supervisors sa bawat tanggapan ng SC na i-monitor ang mga empleyado sa oras ng kanilang trabaho. Ipinaliwanag ni Davide na mas malaki ang oras na nakokonsumo ng mga empleyado sa pagti-text kumpara sa pagtatrabaho ng mga ito. Hinikayat pa ni Davide ang lahat ng mga empleyado na isumbong sa kanya ang sinumang tatamad-tamad na empleyado sa oras ng trabaho. Subalit niliwanag nito na bagamat napakahirap ipatupad ang nasabing kautusan ay pipilitin ng kanyang pamunuan na pairalin ito. Pinag-aaralan na ni Davide at ibang opisyal ng SC ang maaaring maging parusa ng bawat lalabag sa nasabing kautusan. (Ulat ni Grace dela Cruz)</body>
<link>http://www.philstar.com/Article.aspx?articleId=235582&amp;publicationSubCategoryId=92</link>
</article>
<article>
<title>FPJ financier nag-atrasan</title>
<author>Ellen Fernando</author>
<date>
<month>January</month>
<day>19</day>
<year>2004</year>
</date>
<body>Dahil sa disqualification case na isinampa laban kay presidentiable at action king Fernando Poe Jr., pinanghinaan na ng loob ang mga financier at organisasyon na sumusuporta sa kandidatura ng aktor at isa-isa ng nag-aatrasan. Ilang malalaking negosyante umano na palihim na bumubuhos ng financial support sa pangarap ni Da King na maluklok sa Malaca&amp;ntilde;ang ang napabalitang nagsisi-alisan sa bansa upang hindi ma-pressure na maglabas ng malaking pera para sa panimula ng pangangampanya ng Koalisyon ng Nagkakaisang Pilipino (KNP) na kinaaaniban ng action king. Ayon sa ilang matataas na opisyal ng KNP na ayaw magpabanggit ng pangalan, tanging ang mga laos at talunang pulitiko na lamang ang kapit-tuko kay FPJ. Binanggit ng nasabing opisyal ang disqualification case ni Da King na siyang pangunahing dahilan sa demoralisasyon sa loob ng kampo ni FPJ maging ang panghihina ng mga organisasyong dating sumusuporta sa kandidatura ng hari ng pelikulang Pilipino. Nauna rito, isang malaking grupo ng Muslim ang nagpahayag ng pagbawi ng suporta kay FPJ dahil sa dis-organisado umano ang campaign moves ng KNP at pangalawa, sumubsob ang tiyansa ni Da King na maging winnable sa pagka-presidente lalo na nitong pagputok ng mga isyu tungkol sa kanyang pamemeke ng birth certificate. Napag-alaman pa sa source sa KNP na dalawang mayayamang negosyanteng Tsino at isang Pilipino ang hindi tumupad sa kanilang pangako na magpalabas ng tig-P5 milyon para sa paunang political contribution sa campaign fund ni Da King. Ang Chinese trader na supporter ni FPJ ay sinasabing tumungo sa Canada at tanging P100,000 lamang ang iniwang tseke para iambag sa gastusin sa campaign materials ng KNP. Tumulak naman ang negosyanteng Pinoy noong Enero 15 patungong Estados Unidos at nangakong pagbalik na niya ibibigay ang kanyang campaign contribution. Inaasahan namang ipiprisinta ngayong araw ang mga testigo sa pagpapatuloy ng disqualification hearing laban kay FPJ sa Comelec. Samantala, inihayag ni KNP spokesman Rod Reyes na umaabot naman sa 4,000 Muslim ang nagpahayag kahapon ng suporta kay FPJ. Sinabi ni Reyes na naniniwala ang mga Muslim na ito na ang ticket ni FPJ ng United Opposition ang tapat sa adhikain at magbibigay ng importansya sa Mindanao at mamamayang Muslim sa bansa. Sa isang pagtitipon sa Club Filipino sa San Juan, nagpahayag ang Association of Integrated Muslim Sector (AIMS) na pinamunuan ni Yusop Macalangcom na buo ang kanilang suporta kay FPJ, running mate nito na si Sen. Loren Legarda at ang buong senatorial slate ng KNP. Naniniwala ang grupo na sa lahat ng mga partido, tanging ang KNP ang may kakayahang mamuno at layunin sa pagkakaisa at katahimikan ng buong bansa. (Ulat ni Ellen Fernando)</body>
<link>http://www.philstar.com/Article.aspx?articleId=235692&amp;publicationSubCategoryId=92</link>
</article>
<article>
<title>US travel advisory, huwag ika-alarma - Palasyo</title>
<author>Ely Saludar/Joy Cantos</author>
<date>
<month>January</month>
<day>19</day>
<year>2004</year>
</date>
<body>Pinayuhan ng Malaca&amp;ntilde;ang ang publiko na huwag maalarma sa naging panibagong travel advisory ng United States (US) sa mamamayan nito laban sa terorismo. Ayon kay Presidential spokesman Ignacio Bunye, maituturing na normal lamang ang hakbang ng US dahil hindi lang naman ito sa Pilipinas ginagawa kundi sa ibat ibang panig ng mundo. &amp;quot;Itong advisory ng Estados Unidos ay hindi lamang nakatuon sa Pilipinas iyong kanilang babala kundi regionwide at ang atin namang kahandaan ay subok na at ipagpapatuloy lang natin. But theres really no cause for alarm,&amp;quot; ani Bunye. Iginiit ni Bunye na hindi dapat maapektuhan ang normal na aktibidad sa bansa dahil sa nasabing banta ng terorismo. Sinabi sa US travel advisory na ipinalabas ng US Embassy sa Manila na nanatiling mataas ang terror attack sa Pilipinas kaya pinaalalahan ang mga US citizens na nasa bansa at nagpaplanong tumungo sa Pilipinas na mag-ingat lalo na sa mga lugar na idineklara nilang mataas ang banta ng pag-atake. Tiniyak ni Bunye na handa ang Armed Forces of the Philippines (AFP) at Philippine National Police at mga lokal na pamahalaan sa anumang banta ng alinmang teroristang grupo hinggil sa paghahasik ng karahasan. Aminado naman ang AFP na may negatibong epekto ang travel advisory ng US. Gayunman, sinabi ni AFP-Public Information Office chief Lt. Col. Daniel Lucero na patuloy na nakaalerto ang AFP sa anumang pag-atake ng terorista.(Ulat nina Ely Saludar/Joy Cantos)</body>
<link>http://www.philstar.com/Article.aspx?articleId=235694&amp;publicationSubCategoryId=92</link>
</article>
<article>
<title>Anti-'manu-mano' lulusob sa Comelec</title>
<author>Ellen Fernando</author>
<date>
<month>January</month>
<day>19</day>
<year>2004</year>
</date>
<body>Nakatakdang lumusob ngayong araw ang libu-libong miyembro ng labor sector, Party-list at militanteng grupo upang maglunsad ng kilos-protesta sa harap ng tanggapan ng Commission on Elections (Comelec) sa Intramuros, Maynila upang ipakita ang kanilang pagsuporta sa computerized election sa bansa. Ang rally ng pro-automated election ay pangungunahan ng grupo ng Mamamayang Kabalikat ng Bansa (Makabansa), Party-list group na Alyansa ng Sambayanan para sa Pagbabago (ASAP) at iba pang grupo na magsisimula dakong alas-9:30 ng umaga sa harap ng Banco Filipino sa Gen. Luna St., Intramuros. Ayon kay Cyril Manaog, tagapagsalita ng Makabansa, magkakaroon umano ng malawakang dayaan sa halalan sa Mayo 10, 2004 election. Sinabi naman ni Rolando Marcelo ng ASAP na magkakaroon sila ng &amp;quot;symbolic representation&amp;quot; hinggil sa kung ano ang mangyayari kapag bumalik ang bansa sa mano-manong halalan. &amp;quot;Huwag na nating hayaang bumalik pa sa mapanupil na &amp;quot;Guns, Goons and Gold&amp;quot; (3-Gs) ang ating election,&amp;quot; ani Marcelo. Tiniyak naman ng grupo na hindi sila maghahasik ng kaguluhan sa kanilang paglulunsad ng rally. Mapayapa rin anilang iiwan ang Comelec, kapag natapos na ang kanilang programa at naiparating na sa kinauukulan ang kanilang hinaing. (Ulat ni Ellen Fernando)</body>
<link>http://www.philstar.com/Article.aspx?articleId=235705&amp;publicationSubCategoryId=92</link>
</article>
<article>
<title>Kaso ng 20 Pinoy sa Brunei inaksyunan</title>
<author>Ellen Fernando</author>
<date>
<month>January</month>
<day>19</day>
<year>2004</year>
</date>
<body>Umaksyon na ang Embahada ng Pilipinas sa Brunei hinggil sa kaso ng may 20 Pilipino na nabiktima ng illegal recruitment at human trafficking. Sa overseas call ng isa sa 20 Overseas Filipino Workers (OFWs) na si Arnold Gamotea, tubong Brgy. San Leon, Moncada, Tarlac, sinabi nito na agad na kumontak ang Embahada at hinanap ang kanilang kinaroronan sa Berakas, Brunei Darussalam. Nakatakdang tumungo ang mga manggagawa sa Embahada ngayong araw bandang alas-10 ng umaga upang personal na magsampa ng reklamo at makapanayam si Carmelina Velasquez, labor attache ng Overseas Workers Welfare Administration (OWWA) na inatasan ni OWWA director Marianito Roque na siyang maghanap sa mga Pinoy doon na unang inireport na pinipigil sa dalawang &amp;quot;stop house&amp;quot; at walang mga trabaho. Ang mga manggagawa ay magkakasunud na ni-recruit ng isang Ernesto Yarcia ng Brgy. Burgos, Moncada at kinuhanan ng halagang P65,000-P95,000 bawat isa. Ang human trafficking syndicate na ito na umanoy pinamumunuan ng isang Zenaida Bartolome, at isang Tessie Abdullah, pawang mga Pinay na nakabase sa Brunei ay pinoprotektahan ng ilang ahente ng BI at NBI kaya malayang nakakapuslit ang mga biktima sa bansa. Sila ay pinangakuan nina Yarcia at Bartolome na bibigyan ng trabaho sa Brunei subalit matapos ang dalawang buwang pananatili doon ay wala pa rin silang trabaho. Nagpaplano pa umano si Bartolome na ipuslit ang mga manggagawa patungong Malaysia. Sasampahan ng mga OFWs na pawang undocumented ng mga kasong human trafficking at illegal recruitment sina Yarcia, Bartolome at Abdullah. (Ulat ni Ellen Fernando)</body>
<link>http://www.philstar.com/Article.aspx?articleId=235707&amp;publicationSubCategoryId=92</link>
</article>
<article>
<title>Kongreso pinakikilos sa Marcos wealth</title>
<author>Ely Saludar</author>
<date>
<month>January</month>
<day>19</day>
<year>2004</year>
</date>
<body>Hiniling ng Malaca&amp;ntilde;ang sa Kongreso na madaliin na ang pagpapatibay sa nakabinbing panukalang batas na siyang magbibigay daan upang mapakinabangan na ang kompensasyon ng mga naging biktima ng paglabag sa karapatang pantao noong rehimeng Marcos. Sinabi ni Presidential spokesman Ignacio Bunye na napakatagal ang paghihintay sa desisyon ng korte tungkol sa Marcos Swiss deposits na nagkakahalaga ng bilyong piso kung kayat dapat ay madaliin ang pagpapatibay ng batas. Ayon kay Bunye, nais ng Pangulo na agad na umaksyon ang Kongreso sa nalalabing araw ng sesyon hinggil sa panukalang batas ukol dito. &amp;quot;Alam naman natin na napakatagal na naghihintay iyong ating human rights victims sa bagay na ito. Narito na ang pagkakataon para sila ay ma-compensate at dito sa natitirang panahon ng Kongreso ay mapapakiusapan na maglaan ng sapat na panahon para pag-usapan itong compensation package,&amp;quot; ani Bunye. Ang panawagan ng Palasyo ay bilang tugon sa reklamo ng mga human rights groups na naantala ang pagpapatibay ng panukalang batas dahil walang sapat na bilang ang mga kongresista na dumadalo sa sesyon. (Ulat ni Ely Saludar)</body>
<link>http://www.philstar.com/Article.aspx?articleId=235715&amp;publicationSubCategoryId=92</link>
</article>
<article>
<title>SSS chief kinampihan ng Malaca&amp;ntilde;ang</title>
<author>Ely Saludar</author>
<date>
<month>January</month>
<day>19</day>
<year>2004</year>
</date>
<body>Sinang-ayunan ng Malaca&amp;ntilde;ang ang depensa ni Social Security System (SSS) president Corazon dela Paz na makakabuti o bentahe ang kontrobersyal na ginawang pagbebenta sa shares nito. Ito ay sa kabila ng alegasyon ni opposition Senator Serge Osme&amp;ntilde;a na nagkaroon ng anomalya sa pagbebenta ng SSS sa shares nito na may halagang bilyong piso. Ayon kay Presidential spokesman Ignacio Bunye, mahirap paniwalaan ang akusasyon ng senador na wala namang maipakitang matibay na basehan o ebidensya. Sinabi ni Bunye na madali lamang mag-akusa subalit mahirap namang patunayan na nagkaroon ng katiwalian. Ipinaliwanag ni Bunye na subok na subok na ang katapatan at ang integridad ni dela Paz kung kaya naniniwala ang Palasyo na walang iregularidad na nangyari sa transaksiyon sa SSS. Sinabi ni Osme&amp;ntilde;a na, may nakinabang umano na opisyal ng Malaca&amp;ntilde;ang sa transaksiyon sa SSS na ikinalugi umano ng ahensyang ito na taliwas naman sa paliwanag ni dela Paz. (Ulat ni Ely Saludar)</body>
<link>http://www.philstar.com/Article.aspx?articleId=235716&amp;publicationSubCategoryId=92</link>
</article>
<article>
<title>Pope inisnab ng Palasyo sa bitay</title>
<author>Lilia Tolentino</author>
<date>
<month>January</month>
<day>20</day>
<year>2004</year>
</date>
<body>Tanging judicial intervention na lamang ng Korte Suprema at hindi ang apela ng Santo Papa ang makakapigil sa execution ng dalawang kidnapper na sina Roberto Lara at Roderick Licayan sa Enero 30. Ito ang binigyang-diin ni Presidential Spokesman Ignacio Bunye bilang sagot sa rekomendasyon ng isang mambabatas na kailangang makialam si Pope John Paull II sa usapin ng nakatakdang pagbitay kina Lara at Licayan para mabago ang desisyon ng Presidente. Ayon kay Bunye, ang naging desisyon ng Pangulo para alisin ang moratorium sa parusang bitay sa mga kasong kidnapping at droga ay bunsod ng pambansang interes. &amp;quot;Itong desisyon ng ating Pangulo sa bagay na ito ay isang napakahirap na desisyon. At noon pa man, sinabi niya na bilang isang Katoliko siya ay personally against the imposition of death penalty. But for the sake of the higher national interest, she is willing to make an exception kapag ang nahaharap na kaso ay may kinalaman sa kidnapping at high-profile drug cases. Kaya ito pong pasya niya dito sa naka-schedule na executions sa January 30, more or less buo na iyan. Ang tanging pasubali po niya na nabanggit ay kung saka-sakaling magkaroon ng judicial intervention, meaning na kung ang Supreme Court ay magpalabas ng TRO, dahil mayroon umanong mga bagong ebidensiya na may kinalaman sa kaso,&amp;quot; ani Bunye. &amp;quot;The execution will push through as scheduled unless they are stayed by the High Court. We follow the rule of law,&amp;quot; sabi pa ni Bunye.(Ulat ni Lilia Tolentino)</body>
<link>http://www.philstar.com/Article.aspx?articleId=235794&amp;publicationSubCategoryId=92</link>
</article>
<article>
<title>80% ng pamilyang Pinoy nagugutom</title>
<author>Malou Rongalerios</author>
<date>
<month>January</month>
<day>20</day>
<year>2004</year>
</date>
<body>Umaabot na sa 80% ng pamilyang Filipino ang nakakaranas ng &amp;quot;food insecurity&amp;quot; o kakulangan sa pagkain. Ito ang lumabas sa pinakahuling pag-aaral ng Food and Nutrition Research and Institute ng Department of Science and Technology. Ayon kay House Assistant Majority Leader Francisco Perez, masyadong nakakabahala ang natuklasan sa nasabing pag-aaral kaya dapat itong solusyonan ng gobyerno. Karamihan sa mga pamilyang Filipino ay wala nang pambili ng pagkain o kaya ay kulang ang suplay ng pagkain. Sinabi ni Perez na dapat suportahan ng Kongreso ang panawagan ng FNRI-DOST na mag-isip ng mga income-generating activities and development planners at policy makers ng bansa upang magkaroon ng trabaho ang mga naghihirap na Pinoy. Pinakamataas ang bilang ng mga pamilyang nagugutom sa Bicol, Western Visayas at Eastern Samar. Siyamnapung porsiyento ng pamilya sa mga nabanggit na lugar ang halos wala ng makain, ayon sa FNRI-DOST. Pangunahing naaapektuhan sa nasabing problema ang mga bata kaya marami ring bata sa Pilipinas ang malnourished. Karamihan ng mga miyembro ng pamilyang nakakaranas ng gutom ay mga underweight at underheight. (Ulat ni Malou Rongalerios)</body>
<link>http://www.philstar.com/Article.aspx?articleId=235807&amp;publicationSubCategoryId=92</link>
</article>
<article>
<title>Pagdinig sa disqualification vs FPJ sinimulan ng Comelec</title>
<author>Ellen Fernando</author>
<date>
<month>January</month>
<day>20</day>
<year>2004</year>
</date>
<body>Naging mainit ang palitan ng akusasyon sa pagitan ng kampo ni Fernando Poe Jr. at petitioner ng disqualification case nito sa unang araw ng pagdinig kahapon sa session hall ng Comelec. Nagprisinta ng 21-ebidensiya ang kampo ni FPJ na pinamumunuan ng kanyang legal counsel na si Atty. Estelito Mendoza na nagpapatunay na isa siyang natural-Filipino born citizen, habang dalawang ebidensiya sa panig ng petitioner sa pamumuno ni Atty. Victorino Fornier. Sa petisyon, nagsumite ng mga dokumento sina Fornier na pinapatunayang si FPJ ay hindi tunay na Pinoy kundi isang Amerikano dahil ang kanyang inang si Bessie Kelley ay isang Amerikana at hindi kasal sa kanyang amang si Allan Fernando Poe. Sa ilalim ng batas, ang isang illegitimate na anak ay dapat na isunod sa citizenship ng kanyang ina. Subalit iginiit ng depensa ang opinion #49 series of 1995 ng DOJ secretary, sa ilalim ng Constitution, na nagsasaad na &amp;quot;The illegitimate or legitimate child may acquire the citizenship of the father.&amp;quot; Kabilang sa mga iprinisintang ebidensiya ng depensa ang mga birth certificates ng kanyang mga kapatid na sina Andi Poe, Baby Poe, Martha Genevive Poe, Evangeline Poe at deklarasyon ni Ruby Kelley Mangahas na nagpapatunay na ang kanyang kapatid na si Bessie ay kasal sa ama ni FPJ. Kabilang rin sa iprinisinta ng panig ni Poe ang mga ebidensiya na si Lorenzo Poe o Pou, na lolo ni FPJ, ay isang Filipino. Gayunman, kinuwestiyon ng petitioner na hindi maaaring gamitin ng defense panel na ebidensiya ang mga isinumiteng certificate of title ni Lorenzo Poe na siyang patunay na Filipino si FPJ dahil walang dokumentong nagpapatunay na ang Lorenzo Poe at Lorenzo Pou ay iisang tao lamang. Kinuwestiyon din ni Fornier ang marriage contract nina FPJ at Bessie Kelley na isinumite ng panel ng depensa dahil hindi magkatugma sa petsa ng araw ng kasal na isinumite ng petitioner. Iniharap pa ng petitioner si Atty. Ricardo Manapat, director ng National Arhives Records and Management Office upang patunayan na nagmula sa kanya ang isinumite ng petitioner na birth certificate ni FPJ at marriage contract ng kanyang ama at unang asawa nitong si Paulita Gomez. Ito ay base sa kanilang mga lumang rekord. Kasama rin sa isinumite nina Fornier ang dokumento ng bigamy case laban sa ama ni FPJ at Kelley. Taliwas nito, ipinakita ni Atty. Mendoza ang dokumento na sinertipikahan ni Estrella Domingo, nakalagdang officer-in-charge ng nasabing tanggapan na wala silang rekord ng birth certificate ni FPJ at marriage contract ng magulang nito na si Allan Fernando Poe at Bessie Kelley. Ipinagtaka ng defense panel kung saan nakuha ni Fornier at Manapat ang kopya ng marriage contract nina Poe at Kelley at birth certificate ni FPJ dahil lumalabas na walang rekord dito ang Archives office, ayon na rin kay Estrella. Binigyan ng Comele ang mga ito ng 2-araw upang magsumite ng memorandum na siyang pagbabasehan sa ipalalabas na resolusyon sa kaso. Mayroon man o walang memorandum ang magkabilang kampo ay magpapalabas ito ng resolusyon. Hindi naman kinailangang dumalo si FPJ sa paglilitis dahil hindi naman ito sinubpoena ng Comelec. (Ulat ni Ellen Fernando)</body>
<link>http://www.philstar.com/Article.aspx?articleId=235810&amp;publicationSubCategoryId=92</link>
</article>
<article>
<title>'Utak' sa pamemeke ng citizenship ni FPJ tinukoy ni Sotto</title>
<author>Rudy Andal</author>
<date>
<month>January</month>
<day>20</day>
<year>2004</year>
</date>
<body>Isang opisyal sa ilalim ng Office of the President ang itinurong utak sa pamemeke umano ng citizenship ni Fernando Poe Jr. Sinabi ni Senate Majority Leader Vicente Sotto III sa kanyang privilege speech, dapat imbestigahan ng Senate blue ribbon committee si Director Ricardo Manapat ng records and archives division ng National Commission on Culture and Arts dahil sa pakikipagsabwatan upang palsipikahin ang marriage contract ng ama ni FPJ na si Allan Fernando Poe. Ayon kay Sotto, pinalabas sa pekeng dokumento na ikinasal ang ama ni FPJ sa isang Paulita Gomez subalit ng magsagawa ng pag-imbestiga at pag-uusisa sa pamilya Poe ay walang ganitong nakarelasyon o pinakasalan si Allan Poe. Aniya, ang tanging natatandaang Paulita Gomez ay ang karakter sa El Filibusterismo ni Gat. Jose Rizal na pamangkin ni Do&amp;ntilde;a Victorina. Wika pa ni Sotto, dapat lamang siyasatin ng blue ribbon committee ang ginawang pakikipagsabwatan ng isang opisyal ng gobyerno sa pamemeke ng public documents. (Ulat ni Rudy Andal)</body>
<link>http://www.philstar.com/Article.aspx?articleId=235820&amp;publicationSubCategoryId=92</link>
</article>
<article>
<title>3Gs iiral 'pag di natuloy ang automation</title>
<author>Ellen Fernando</author>
<date>
<month>January</month>
<day>20</day>
<year>2004</year>
</date>
<body>Inihayag kahapon ng ibat ibang sector at party-list sa bansa na muling mangyayari ang laganap na pandaraya sa halalan at muling pag-iral ng Guns, Goons and Gold (3Gs) kapag hindi naipatupad ang computerized election. Ang grupo ng Mamamayang Kabalikat sa Bansa (MakaBansa) at partylist na Alyansa ng Sambayanan Para sa Pagbabago (SAP) ay nagsagawa kahapon ng kilos protesta na sinimulan sa Plaza Lawton patungo sa Comelec sa Intramuros, Maynila subalit agad na hinarang ng mga tauhan ng WPD ang dalawang malaking grupo kaya sa harap na lamang ng Bureau of Immigration sila nakapagdaos ng programa. Ayon kina Cyril Manaog ng MakaBansa at Rolando Marcelo ng ASAP, hindi sila titigil sa pagsasagawa ng kilos protesta sa ibat ibang lansangan sa Metro Manila hanggat hindi pinapakinggan ang kanilang kahilingan para sa pagpapatupad sa &amp;quot;automation law.&amp;quot; Maging sa Palasyo ng Malaca&amp;ntilde;ang at Korte Suprema ay handang lumusob ang mga ito para kalampagin ang lahat ng opisyal at mahistrado at igiit ang kahalagahan ng computerized elections. Nanawagan ang grupo kay Chairman Benjamin Abalos na ipakita nito ang kanyang &amp;quot;guts and balls&amp;quot; para manindigan at ipaglaban ang automation law. (Ulat ni Ellen Fernando)</body>
<link>http://www.philstar.com/Article.aspx?articleId=235822&amp;publicationSubCategoryId=92</link>
</article>
<article>
<title>Erap gusto na muling magpa-opera sa US</title>
<author>Malou Rongalerios</author>
<date>
<month>January</month>
<day>20</day>
<year>2004</year>
</date>
<body>Nilinaw kahapon ni dating Pangulong Joseph Estrada sa Sandiganbayan Special Division na sa Amerika pa rin niya nais isagawa ang operasyon sa kanya dahil natatakot siyang maputulan ng tuhod kung dito ito gagawin sa bansa. Ayon kay Estrada, ayaw niyang ipagsapalaran ang kanyang dalawang tuhod kaya sa ibang bansa pa rin niya nais ipaopera ang kanyang tuhod. Pinabulaanan din ni Estrada ang mga ulat na mas nais niyang manatili sa bansa upang ipangampanya ang kanyang matalik na kaibigang si Fernando Poe Jr. na tatakbong presidente sa May 2004. Mas mahalaga aniya sa kanya ang kanyang kalusugan dahil ayaw niyang maparalitiko. Wala din aniyang basehan ang sinasabi ng prosekusyon na tatakas siya sa sandaling makalabas ng Pilipinas. Ayon kay Estrada, hindi niya pinangarap na mabuhay na katulad ng isang kriminal na pinaghahanap ng batas. Nakikipag-negosasyon pa rin sina Estrada kay Dr. Christopher Mow at sa ospital kung saan gagawin ang operasyon dahil $1.25 milyon ang hinihinging hospital fee ng Stanford University Hospital. Isa sa pinagpipiliang ospital ni Estrada ang Loma Linda University Medical Center sa Los Angeles, California kung saan aabot lamang ng $300,000 ang kanyang operasyon na posibleng isagawa ni Dr. Thomas Donaldson. Idinagdag ni Estrada na tinitingnan din nila ang posibilidad na gawin sa Europa ang operasyon kung saan si Dr. Mow din ang magsasagawa nito. Pero sinabi ng korte na kailangan ng panibagong mosyon para dito. (Ulat ni Malou Rongalerios)</body>
<link>http://www.philstar.com/Article.aspx?articleId=235831&amp;publicationSubCategoryId=92</link>
</article>
<article>
<title>Pekeng Pinoy si Da King !</title>
<author>Ellen Fernando at Malou Rongalerios</author>
<date>
<month>January</month>
<day>21</day>
<year>2004</year>
</date>
<body>Hindi tunay na Pinoy si Fernando Poe Jr.! Ito ang pinatunayan ng mga dokumento na hawak ng Commission on Elections na siyang dumidinig sa disqualification case ng action king. Nabatid sa hepe ng National Archives kung saan naka-deposito ang mga historical documents at maging ang birth at marriage certificates, ang mga dokumento ay mula mismo sa microfilm records ng institusyon. Ang mga dokumento na galing sa National Archives ay ang petisyon para sa kasong bigamy na nai-file ni Paulita Gomez laban sa ama ni FPJ na si Allan Fernando Poe noong Hulyo 16, 1939, isang buwan bago ipanganak si Da King; ang marriage contract ng ama ni Da King at Gomez na may petsang Hulyo 5, 1936; birth certificate ni Allan Poe, at verification na si Lorenzo Poe, ang lolo ni FPJ, ay hindi nakatira sa Pilipinas bago ang taong 1907. Ang mga dokumentong mula naman sa Records Management and Archives Office ay ipinapakita na ang nanay ni FPJ na si Bessie Kelley ay isang Amerikana at ang kanyang ama na si Allan Poe ay isang Kastila. Base sa mga dokumento, kung kasal si Allan Poe kay Paulita Gomez noong 1936, si Da King ay isang Amerikano dahil ito ang citizenship ng kanyang ina. Ayon sa batas, ang citizenship ng batang ipinanganak na illegitimate ay kung ano ang citizenship ng kanyang nanay. At yaong mga sanggol na ipinanganak na lehitimo o kasal ang ina at ama, ang citizenship ng ama ang susundin ng anak. Ipinagbabawal ng Saligang Batas ang sinumang hindi natural-born na Pilipino na tumakbo bilang pangulo ng bansa. Samantala, peke naman ang birth certificate na isinumite ni FPJ sa Comelec noong mag-file siya ng kanyang kandidatura sa pagka-pangulo. Sinasabi ng birth certificate na ipinanganak si FPJ sa St. Lukes Hospital noong 1939 sa Room 1015 samantalang walang room 1015 sa St. Lukes noong taon na iyon dahil may 25 kama at isang palapag lamang ang nasabing ospital noong 1939. Electric typewriter din ang ipinang-tatak sa form ng birth certificate ni FPJ samantalang wala pang electric typewriter noong 1939 at sulat-kamay ang ginagamit ng mga tao noon upang tugunan ang mga tanong sa blangkong form ng birth certificate. (Ulat nina Ellen Fernando at Malou Rongalerios)</body>
<link>http://www.philstar.com/Article.aspx?articleId=235911&amp;publicationSubCategoryId=92</link>
</article>
<article>
<title>Isyu ng citizenship ni FPJ isasampa sa SC</title>
<author></author>
<date>
<month>January</month>
<day>21</day>
<year>2004</year>
</date>
<body>Kaugnay nito, nakatakdang hingiin ni Surigao del Sur Rep. Prospero Pichay Jr., ang pasya ng Korte Suprema hinggil sa isyu ng citizenship ni FPJ. Sa pahayag, sinabi ni Pichay na tanging ang kataas-taasang korte ng bansa ang may karapatang magpasya kung Filipino nga ba o hindi ang tinaguriang hari ng pelikulang Pilipino. Inihalimbawa ng chairman ng House committee on national defense ang article VII, section 4 ng Saligang Batas kung saan isinasaad nito na ang kabuuang kasapi ng Korte Suprema ang tanging husgado sa anumang usapin na may kaugnayan sa resulta ng halalan o kuwalipikasyon ng isang kandidato at may karapatan ito na gumawa ng anumang kapasyahan. Ani Pichay, mababalewala ang anumang magiging desisyon ng Comelec kaugnay sa reklamo hinggil sa pagkatao ni Poe dahil tanging ang SC ang may karapatang resolbahin ito. Sinabi pa ni Pichay na maghahain siya ng petition sa SC alinsunod sa kanyang responsibilidad bilang isang mambabatas na sumusunod sa batas. &amp;quot;Alam naman natin na ang Supreme Court at hindi ang Comelec ang may huling kapasyahan ukol sa dapat bang maging isang kandidato si Poe o hindi,&amp;quot; ani Pichay. Ipinaliwanag pa ni Pichay na walang kinalaman ang pulitika sa paghahain ng kaso sa SC at gusto lang malinawan kung may basehan ba ang pagkandidato ni Poe bilang pangulo at ilagay sa tamang pamamaraan ang lahat.</body>
<link>http://www.philstar.com/Article.aspx?articleId=235924&amp;publicationSubCategoryId=92</link>
</article>
<article>
<title>Palasyo wala raw alam sa naglabasang anti-FPJ ads</title>
<author>Ely Saludar/Ellen Fernando</author>
<date>
<month>January</month>
<day>21</day>
<year>2004</year>
</date>
<body>Mariing itinanggi ng Malaca&amp;ntilde;ang na may kinalaman ito sa paglabas sa mga pahayagan ng isang full-page ads na nagsasabing peke ang ipinakikitang birth certificate ni Fernando Poe Jr. Sinabi ni Presidential Spokesman Ignaco Bunye na hindi umano gagawin ng Palasyo ang binabanggit na taktika. Itinanggi rin ni Atty. Victorino Fornier na mula sa kanyang kampo ang pagpapalabas ng mga paid advertisement laban kay FPJ. Pinasinungalingan din nito na may nagpi-finance sa kanya upang isulong ang kasong disqualification case ng aktor. Sinabi ni Fornier na nanggaling sa kanyang bulsa ang ginagastos nito sa pagsusulong ng kaso ni FPJ. Ang kapatid ni Fornier ang naghain noon ng petisyon kay dating Manila Mayor Alfredo Lim na kinuwestiyon ang kanyang citizenship dahil isa umano itong Chinese national. Ibinasura ng Comelec ang petisyon laban kay Lim at natuloy ang pagtakbo nito bilang pangulo ng bansa. Samantala, si Atty. Ricardo Manapat ng National Archives Records and Management Office na nagbigay ng kopya ng birth certificate ni FPJ at marriage contract ng ama nitong si Allan Poe at unang asawang si Paulita Gomez kay Fornier ang siya rin dating nagpalabas ng rekord laban kay Lim. Ayon sa ilang source sa United Opposition, tumataginting na P1 bilyon ang inilaan umano upang wasakin si FPJ dahil sa lakas nito sa masa. Gusto umanong tiyakin ng mahigpit na kalaban ni Da King sa pagka-pangulo na masisira ang kredibilidad nito kaya ginagastusan na ng malaking halaga para lamang siya maitaob at masira sa publiko. Nakatakda namang imbestigahan ng Comelec ang mga naglabasang print ads laban kay FPJ at pinakilos na nito ang Comelec law department upang tukuyin kung sino ang nasa likod ng mga nasabing full-page advertisement. (Ulat nina Ely Saludar/Ellen Fernando)</body>
<link>http://www.philstar.com/Article.aspx?articleId=235928&amp;publicationSubCategoryId=92</link>
</article>
<article>
<title>Puwersahang sex sa asawa di na uubra</title>
<author>Rudy Andal</author>
<date>
<month>January</month>
<day>21</day>
<year>2004</year>
</date>
<body>&amp;quot;Hindi sex toys o punching bag ang mga kababaihan at kabataan na puwede na lang paglaruan!&amp;quot; Ito ang tinuran kahapon ni Senator at vice presidential candidate Loren Legarda kaalinsabay ng pagpasa sa ikatlong pagbasa ng kanyang iniakdang Senate Bill No. 2723 na magbibigay solusyon sa matinding problema ng pang-aabuso sa mga kababaihan at kabataan, kabilang ang marital rape at incest. Sa ilalim ng panukalang batas ni Loren, magiging tungkulin ng estado ang bigyang proteksiyon ang mga babaet batang biktima ng karahasan, ang magpataw ng mas mabigat na parusa sa mga maysala, at ang pigilin ang karahasan sa loob ng pamamahay (domestic violence). Si Legarda ang principal author ng SB 2723 na inisponsoran at idinepensa ni Sen. Luisa &amp;quot;Loi&amp;quot; Ejercito Estrada. Kung maisasabatas, ituturing ng Anti-Violence Against Women and Children Act na rape ang anumang pagniniig sa loob ng kasal na walang pagsang-ayon ng magpartner. Magiging public crimes na rin ang mga datiy itinuturing na domestic disputes kung kaya puwede nang pigilan ito ng mga alagad ng batas. (Ulat ni Rudy Andal)</body>
<link>http://www.philstar.com/Article.aspx?articleId=235937&amp;publicationSubCategoryId=92</link>
</article>
<article>
<title>Pagbitay sa Enero 30 pagdedebatehan muna</title>
<author>Grace dela Cruz</author>
<date>
<month>January</month>
<day>21</day>
<year>2004</year>
</date>
<body>Muling nabuhayan ng pag-asa ang mga death convicts na sina Roberto Lara at Roderick Licayan na harangin ng Supreme Court (SC) ang pagpapataw ng parusang kamatayan sa Enero 30. Ito ay makaraang paboran ng SC en banc ang inihaing mosyon ng Public Attorneys Office (PAO) na humihiling na payagan sila para sa isang debate tungo sa pagharang ng pagbitay sa dalawang kidnapper. Sa resolution ng SC, itinakda ang oral argument sa Enero 26 sa alas-2 ng hapon. Binigyan naman ng Mataas na Hukuman ang Office of the Solicitor General (OSG) para maghain ng kanilang komento ng hanggang Enero 23 ng tanghali kung nararapat bang payagan na huwag ituloy ang pagbitay sa dalawa at payagan ang mosyon ng PAO na muling buksan ang naturang kaso. Pagbabatayan ng SC ang posisyon ng PAO at OSG kung may sapat na basehan para isalang sa lethal injection ang dalawang convict. Inatasan din ng SC ang PAO na isumite ang affidavit ng umanoy utak sa krimen na sina Pedro Mabansag at Rogelio delos Reyes. Matatandaan na naghain ang PAO ng 15-pahinang urgent motion to re-open the case with leave of court sa Korte Suprema para muling buksan ang kaso nina Lara at Licayan. Iginiit ng PAO sa pamamagitan ng hepe nitong si Atty. Persida Rueda-Acosta na bagong testimonya at ebidensiya ang maaaring iharap sa hukuman makaraang madakip sina Mabansag at delos Reyes na kasabwat din umano sa krimen. (Ulat nina Grace dela Cruz)</body>
<link>http://www.philstar.com/Article.aspx?articleId=235939&amp;publicationSubCategoryId=92</link>
</article>
<article>
<title>Pinoy seaman patay sa lumubog na barko</title>
<author>Ellen Fernando</author>
<date>
<month>January</month>
<day>21</day>
<year>2004</year>
</date>
<body>Isang tripulanteng Pinoy ang nasawi habang 23 pa ang nakaligtas matapos na lumubog ang kanilang sinasakyang barko sa karagatan ng Norway. Sa report ng OWWA, naganap ang insidente dakong alas-4:30 kamakalawa ng hapon sa katimugang bahagi ng Bergne malapit sa Vallestraumen habang patungo ang barkong M/V Rockness, isang Antigua-registered vessel na sinasakyan ng mga Pinoy seaman mula sa Bunkret patungong Emden, Germany. Kasalukuyan pang inaalam ang pagkakakilanlan ng nasawing biktima. (Ulat ni Ellen Fernando)</body>
<link>http://www.philstar.com/Article.aspx?articleId=235943&amp;publicationSubCategoryId=92</link>
</article>
<article>
<title>Manapat 'ginigipit' ni Sotto</title>
<author>Rudy Andal</author>
<date>
<month>January</month>
<day>22</day>
<year>2004</year>
</date>
<body>Maliwanag na harassment ang ginawa ng opposition senators na pinangungunahan ni Senate Minority Leader Vicente Sotto III at Sen. Edgardo Angara nang ipatawag nito si National Archives director Ricardo Manapat sa Senado. Sa pahayag ni Elmer Garcia, opisyal ng Public Employees Association of the Philippines, maliwanag na panggigipit sa isang ordinaryong empleyado ng pamahalaan at matagal nang nagsisilbi sa taumbayan ang ginagawa ng mga opposition senators kay Manapat. Pinuna ni Garcia na kapag ang mga malalaking tao ang naglalaban-laban, silang mga ordinaryo at karaniwang mga empleyado ang naiipit. Aniya, ginagawa lamang nila ang kanilang mga trabaho ng naaayon sa itinakda ng batas at komitment na magsilbi sa publiko. Kahapon ay pina-attend si Manapat at iba pang empleyado ng National Archives sa ginawang pagdinig ng Senate committee on electoral reforms. Sa testimonya ni Manapat, pinanindigan nito na authentic at genuine ang mga dokumentong isinumite ng National Archives sa Comelec ukol sa disqualification case kay Fernando Poe Jr. Ani Manapat, hindi maaaring peke ang mga dokumentong isinumite ng institusyon sa Comelec dahil mula ito sa microfilm na siyang ginagamit din ng mga bangko upang mai-preserve ang mga mahahalagang dokumento. Mariing itinanggi rin ni Manapat na siya ang nag-utos sa kanyang mga tauhan para pekein ang nasabing mga dokumento dahil napaka-imposible umano na mapeke ang mga dokumento na nakapaloob na sa isang micro-film roll. Si Sen. Sotto na campaign manager ni FPJ ay nagdeliver ng privilege speech sa Senado kamakailan na inaakusahang peke ang mga dokumento ng National Archives at inirefer nga sa komite ni Sen. Angara ang imbestigasyon. Si Angara naman ay ang sponsor ni FPJ sa oposisyon. &amp;quot;Sinusunod ko lamang ang kautusan ng Comelec na isumite ang mga dokumento, kaya walang basehan ang mga personal na atake sa akin ni Sen. Sotto,&amp;quot; wika ni Manapat. (Ulat ni Rudy Andal)</body>
<link>http://www.philstar.com/Article.aspx?articleId=236023&amp;publicationSubCategoryId=92</link>
</article>
<article>
<title>3 archive staff umamin: Ebidensiya vs FPJ pineke namin'</title>
<author>Rudy Andal</author>
<date>
<month>January</month>
<day>22</day>
<year>2004</year>
</date>
<body>Pinagtulungang ibaon ng mga empleyado at opisyal ng National Archives sa isinagawang imbestigasyon ng Senado kahapon ang director nitong si Ricardo Manapat bilang &amp;quot;mastermind&amp;quot; sa pamemeke ng dokumento ng mga magulang ni Fernando Poe Jr. Ayon kay Rommel Talabis, siya ang unang inutusan ni Dir. Manapat na maghanap sa mga birth certificates mula 1936-1941 noong November sa Paco archives office, gayundin noong Disyembre para sa mga birth certificates ng 1915-1916. Sa testimonya ni Talabis, ginawa niya ang inutos ni Manapat hanggang sa may ipinalinis itong dokumento mula sa micro-film kung saan ay ginawang mga blangko ang mga paglalagyan ng pangalan at iba pang detalye sa birth certificate. Inutusan din siya ni Manapat na maghanap ng katulad na font ng natuklasan nitong birth certificate ng 1915 pero dahil sa mahirap na ito ay nag-cut and paste na lamang sjya mula sa computer para ikabit sa ipapagawang dokumento na ikakabit sa micro-film. Idinagdag pa ni Talabis, noong Disyembre din ay inutusan siya ni Manapat na gumawa sa kanyang computer para sa isang marriage contract na pawang mga Spanish words ang nilalaman gayundin ang dokumento para sa bigamy charges dito na pinapalabas na luma. Aniya, hindi nito natapos ang ipinapagawa ni Manapat hanggang sa mag-leave siya habang si Emman Llamera naman ang nagtuloy ng computer work para pekein ang marriage contract nina Allan Poe Sr. at Paulita Gomez. Iginiit naman ni Vecelyn Tarin, records and management analyst, inutusan siya ni Manapat upang mag-scan ng mga pirma nina Poe Sr. at Gomez para ma-enhance sa kanyang computer at mailipat sa diskette na ibinigay ni Manapat. Nagkakaisang inihayag din ng tatlong testigo na nagulat na lamang sila ng muling makita ang kanilang &amp;quot;pinekeng&amp;quot; dokumento ng magkaroon ng reklamo laban sa citizenship ni FPJ sa Comelec. (Ulat ni Rudy Andal)</body>
<link>http://www.philstar.com/Article.aspx?articleId=236037&amp;publicationSubCategoryId=92</link>
</article>
<article>
<title>Graft vs Comelec officials isinampa ni Pimentel</title>
<author>Malou Rongalerios</author>
<date>
<month>January</month>
<day>22</day>
<year>2004</year>
</date>
<body>Kinasuhan ng katiwalian sa Ombudsman ni Sen. Aqulino Pimentel si Comelec Chairman Benjamin Abalos at anim na commisisoners nito matapos ibasura ng Supreme Court ang pinasok nilang kontrata sa Mega Pacific Consortium na nagkakahalaga ng P1.3 bilyon. Ayon kay Sen. Pimentel, lumabag si Chairman Abalos at mga commissioners na sina Luzviminda Tancangco, Ralph Lantion, Mehol Sedain, Resureccion Borra, Rufino Javier at Florentino Tuason sa Anti-Graft and Corrupt Practices Act o Republic Act No.3019. Isinampa ni Pimentel ang kaso sa kabila nang naunang pahayag ng Ombudsman na hindi nila maaaring imbestigahan ang mga &amp;quot;impeachable officials&amp;quot; hanggat hindi ang mga ito napapatalsik ng Kongreso sa pamamagitan ng impeachment trial. Ikinatuwiran naman ni Pimentel na walang probisyon sa Konstitusyon na nagsasabing kailangan munang patalsikin ang mga impeachable officials ng Kongreso bago ang mga ito makasuhan sa korte. Ayon sa senador, imposible nang maisulong ang impeachment complaint dahil wala ng 20 session days ang nalalabi sa 12th Congress bago tuluyang magsara sa Hunyo 30. Idinagdag ni Pimentel na dapat lamang kasuhan ang mga opisyal ng Comelec at papanagutin ang mga ito bago pa makawala dahil sa ginawa nilang pagtanggap sa 1,973 automated counting machines kahit na hindi accurate ang mga ito. Hinihintay ng Ombudsman ang kasagutan ng Comelec para maumpisahan na ang pagdinig sa kaso. (Ulat ni Malou Rongalerios)</body>
<link>http://www.philstar.com/Article.aspx?articleId=236041&amp;publicationSubCategoryId=92</link>
</article>
<article>
<title>Tubig irarasyon na!</title>
<author>Lilia Tolentino</author>
<date>
<month>January</month>
<day>22</day>
<year>2004</year>
</date>
<body>Nakahanda ang pamahalaan na magrasyon ng tubig sa mga lugar na maaaring maapektuhan ng krisis sa tubig sa Metro Manila at ilang bahagi ng hilagang Luzon. Tiniyak ito ni Pangulong Arroyo sa harap ng inaasahang kakulangan sa tubig dahil sa pagbaba ng imbak na tubig sa anim na dam ng Luzon partikular sa Angat Dam sa Bulacan na ang water level ay naitala sa 198.77 metro sa nakalipas na 24-oras. Ang Angat dam ang pinagkukunan ng 97 porsiyento ng supply ng tubig sa Metro Manila ng 8-M kumokonsumo nito. Sinabi ng Pangulo na inatasan na niya ang kinauukulang ahensiya ng pamahalaan na bumalangkas ng plano para mapagaan ang negatibong epekto ng krisis sa tubig. Ang mga dam na kasalukuyang minamanmanan din ng mga awtoridad ay ang Magat dam sa Isabela, Pantabangan dam sa Nueva Ecija, Binga at Ambuklao sa Benguet at San Roque dams sa Pangasinan. Para rin maiwasan ang pinangangambahang kakulangan sa tubig, nanawagan ang Pangulo sa publiko na magpatupad ng pagtitipid sa gamit ng tubig. (Ulat ni Lilia Tolentino)</body>
<link>http://www.philstar.com/Article.aspx?articleId=236050&amp;publicationSubCategoryId=92</link>
</article>
<article>
<title>Signal No.3 na bagyo sagot sa krisis sa tubig</title>
<author>Angie dela Cruz</author>
<date>
<month>January</month>
<day>22</day>
<year>2004</year>
</date>
<body>Isang storm signal no.3 ang kailangan upang mapunan ang pangangailangan sa tubig sa Angat Dam. Sa isang exclusive interview, sinabi ni Nathaniel Cruz, climatologist ng PAGASA, isang tropical storm lamang ang makakasagot sa problema sa tubig sa Metro Manila upang mapataas ang weather level sa Angat dam. Sinabi pa ni Cruz na hindi naman gaanong nakatutulong ang ginagawang cloud seeding sa bahagi ng Angat dam, dahilan sa hindi lahat ng ulan ay bumabagsak sa dam. &amp;quot;Sa pagsasagawa kasi ng cloud seeding, hindi yun garantiya na tataas ang level ng tubig sa Angat dam. Yung ibang bahagi lamang ng ulan ang napupunta sa dam at ang ibang bahagi ay napupunta sa lupa na sinisipsip lamang nito. Kailangan talaga ang isang malakas na bagyo para tumaas ang tubig sa Angat,&amp;quot; pahayag ni Cruz. Niliwanag din ni Cruz na wala namang epekto sa klima ang cloud seeding at maging ang tubig na binabagsak nito dahil ito ay hindi acid rain. Sinabi ni Cruz na upang hindi gaanong maramdaman ng taong-bayan ang epekto ng kakulangan sa suplay ng tubig ay kailangang magtipid dito ang mga tao, matutong magre-use at recycle ng tubig at ayusin ang mga sirang tubo ng tubig. Kailangan din anyang humanap ng iba pang mapagkukunan ng tubig ang MWSS para maiwasan ang matinding pangangailangan sa suplay tulad ng posibleng paggamit sa tubig ng Laguna de Bay, Wawa dam sa Montalban at Bayabas River sa Sierra Madre. &amp;quot;Long term solution yan na dapat mabigyan pansin dahil kung hindi tayo magtutulungan, lalong titindi ang pangangailangan sa tubig sa Metro Manila. Patuloy ang pagdami ng tao pero wala namang ibang pinagkukunan ng suplay para sa kalakhang Maynila kundi ang Angat dam lang,&amp;quot; dagdag ni Cruz. (Ulat ni Angie dela Cruz)</body>
<link>http://www.philstar.com/Article.aspx?articleId=236053&amp;publicationSubCategoryId=92</link>
</article>
<article>
<title>GMA.Ate Glo, Gloria Labandera bawal nang itawag sa Pangulo</title>
<author>Malou Rongalerios</author>
<date>
<month>January</month>
<day>22</day>
<year>2004</year>
</date>
<body>Ipinagbawal na ng National Executive director ng Lakas-CMD Sec. Jose Ma. Rufino sa lahat ng lider at kandidato ng partido ang pagtawag ng initials at iba pang &amp;quot;dimunitives&amp;quot; kay Pangulong Arroyo. &amp;quot;Effective immediately, please be advised that from hereon we shall address Her Excellency the President only as President Gloria Macapagal-Arroyo in all our communications, greetings, streamers, etc.&amp;quot; anang memorandum ni Rufino. Dapat aniyang iwasan ang paggamit ng GMA, Ate Glo at Gloria Labandera bilang respeto na rin sa Pangulo. Sanay na ang mga Pinoy sa pagbibigay ng kung anu-anong pangalan at palayaw upang mas mapalapit ito sa isang partikular na tao. (Ulat ni Malou Rongalerios)</body>
<link>http://www.philstar.com/Article.aspx?articleId=236058&amp;publicationSubCategoryId=92</link>
</article>
<article>
<title>Lie test hamon ni Manapat</title>
<author>Ellen Fernando,Lilia Tolentino at Rudy Andal</author>
<date>
<month>January</month>
<day>23</day>
<year>2004</year>
</date>
<body>Hinamon kahapon ni National Archives Director Ricardo Manapat si action king Fernando Poe Jr. at ang lahat ng empleyadong nag-aakusa sa kanya na dinoktor ang birth certificate ni Da King na sabay sumailalim sa lie detector test para mapatunayan kung sino ang nagsisinungaling at nagsasabi ng katotohanan. Sa ginanap na pulong balitaan, sinabi ni Manapat na nakahanda siyang magpasailalim sa polygraph test kung sabay sila ni FPJ. Isama na rin anya nito sa lie test ang tatlong testigo na nagsabing siya ang nag-utos na pekein ang mga dokumento ni FPJ. Ani Manapat, ito lamang ang paraan upang malaman ng publiko na talagang nagsasabi siya ng totoo hinggil sa mga hawak nitong dokumento at impormasyon na nagpapatotoo na hindi tunay na Pilipino ang aktor. Sinabi pa ni Manapat na wala siyang iniutos sa mga archives employees na sina Vicelyn Tarin, Emman Llamera at Remmel Talabis kundi mag-print out at mag-enhance ng images ng mga dokumentong natagpuan sa microfilm. Iginiit niya na natagpuan sa microfilm ng National Archives ang lahat ng dokumentong ginagamit ni Atty. Victorino Fornier sa disqualification case laban kay FPJ. &amp;quot;Walang nangyaring fabrication, kundi pinalaki lamang ang images ng dokumento upang mabasa ng malinaw. Kaya walang ibang layunin ang pagharap ng tatlong testigo at suporta ng mga empleyado kundi gumanti sa mahigpit kong pamamahala,&amp;quot; paliwanag ni Manapat. Itinanggi rin nito na ipinuslit niya ang 1939 document ng archives division na umaabot sa 12 bundles bago siya nagdesisyong mag-leave kahapon. Sa isinagawang imbestigasyon ng Senado kamakalawa ay pinanindigan ni Manapat na pawang authentic at genuine ang kopya ng birth certificate na kanyang sinumite sa Comelec kaugnay ng pagdinig sa disqualification case laban kay FPJ. Sa dokumentong iniharap ni Fornier sa Comelec, lumitaw na hindi tunay na natural-born citizen si FPJ dahil kasal ang ama nitong si Allan Fernando Poe sa isang Paulita Gomez na pawang Kastila. Ginamit na batayan ni Fornier sa kasong disqualification ang ilang dokumentong isinumite mismo ng kampo ni FPJ, tulad ng marriage certificate nina Allan Poe at Bessie Kelley noong 1940 at birth certificate ni Da King na ipinanganak noong Agosto 20, 1939. Sa 1940 marriage certificate, inilagay nina Poe at Kelly na kapwa sila single pero sa 1939 birth certificate, inilagay nilang kapwa sila kasal. Testigo, Stuntman Ni FPJ Ibinunyag din ni Manapat na isa sa tatlong tauhan nito na tumestigo laban sa kanya sa pagdinig sa Senado kamakalawa ay stuntman ni FPJ sa kanyang mga pelikula kaya hindi anya kataka-taka kung ipagtanggol man nito si FPJ. Hindi tinukoy ni Manapat kung sino sa tatlong archives employees ang tinutukoy niyang personal stuntman ng actor. Bukod dito, nabatid pa kay Manapat na ang tatlo din ang nagsampa ng kaso laban sa kanya may tatlong buwan na ang nakakalipas. Sinabi naman ng mga empleyado ng archives na sumusuporta sa tatlong testigo na maraming galit kay Manapat sanhi ng patong-patong na reklamo dito. Anila, nong 1998 ay sinuspinde na rin si Manapat ng isang buwan sa puwesto at may warrant of arrest dahil sa ibat ibang kasong kinasasangkutan. May nakabinbin din umanong libel case sa kanya. Manapat Nagbakasyon Muna Kaugnay nito, nag-file ng indefinite leave of absence si Manapat. Agad namang naglagay ang Malaca&amp;ntilde;ang ng kapalit ni Manapat kahit hindi pa tinatanggap ni Pangulong Arroyo ang naturang leave. Si Marietta Chou ang itinalagang officer-in-charge ng National Archives habang binibigyan ng pagkakataon si Manapat na linisin ang kanyang pangalan. Nilinaw ng Palasyo na maaari lang makabalik sa puwesto si Manapat kung mapapawalang-saysay ang akusasyon laban sa kanya. Samantala, iginiit naman ng mga senador na dapat magbitiw sa kanyang tungkulin si Manapat dahil nawala na ang tiwala ng taumbayan dito. Pinayuhan ni Senate President Franklin Drilon si Pangulong Arroyo na agarang tanggapin ang resignation ni Manapat sa sandaling ihain nito ang pagbibitiw sa puwesto. Kasabay nito, hiniling din ni Senate Minority Leader Vicente Sotto III sa DOJ at Bureau of Immigration na magpalabas ng hold departure order (HDO) laban kay Manapat dahil sa mayroon na umano itong record na kapag naaakusahan ay lumalabas ng bansa para takasan ang kaso.(Ulat nina Ellen Fernando,Lilia Tolentino at Rudy Andal)</body>
<link>http://www.philstar.com/Article.aspx?articleId=236146&amp;publicationSubCategoryId=92</link>
</article>
<article>
<title>Piso budget ng DOTC 'pag di sinibak si Lim</title>
<author>Rudy Andal</author>
<date>
<month>January</month>
<day>23</day>
<year>2004</year>
</date>
<body>Nagbanta kahapon si Senate President Franklin Drilon na mauuwi sa pisong budget ang hinihinging P10 bilyon pondo ng Department of Transportation and Communications kung mabibigong sibakin ni DOTC Sec. Leandro Mendoza si Civil Aeronautics Board (CAB) director Alberto Lim at ipaliwanag ang ginawang paggastos ng P3 bilyon ng Philippine Coast Guard na walang pahintulot ng Kongreso. Sinabi ni Sen. Drilon, maraming senador ang humiling kay Sec. Mendoza at sa Malaca&amp;ntilde;ang na sibakin si Lim dahil sa koneksiyon nito sa US-finance AGILE group na nagsusulong ng Open Sky Policy na papatay sa local aviation industry. Bukod dito, hiniling din ni Drilon sa DOTC chief na ipaliwanag nito kung bakit gumastos ng P3 bilyon sa pagbili ng mga Australian made na search and rescue vessels ang PCG na attached agency nito na walang pahintulot ng Kongreso. Nagtataka naman si Sen. Joker Arroyo kung bakit handang isakripisyo ni Mendoza ang budget ng kanyang buong departamento gayung ang pagsibak lamang naman kay Lim ang nagiging hadlang dito. Ayon naman kay Mendoza, ipinabatid na niya ang sentimyento ng mga senador sa Malaca&amp;ntilde;ang at wala naman siyang pagtutol sakaling sibakin man ito ni Pangulong Arroyo. (Ulat ni Rudy Andal)</body>
<link>http://www.philstar.com/Article.aspx?articleId=236158&amp;publicationSubCategoryId=92</link>
</article>
<article>
<title>$684-M Marcos wealth pinalalabas sa PNB</title>
<author>Malou Rongalerios</author>
<date>
<month>January</month>
<day>23</day>
<year>2004</year>
</date>
<body>Pormal nang iniutos kahapon ng Sandiganbayan First Division sa Philippine National Bank (PNB) na i-release ang $684 milyong Swiss deposits ng mga Marcoses na idineklara ng Korte Suprema na bahagi ng nakaw na yaman ng pamilya. Sa tatlong pahinang writ of execution, inutusan ng First Division ang sheriff na dalhin ang kautusan sa PNB kung saan nakadeposito ang nasabing nakaw na yaman ng mga Marcos simula noong 1997. Ayon kay PNB First Senior VP Ma. Elena Sarmiento, ang pera ng Marcoses ay lumago ng $8 milyon noong 2003, kaya mula sa $676 milyon ito ay naging $684 milyon. Makikinabang sa nasabing salapi ang mga maliliit na magsasaka sa pamamagitan ng agrarian reform. (Ulat ni Malou Rongalerios)</body>
<link>http://www.philstar.com/Article.aspx?articleId=236164&amp;publicationSubCategoryId=92</link>
</article>
<article>
<title>Kaso ni FPJ iaakyat sa SC</title>
<author>Ellen Fernando, Grace dela Cruz at Malou Rongalerios</author>
<date>
<month>January</month>
<day>24</day>
<year>2004</year>
</date>
<body>Iaakyat sa Supreme Court (SC) ng petitioner na si Atty. Victorino Fornier ang pagkuwestiyon sa pagiging Pinoy ni action king Fernando Poe Jr. kasabay ng petisyon na itigil ng Comelec ang pagdinig sa disqualification case bunga ng kawalan ng hurisdiksiyon dahil tanging ang Korte Suprema lamang ang maaaring humusga sa isyu ng citizenship ng isang kandidato sa pagka-presidente. Ayon kay Atty. Fornier, maghahain siya ng motion for reconsideration sa Comelec en banc matapos na ibasura kahapon ng komisyon ang petisyon na kumukuwestiyon sa citizenship ni FPJ sa botong 3-0. Kapag wala anyang nangyari sa Comelec en banc ay mapipilitan na silang dalhin ang kaso sa SC kung saan 15 mahistrado ang magdedesisyon dito. Naniniwala si Fornier na na-pressure lamang ang Comelec sa agarang pagpapalabas ng desisyon na idismis ang disqualification case laban kay Da King. Sa 12-pahinang desisyon ng Comelec First Division, lumitaw na &amp;quot;lack of merit&amp;quot; ang petisyon ni Fornier na idiskuwalipika ang kandidatura ni FPJ. Pinagbasehan ng Comelec ang isinasaad sa Section 5 Article 4 ng 1935 Philippine Constitution na ikokonsiderang natural-born Filipino ang isang indibidwal kung ang ama nito ay isang Pilipino kahit na ito ay lehitimo o ilehitimong anak. Kasunod nito, naghain naman ng 18-pahinang petisyon sa SC ang mga abogadong sina Atty. Maria Jeanette Tecson at Atty. Felix Desiderio, kung saan binigyang-diin ng mga ito na dapat lamang na baligtarin ng SC ang resolusyon ng Comelec na kumikilala sa kandidatura ni FPJ gayong hindi naman ito nakatupad sa mga kuwalipikasyon ng isang presidential candidate. Pinagbasehan naman ng mga abugado ang marriage certificate ng mga magulang ni FPJ na sina Allan Fernando Poe at Bessie Kelley na ikinasal noong Set. 16, 1940, isang taon makaraang isilang si FPJ. Bunga nito, maituturing umanong isang illegitimate child si FPJ at ang susundin nito ay ang citizenship ng kanyang ina. Nais din ng nabanggit na mga abugado na maglabas ng temporary restraining order (TRO) ang SC sa pagdinig ng Comelec sa nasabing kaso at agarang mag-assume ng hurisdiksiyon dito. Nilinaw nina Tecson at Desiderio na walang karapatan ang Comelec na hawakan ang anumang kaso na tumutukoy sa mga kuwestiyon sa kuwalipikasyon ng isang kandidato sa pagka-pangulo. Anila, umabuso ang poll body nang hawakan nito ang kaso at magsagawa ng isang pagsisiyasat hinggil sa kinukuwestiyong citizenship ni FPJ gayong malinaw na nakasaad sa Konstitusyon na tanging ang Korte Suprema lamang ang siyang may karapatan na duminig ng nasabing kaso. Di Pa Tapos Ang Laban Sa kabila ng ginagawang pagdiriwang ng oposisyon hinggil sa naging desisyon ng Comelec na ibasura ang reklamong patalsikin bilang kandidato sa pagka-pangulo si Fernando Poe Jr., naniniwala ang mga mambabatas mula sa partido Lakas-CMD na hindi pa tapos ang laban dahil ang isyu ay isang usaping Konstitusyunal. Sinabi ni Surigao del Sur Rep. Prospero Pichay na ang labanan ay hindi sa pagitan nina Pangulong Arroyo at ni FPJ kundi kung nasunod ba ng action king ang pangunahing kuwalipikasyon bilang kandidato sa 2004 presidential election. Maging si Senate President Franklin Drilon ay nagpahayag na may basehan pa rin ang pagtatanong sa pagkakakilanlan kay FPJ dahil malinaw sa mga dokumento na ito ay isang anak sa labas ng isang banyagang magulang. Sinabi pa ni Drilon na maituturing talagang Amerikano si FPJ dahil mismong abugado nitong si Atty. Estelito Mendoza ay umamin sa Comelec na illegitimate child ang aktor. Ayon pa kay Pichay, hindi dapat tingnan bilang kabiguan sa panig ng administrasyon ang naganap na kapasyahan ng Comelec dahil gusto lamang matiyak dito na walang magaganap na paglabag sa ating Saligang Batas. (Ulat nina Ellen Fernando, Grace dela Cruz at Malou Rongalerios)</body>
<link>http://www.philstar.com/Article.aspx?articleId=236266&amp;publicationSubCategoryId=92</link>
</article>
<article>
<title>Pa-pogi ni FPJ, di kuwalipikasyon para maging pangulo - Solons</title>
<author>Malou Rongalerios</author>
<date>
<month>January</month>
<day>24</day>
<year>2004</year>
</date>
<body>Hindi isang kuwalipikasyon para sa kakandidatong pangulo ang pa-pogi epek. Ito ang naging pahayag ni Antique Rep. Exequiel Javier kaugnay sa kabiguan ni action king Fernando Poe Jr. na magbigay ng kongkretong paliwanag sa kanyang plataporma de gobyerno. Ayon kay Javier, pa-pogi lamang ang ginawa ni FPJ sa harap ng mga negosyante sa halip na ipaliwanag ng husto ang kanyang mga balakin sakaling maging pangulo ng bansa. Nangako lamang aniya siya na ibabalik ang kumpiyansa ng taumbayan sa pamahalaan, pagpapaunlad sa Mindanao at sa kalagayan sa pinansiyal ngunit hindi naman niya binanggit kung papaano niya ito gagawin. Sinabi pa ni Javier na hindi pagpapa-guwapo ang pangunahing katangian ng isang kandidato kundi kakayahan at karakter na pamunuan ang bansa. Naniniwala naman si Iloilo Rep. Augusto Syjuco na panahon na kay FPJ na harapin ang katotohanang may kakulangan ito sa pamumuno. Ayon kay Syjuco, hindi katulad ng pelikula na may iskrip, may ka-double sa mga delikadong eksena at puwedeng magtake-2 o umulit ang pamamahala ng gobyerno. Iminungkahi naman ni Bulacan Rep. Wilfrido Villarama na humarap si FPJ sa isang open forum kasama ang lahat ng sektor ng lipunan upang malaman kung ano ang gagawin nito sa mga karaingan ng taumbayan. (Ulat ni Malou Rongalerios)</body>
<link>http://www.philstar.com/Article.aspx?articleId=236280&amp;publicationSubCategoryId=92</link>
</article>
<article>
<title>FPJ bumilib sa 3 testigo</title>
<author>Rudy Andal</author>
<date>
<month>January</month>
<day>24</day>
<year>2004</year>
</date>
<body>Nagpasalamat kahapon si KNP standard bearer Fernando Poe Jr. sa Commission on Elections kaugnay sa naging patas na desisyon nito ng ibasura ang petisyon ni Atty. Victorino Fornier para sa kanyang diskuwalipikasyon. Sinabi ni FPJ sa kanyang statement, pinasasalamatan din niya ang kanyang mga supporters, gayundin ang matatapang na empleyado ng National Archives na sina Vicelyn Tarin, Remmel Talabis at Emman Llanera dahil sa pagsisiwalat ng mga ito ng katotohanan kahit itinaya nila ang kanilang buhay at trabaho sa ginawa nilang pagbubunyag laban kay Archives director Ricardo Manapat. Wika pa ni FPJ, dapat hangaan ang katapangan at katatagan ng loob ng 3 testigo na nagbulgar ng lahat nilang nalalaman laban kay Manapat sa isinagawang imbestigasyon ng Senado. Aniya, sina Vicelyn, Remmel at Emman ang mga unang mamamayan ng bagong Pilipinas. &amp;quot;I have a Filipino father so, I am a Filipino. I did not apply for naturalization so I am a natural-born citizen,&amp;quot; paliwanag pa ni Da King. (Ulat ni Rudy Andal)</body>
<link>http://www.philstar.com/Article.aspx?articleId=236283&amp;publicationSubCategoryId=92</link>
</article>
<article>
<title>PGMA sabak sa trabaho kahit may sakit</title>
<author>Lilia Tolentino/Ely Saludar</author>
<date>
<month>January</month>
<day>24</day>
<year>2004</year>
</date>
<body>Kahit may karamdaman, pinilit pa ring magtrabaho ni Pangulong Arroyo upang harapin ang kanyang gawain sa Malaca&amp;ntilde;ang. Ang Pangulo ay dapat umalis kahapon patungong Hong Kong para sa isang pakikipagpulong sa mga negosyante doon, pero kinansela ang biyahe matapos siyang payuhan ng kanyang doktor na magpahinga at huwag munang lumabas sa loob ng 48-oras. May lagnat ang Presidente dahil sa ubo at sipon, subalit sa halip na magpahinga ay pinangunahan nito ang pagprisinta sa media ng nailigtas na kidnap victim na Tsinoy na si Dominga Chu, 67, na nabawi sa kamay ng mga abductors nito kahapon ng umaga. (Ulat nina Lilia Tolentino/Ely Saludar)</body>
<link>http://www.philstar.com/Article.aspx?articleId=236293&amp;publicationSubCategoryId=92</link>
</article>
<article>
<title>Pagpasok ng El Ni&amp;ntilde;o paghahandaan na</title>
<author>Angie dela Cruz</author>
<date>
<month>January</month>
<day>24</day>
<year>2004</year>
</date>
<body>Hinikayat ng PAGASA ang mga kinauukulang ahensiya ng pamahalaan na ngayon pa lamang ay paghandaan na ang pagpasok ng El Ni&amp;ntilde;o phenomenon o tag-tuyot dahil hindi pa man nakakapasok ang panahong ito sa bansa ay may krisis na sa tubig na nararanasan sa Metro Manila. Ayon kay Nathaniel Cruz, climatologist ng PAGASA, kailangang bigyang pansin ng mga nabanggit ang pagpasok ng El Ni&amp;ntilde;o sa bansa dahil inaasahan ang matinding epekto nito sa kakulangan sa suplay sa tubig. Ayon kay Cruz, mga kalagitnaan ng taon maaaring pumasok ang tag-tuyot sa bansa, pero walang papasok na ulan sa buwang ito hanggang buwan ng Mayo kaya kailangan anyang magtipid ang lahat sa tubig. (Ulat ni Angie dela Cruz)</body>
<link>http://www.philstar.com/Article.aspx?articleId=236295&amp;publicationSubCategoryId=92</link>
</article>
<article>
<title>Nameke ng 'FPJ' mananagot - Pichay</title>
<author>Malou Rongalerios</author>
<date>
<month>January</month>
<day>25</day>
<year>2004</year>
</date>
<body>Kailangang papanagutin sa batas ang mga sangkot sa pamemeke ng mga record na nasa National Archives sapagkat ito ay tuwirang pambabalasubas sa ating kasaysayan. Ito ang tinuran ni Surigao del Sur Rep. Prospero Pichay matapos maghain ng resolusyon sa Kamara na naglalayong papanagutin ang mga salarin sa pamemeke ng rekord ni action king Fernando Poe Jr. Ang House Resolution 1451 ay humihiling ng imbestigasyon kaugnay umano sa anomalyang nagaganap sa tanggapan ng National Archives, ang tanggapan ng pamahalaan na nagtatago ng mga opisyal na dokumento sa bansa. Hiniling ni Pichay sa House committee on basic education and culture na siyasatin kung paano nagkakaroon ng palsipikasyon ng mga opisyal na dokumento sa naturang tanggapan. Aniya, ang pamemeke umano ng ilang dokumento ay makakasira sa integridad ng tanggapan bilang pangunahing ahensiya na nangangalaga ng mga opisyal na papeles. &amp;quot;Nais natin matiyak na hindi na mauulit ang umanoy pamemeke ng dokumento sa archives sa pamamagitan ng paghahain ng alternatibong pamamaraan,&amp;quot; pahayag pa ng chairman ng house committee on national defense. Hiniling din ni Pichay ang paglalahad ng lahat ng laman ng microfilm upang malaman kung anu-ano ang mga nilalaman nito. &amp;quot;Dapat makita ng publiko kung ano talaga ang laman ng microfilm,&amp;quot; sabi pa ni Pichay. Samantala, malaki ang paniniwala ni Davao City Rep. Prospero Nograles na may isang &amp;quot;hindi nakikitang&amp;quot; kamay ang nasa likod ng disqualification case laban kay FPJ na ang layunin ay ma-frame up at pagbintangan si Pangulong Arroyo. Ayon kay Rep. Nograles, si Pangulong Arroyo ang maaapektuhan sa nasabing isyu dahil ito ngayon ang pinagbibintangang nais magpadisqualify kay Da King. Wala anyang mapapala ang administrasyon sa nasabing kaso ni FPJ kaya siguradong wala itong kinalaman sa nasabing isyu. Wika ni Nograles, si Sen. Panfilo Lacson ang makikinabang kung madidiskuwalipika si FPJ kaya posibleng ang mga political strategists nito ang may pakana ng nasabing &amp;quot;psychological game.&amp;quot; &amp;quot;Lacson is the only presidential candidate who has the motive to disqualify Poe,&amp;quot; pahayag pa ni Nograles. (Ulat ni Malou Rongalerios)</body>
<link>http://www.philstar.com/Article.aspx?articleId=236394&amp;publicationSubCategoryId=92</link>
</article>
<article>
<title>Shahani lumipat sa kampo ni FPJ</title>
<author>Lilia Tolentino/Rudy Andal</author>
<date>
<month>January</month>
<day>25</day>
<year>2004</year>
</date>
<body>Kumalas na bilang miyembro ng Gabinete ni Pangulong Arroyo si dating Senadora Leticia Ramos-Shahani para suportahan ang kandidatura nina Fernando Poe Jr. at Sen. Loren Legarda. Sa pagkalas ni Shahani, binitawan na rin nito ang puwesto bilang presidential adviser for Culture and Arts, commissioner ng UNESCO at bilang director ng Manila Economic and Cultural Office. &amp;quot;It was Loren who requested for my advice and assistance, having brought her to Lakas when she first ran as senator in 1998 and having watched her outstanding performance in the senate, Im gladly giving my support to her and to her team,&amp;quot; wika ni Shahani. Pero, isang mambabatas ang nakapagsabing kaya lumipat si Shahani sa kampo ni FPJ ay upang makasiguro na magiging malakas pa rin ang pamilya Ramos kapag nanalo sa May 10 presidential elections si FPJ. Si dating Pangulong Fidel Ramos ay nasa panig ni Pangulong Arroyo, samantala ang anak nitong si Cristy Ramos ay nasa kampo ni Raul Roco. (Ulat ni Lilia Tolentino/Rudy Andal)</body>
<link>http://www.philstar.com/Article.aspx?articleId=236405&amp;publicationSubCategoryId=92</link>
</article>
<article>
<title>Dinayang congressman ngayon lang idineklarang panalo</title>
<author>Ellen Fernando</author>
<date>
<month>January</month>
<day>25</day>
<year>2004</year>
</date>
<body>Matapos ang halos tatlong taon ay kahapon lamang naideklarang nanalo ng House of Representatives Electoral Tribunal (HRET) sa 2001 congressional race si Atty. Noel Cari&amp;ntilde;o bilang opisyal na nagwaging kongresista ng Pasig City matapos na madaya ng &amp;quot;dagdag-bawas&amp;quot;. Sa isinagawang pagdinig ng HRET na binubuo ng tatlong mahistrado ng Supreme Court at anim na miyembro ng Kamara na dinaya sa 2001elections si Cari&amp;ntilde;o ng kampo ng nakaupong si Rep. Henry Lanot. Nabatid na naghain ng protesta si Cari&amp;ntilde;o sa HRET noong May 29, 2001 dahil sa mga kuwestiyunableng bilang ng boto nito. Lumabas sa total tally na nakakuha ng 75,459 boto si Lanot at 74,311 votes kay Cari&amp;ntilde;o kaya prinoklama noon na panalo si Lanot. Pero kinuwestiyon ni Cari&amp;ntilde;o ang resulta ng bilang sa may 1,518 precincts sa Pasig matapos na mapag-alaman nito na binawasan ng kampo ni Lanot at kaalyado nito ang kanyang boto. Hindi rin binasa ang ilang mga boto ni Cari&amp;ntilde;o at isinampa pa sa kanyang kalaban ang ilang unofficial ballots. Sa ginawang recount ng HRET sa mga kinuwestiyong balota, lumabas na mas mataas ang boto na nakuha ni Cari&amp;ntilde;o na umabot sa 74,702 habang si Lanot ay nakakuha ng 73,333 votes kung saan 1,369 ang lamang ng panalo ng una. Dahil dito, inirekomenda na ng HRET sa Comelec ang pagsasampa ng kasong kriminal laban kay Lanot na nagsisilbi sa Kongreso ng halos magta-tatlong taon at sa alipores na nagmaniobra ng dagdag-bawas. Si Cari&amp;ntilde;o na tumatakbo ring kongresista ng Pasig sa May 2004 elections ay nakatakdang mag-courtesy call kay House Speaker Jose de Venecia at uupo sa puwesto bukas upang ilatag ang kanyang mga hakbang para sa kabutihan ng kanyang constituents sa Pasig kabilang na ang ipapanukala nitong gawing dalawang distrito ang Pasig City. (Ulat ni Ellen Fernando)</body>
<link>http://www.philstar.com/Article.aspx?articleId=236412&amp;publicationSubCategoryId=92</link>
</article>
<article>
<title>Media na sasaksi sa bitay sa Enero 30 sasalain na</title>
<author>Grace dela Cruz</author>
<date>
<month>January</month>
<day>25</day>
<year>2004</year>
</date>
<body>Nakatakdang salain ng Department of Justice (DOJ) at Bureau of Corrections ang mga miyembro ng media na sasaksi sa pagbitay sa dalawang kidnapper sa Enero 30 na sina Roberto Lara at Roderick Licayan. Sinabi ni New Bilibid Prisons (NBP) Supt. Venancio Tesoro na aabot sa 10 miyembro ng media ang papayagang pumasok sa gagawing bitay. Dalawa dito ay mula sa broadsheet, dalawa sa tabloid, dalawa sa TV, dalawa sa radyo at dalawa sa foreign press. Kailangan munang magsumite ng liham kay Justice Secretary Merceditas Gutierrez ang mga miyembro ng media entities ng hanggang Enero 26 upang malaman kung sino-sino ang interesado sa mga mamamahayag na sumaksi sa gaganaping execution. Tulad ng mga nakalipas na pagbitay, idadaaan sa bunutan ang pagpili sa mga miyembro ng media sa Enero 28 sa loob ng NBP ganap na alas-9 ng umaga. Kasama ring sasaksi sa pagbitay si Gutierrez na siyang tatanggap ng tawag kay Pangulong Arroyo kung dapat pigilin ang pagbitay. Si Gutierrez naman ang mag-uutos kay Bucor director Dionisio Santiago na magbibigay naman ng direktiba kay Tesoro para sa pagbitay kung saan ang huli ang siyang mag-uutos sa mga phlebotomists na iturok na ang gamot. Nabatid kay Tesoro na tatanggap ang mga phlebotomists ng P8,000 sahod sa gagawin nilang pagbitay. Handa na rin ang apat na gamot na ituturok na nagkakahalaga ng P12,000 sa bawat pagbitay sa death convict. (Ulat ni Grace dela Cruz)</body>
<link>http://www.philstar.com/Article.aspx?articleId=236419&amp;publicationSubCategoryId=92</link>
</article>
<article>
<title>Diskette magdidiin kay Manapat</title>
<author>Rudy Andal</author>
<date>
<month>January</month>
<day>25</day>
<year>2004</year>
</date>
<body>Sa kabila ng pagkuha ni Archives director Ricardo Manapat sa mga dokumento at CPU na ginamit sa pamemeke ng birth at marriage certificates ng ama ni Fernando Poe Jr., nasa kamay pa rin ng tatlong empleyado nito ang smoking gun na siyang magdidiin kay Manapat sa kalokohan nito. Ayon kay Senador Vicente Sotto III, kahit na burahin ni Manapat ang laman ng central processing unit at sunugin ang ilang bundles ng dokumentong dinala nito mula sa kanyang tanggapan ay hindi pa rin siya makalulusot dahil hawak ng isa sa tatlong testigo ang diskette na naglalaman ng kanilang ginawang pandodoktor sa birth at marriage certificates ni Allan Fernando Poe. &amp;quot;Nakapagtabi sila ng kopya. Isa sa kanilang tatlo, nakapagtabi ng kopya nung dinoktor bago i-xerox,&amp;quot; sabi ni Sotto. Sa tamang panahon ay ilalabas din nila ang nilalaman ng diskette na ito upang maidetalye kung paano nila dinoktor ang birth certificate ni Poe Sr. at ang marriage contract nito kay Paulita Gomez, sa utos umano ni Manapat. Matatandaan na noong isinalang sa pagdinig ng Senado si Manapat ay ibinunyag nina Remmel Talabis, Emman Llamera at Vicelyn Tarin na inutusan sila ni Manapat na doktorin ang mga dokumento laban sa ama ni FPJ nang sa kalaunan ay gagamitin palang basehan sa disqualification nito sa Comelec. Matapos mabisto si Manapat sa Senado, kinabukasan ay bumalik ito sa National Archives ngunit binitbit ang dalawang bundle ng notarial document mula 1939 hanggang 1940 pati na ang CPU ng computer na ginagamit nito. (Ulat ni Rudy Andal)</body>
<link>http://www.philstar.com/Article.aspx?articleId=236423&amp;publicationSubCategoryId=92</link>
</article>
<article>
<title>Zambo mayor pumatay dahil napikon</title>
<author>Joy Cantos</author>
<date>
<month>January</month>
<day>26</day>
<year>2004</year>
</date>
<body>Dahil lamang sa mainitang pagtatalo, nasa &amp;quot;hot water&amp;quot; ngayon ang isang alkalde matapos nitong mapatay ang isang sibilyan na kanyang binaril nang harangin ang sinasakyan niyang motorsiklo sa Lapuyan, Zamboanga del Sur kamakalawa. Nahaharap sa kasong abuse of authority at homicide ang suspek na si Mayor Cesar Sulong, incumbent sa nasabing bayan. Kinilala naman ang napatay nitong sibilyan na si Mario Buhay, nasa hustong gulang at residente ng Purok Malipayon, Brgy. Pobacion, Lapuyan. Base sa inisyal na imbestigasyon, bandang alas-3:15 ng hapon ng magdaan sa lugar ang motorsiklong minamaneho ng isang Philip Mananghay habang kaangkas nito ang nasabing alkalde nang parahin ng biktima. Dahil dito ay nagkaroon ng mainitang pagtatalo sa pagitan ng biktima at nina Mayor Sulong hanggang sa bunutin ni Mananghay ang kanyang kalibre .357 revolver at paputukan si Buhay subalit sumablay ito. Sa puntong ito ay binunot rin ng alkalde ang kanyang kalibre .45 baril at pinaputukan ang biktima sa ibat ibang bahagi ng katawan na siya nitong agarang ikinasawi. Narekober sa pinangyarihan ng krimen ang apat na basyo ng bala ng kalibre .45 na siyang ginamit sa pamamaslang. Kasalukuyan pang iniimbestigahan ng mga awtoridad ang nasabing kaso. (Ulat ni Joy Cantos)</body>
<link>http://www.philstar.com/Article.aspx?articleId=236531&amp;publicationSubCategoryId=92</link>
</article>
<article>
<title>P200-M pork tinanggihan ni Sen. Ping Lacson</title>
<author>Rudy Andal</author>
<date>
<month>January</month>
<day>26</day>
<year>2004</year>
</date>
<body>Sa ikalawang taon at pagkakataon, mariing tinanggihan ni Sen. Panfilo Lacson ang kanyang Priority Development Fund Allocation (PDAF) o pork barrel na nagkakahalaga ng P200 milyon. Bumoto si Sen. Lacson sa ginawang approval sa 2004 budget matapos niyang ihayag ang kanyang proposal na tanggalin na lamang ang P200 milyon pork barrel na naka-allocate sa kanya. Matatandaang tinanggihan din ni Lacson ang pork barrel na naka-allocate sa kanya noong isang taon. Sinabi ni Lacson na para siya sa pagsibak sa pork barrel sapagkat ito aniya ang pinagsisimulan ng korupsiyon at wala pa sa kalahati ng nasabing pondo na ibinibigay sa mga kongresista ang napupunta sa mga programa at proyekto. Ipinahayag din ni Lacson na naninindigan siya sa kanyang kampanya laban sa graft and corruption na nagpapahirap sa taumbayan at dahilan kung kaya ang bansa ay hindi umasenso. Noong nakaraang taon, sinampahan ni Lacson ng graft cases ang ilang opisyal ng Department of Public Works and Highways at kontratista matapos niyang malaman na ang PDAF niya noong 2002 ay ibinulsa sa pamamagitan ng overpricing ng mga construction materials. Ang pagkontra ni Lacson sa pork barrel ay nakapaloob din sa kanyang program of government na nauna na niyang iprinisinta kamakailan sa Dusit Hotel sa Makati City sa harap ng mga business leader ng Philippines Inc. na nag-iwan ng magandang impresyon sa mga negosyante ang pagiging prangka at determinado ng senador upang mabigyan ng solusyon ang mga problema ng bansa. Bilib din ang mga negosyante sa ipinakitang political will ni Lacson na kailangan ng bansa para tugunan ang mga pangangailangan lalo na sa good governance at peace and order. Noong PNP chief pa si Lacson, binura niya ang korupsiyon sa kapulisan kaya bumalik ang tiwala ng taumbayan sa PNP. (Ulat ni Rudy Andal)</body>
<link>http://www.philstar.com/Article.aspx?articleId=236544&amp;publicationSubCategoryId=92</link>
</article>
<article>
<title>Hirit ni Sen Barbers: Ipagpaliban ang bitay</title>
<author>Rudy Andal</author>
<date>
<month>January</month>
<day>26</day>
<year>2004</year>
</date>
<body>Umapela kahapon si re-electionist Sen. Robert Barbers kay Pangulong Arroyo na ipagpaliban sa loob ng 15 araw ang nakatakdang pagbitay sa dalawang convicted kidnappers na sina Roderick Licayan at Roberto Lara upang bigyang-daan ang ihaharap na bagong ebidensiya ng Public Attorneys Office (PAO) para patunayang walang kasalanan ang mga ito. Sinabi ni Sen. Barbers, bagamat aktibo siya sa pagsusulong ng parusang bitay ay umaapela siya kay Pangulong Arroyo na bigyan ng karagdagang 15 araw si PAO chief Atty. Persida Rueda-Acosta na patunayang inosente ang dalawang death convicts ng pagkidnap kay Joseph Co at Linda Mayasay noong Agosto 1998. Wika pa ni Barbers, dapat bigyan ng pagkakataon ang dalawa na mapatunayang wala silang kasalanan matapos aminin ng akusadong si Pedrito Mabansag na walang kinalaman si Lara sa naturang kaso. &amp;quot;We must prove to the Filipino people that the wheel of justice favors no one whether you are rich or poor. It seems that Lara and Licayan, because of financial constraint, were not given equal opportunity to hire a good lawyer to defend them in court. I commend PAO for their relentless effort to defend Lara and Licayan on their innocence of a crime punishable by death despite of the final ruling of the Supreme Court. We must take these new statements with serious consideration,&amp;quot; dagdag pa ng re-electionist senator ng K4. Magugunita na inatasan ng high tribunal ang PAO at Solicitors Generals Office na humarap sa isasagawang oral argument sa high tribunal kaugnay sa hiniling na mosyon para sa muling pagbukas ng kaso nina Licayan at Lara dahil sa nakalap nilang bagong ebidensiya na magpapawalang-sala sa mga ito. (Ulat ni Rudy Andal)</body>
<link>http://www.philstar.com/Article.aspx?articleId=236547&amp;publicationSubCategoryId=92</link>
</article>
<article>
<title>Drug test sa mga kandidato uumpisahan na ng PNP</title>
<author>Joy Cantos/Ellen Fernando</author>
<date>
<month>January</month>
<day>26</day>
<year>2004</year>
</date>
<body>Nakahanda na ang PNP na ipatupad ang pagsasailalim sa drug test sa mga kandidatong tatakbo partikular na sa national level sa darating na halalan sa Mayo 10, bunsod na rin sa babala ng Comelec na ididiskuwalipika ang mga kandidatong mapapatunayang positibo sa drug test. Inihayag kahapon ni PNP spokesman P/Sr. Supt. Joel Goltiao, may sapat na pasilidad ang PNP-Crime Laboratory para mag-asikaso sa mga pulitikong kandidato na isasailalim sa drug test. Ang drug test ay isa sa mga rekisitos ng Comelec para sa sinumang kandidato sa national at local levels upang makatiyak na magiging mabuting lider at karapat-dapat maglingkod sa bayan. Ang mga local candidates ay may palugit na hanggang Pebrero 9 habang ang mga tatakbo naman sa national level tulad ng Pangulo, Bise Presidente, Senador at Kongresista ay hanggang Marso para sumailalim sa drug test. Pinagsusumite na ni Comelec chairman Benjamin Abalos ng kanilang drug test results ang mga kandidato na pumasa sa screening ng Comelec en banc. Aniya, ito ay bilang bahagi ng paghahanda sa darating na halalan. (Ulat nina Joy Cantos/Ellen Fernando)</body>
<link>http://www.philstar.com/Article.aspx?articleId=236557&amp;publicationSubCategoryId=92</link>
</article>
<article>
<title>Babala sa bird flu itinaas ng DOH</title>
<author>Danilo Garcia</author>
<date>
<month>January</month>
<day>26</day>
<year>2004</year>
</date>
<body>Nagpalabas ng babala ang Department of Health (DOH) sa publiko sa posibleng pagkalat ng epidemya ng &amp;quot;bird flu&amp;quot; sa bansa matapos ang posibilidad na nakapasok na sa atin ang mga imported na mga manok na nagtataglay ng naturang sakit. Inihayag ng DOH ang naturang babala matapos na mabatid na may 15 container refrigerated vans ang nakapuslit sa Port of Batangas sa naturang lalawigan na naglalaman ng mga manok sa hindi pa mabatid na bansa sa Asya. Matatandaan na nakasabat ang mga awtoridad ng apat na container vans sa Batangas na may lulang mga &amp;quot;dressed chicken&amp;quot; na hinihinalang maaaring ipinuslit dahil sa pagtataglay ng bird flu ngunit nakapuslit umano ang 15 pang vans. Sinabi ng Department of Agriculture na posibleng nakapasok na sa mga pamilihan ang naturang mga manok kaya pinag-iingat ang publiko. Sa kabila nito, inihayag na ligtas pa rin ang ma lokal na manok sa bansa sa naturang epidemya na dumapo sa mga karatig-bansa sa Asya. (Ulat ni Danilo Garcia)</body>
<link>http://www.philstar.com/Article.aspx?articleId=236559&amp;publicationSubCategoryId=92</link>
</article>
<article>
<title>Mosyon ng Comelec isusumite ngayon sa Supreme Court</title>
<author>Ellen Fernando</author>
<date>
<month>January</month>
<day>26</day>
<year>2004</year>
</date>
<body>Nakatakdang isumite ngayon ng Commission on Elections (Comelec) ang kanilang apela sa Supreme Court (SC) matapos na ideklara ng huli na &amp;quot;null and void&amp;quot; ang kontrata ng Mega Pacific Consortium hinggil sa P1.3 bilyon na computerization ng halalan sa Mayo. Ayon kay Comelec chairman Benjamin Abalos, iniayos nila ang lahat ng kailangang dokumento upang patunayan na walang naganap na anomalya sa pagkuha ng kontrata para sa automation. Magugunita na nagpalabas ng desisyon ang SC na nagbabasura sa kontrata ng Mega Pacific Consortium sa Comelec at binigyan ng 15-araw ang Comelec upang maghain ng kanilang motion for reconsideration. Ito ang dahilan upang ianunsyo ng Comelec na balik sa mano-mano ang bilangan sa halalan bagaman nakagastos na ng mahigit sa P800 milyon ang pamahalaan sa pagbili ng automated counting machines. (Ulat ni Ellen Fernando)</body>
<link>http://www.philstar.com/Article.aspx?articleId=236565&amp;publicationSubCategoryId=92</link>
</article>
<article>
<title>Muntinlupa City Mayor Fresnedi kinasuhan sa Ombudsman</title>
<author>Ellen Fernando</author>
<date>
<month>January</month>
<day>26</day>
<year>2004</year>
</date>
<body>Kinasuhan ng graft ng anak ng yumaong si Senator Rene Cayetano sa Office of the Ombudsman si Muntinlupa City Mayor Jaime Fresnedi dahil sa umanoy pagpayag nito na mag-operate ang mga illegal na terminal ng jeepney sa Alabang. Sinabi ni Konsehal Ren-ren Cayetano na kanyang kinasuhan si Fresnedi ng graft dahil nangongolekta ang pamahalaang lungsod ng Muntinlupa ng bayad mula sa mga illegal terminal ng walang awtoridad ng Sangguniang Panglungsod na labag sa itinatakda ng Local Government Code. Sinabi ni Cayetano na hawak niya ang isang legal opinion mula kay Sec. Joey Lina Jr. ng Department of Interior and Local Government na lalong magpapatibay ng kaso laban kay Fresnedi. Ang kaso ay nag-ugat sa pag-amin ni Alexander Moldez, pinuno ng traffic sa Muntinlupa at kamag-anak ni Fresnedi, sa isang public hearing ng Sangguniang Panglungsod noong Oktubre 8,2003. Inamin ni Moldez na si Fresnedi ang nag-utos sa kanya na payagan ang operasyon ng terminal ng Albicarrosa Group Transport sa Alabang na bumibiyahe patungong Sta. Rosa, Laguna at Balibago. Nasa pangangalaga ni Cayetano ang transcript at taped recording ng naturang public hearing. (Ulat ni Ellen Fernando)</body>
<link>http://www.philstar.com/Article.aspx?articleId=236566&amp;publicationSubCategoryId=92</link>
</article>
<article>
<title>Malaca&amp;ntilde;ang hands off vs FPJ demolisyon</title>
<author>Lilia Tolentino at Malou Rongalerios</author>
<date>
<month>January</month>
<day>27</day>
<year>2004</year>
</date>
<body>Pinabulaanan kahapon ni Presidential Spokesman Ignacio Bunye na may kinalaman ang Malaca&amp;ntilde;ang sa pagpapalabas ng mga anunsiyo laban kay action king Fernando Poe Jr. at sa halip, sinabing may third force na gumawa ng pananabotahe para sirain ang imahe ni FPJ. Sa pahayag ni Bunye, sinabi rin nito na walang plano ang Palasyo na ipaimbestiga si Press Undersecretary Heraclio &amp;quot;Rocky&amp;quot; Nazareno na siyang umanoy promotor ng pagpapalabas ng ads sa ilang pahayagan laban sa kandidatura ni FPJ. Ayon kay Bunye, ang Comelec ang may hurisdiksyon sa ganitong mga isyu. &amp;quot;Ipinauubaya na natin sa Comelec ang pagsisiyasat sa ganitong mga akusasyon,&amp;quot; wika ni Bunye. Sinabi pa ni Bunye na ang talagang balak ng Palasyo ay magpalagay ng ads hinggil sa hybrid rice program ng pamahalaan pero ang plano ay hindi naisakatuparan dahil ilang malisyosong tao ang nanabotahe para ang lumabas sa ads ay ang kampanyang paninira kay FPJ. Nataon lang anyang ang ipinareserbang pahina para sa rice hybrid program ang siyang ginamit para maipalabas ang smear campaign laban kay FPJ. Ayon naman kay Iloilo Rep. Rolex Suplico, maliwanag na nagkukunwari lamang ang Malaca&amp;ntilde;ang na wala itong kinalaman sa disqualification case ni FPJ at pangalan ni Sen. Panfilo Lacson ang ginagamit ngayon upang pagbintangan ng nasabing isyu. Tinawag din ng solon na &amp;quot;rah-rah boys&amp;quot; ng Malaca&amp;ntilde;ang sa House of Representatives sina Reps. Prospero Nograles at Prospero Pichay na nagpalabas kaagad ng statement na si Lacson ang may pakana sa disqualification case ni FPJ. Maliwanag aniya na ginagamit ng administrasyon sina Nograles at Pichay para magpalabas ng mga pahayag na magtatanggol sa Presidente.(Ulat nina Lilia Tolentino at Malou Rongalerios)</body>
<link>http://www.philstar.com/Article.aspx?articleId=236642&amp;publicationSubCategoryId=92</link>
</article>
<article>
<title>Demolition vs FPJ-Loren sinimulan na</title>
<author>Rudy Andal</author>
<date>
<month>January</month>
<day>27</day>
<year>2004</year>
</date>
<body>Tinuligsa kahapon ni Koalisyon ng Nagkakaisang Pilipino (KNP) vice presidential candidate Sen. Loren Legarda ang mga paninira at malisyosong propaganda na ibinabato sa kanya at kay Fernando Poe Jr. bilang pag-atake sa demokrasya at aspirasyon para sa mabuting pamamahala. Sa isang press conference, ginawa niyang halimbawa ang poison text messages na kumakalat laban sa kanya at ang disqualification move laban kay FPJ na ibinasura kamakailan ng Comelec. Isiniwalat rin ni Loren ang text messages sa mga guro na nag-aakusa sa kanya ng pagsusumite ng isang bill na laban umano sa interes ng mga guro at pulis. &amp;quot;This is a vicious lie,&amp;quot; ani Loren. &amp;quot;On the contrary, I have filed a bill proposing amendments to the Magna Carta for teachers, expressly increasing the salaries, allowances and benefits, including additional compensation for teaching summer and other vacation classes. My bill also shortens classroom hours of teachers to enable them to deliver quality education to the students.&amp;quot; Nanawagan si Loren sa mga kapwa niya kandidato, administrasyon o oposisyon man na gawing malinis ang pangangampanya sa pamamagitan ng pag-iwas sa black propaganda at smear campaigns. (Ulat ni Rudy Andal)</body>
<link>http://www.philstar.com/Article.aspx?articleId=236649&amp;publicationSubCategoryId=92</link>
</article>
<article>
<title>Bitay sa Enero 30 posibleng mapigilan</title>
<author>Grace dela Cruz</author>
<date>
<month>January</month>
<day>27</day>
<year>2004</year>
</date>
<body>Inaasahang ipalalabas ng Supreme Court (SC) ngayong araw o sa loob ng linggong ito ang kanilang desisyon kung pagbibigyan o hindi na mabuksan at muling dinggin ang kasong kidnapping na kinasasangkutan ng dalawang death convict na nakatakdang isalang sa lethal injection sa Enero 30. Ito ay matapos na dinggin ng SC ang oral argument na una nang hiniling ng Public Attorneys Office (PAO) sa pamamagitan ni Atty. Persida Rueda-Acosta. Ayon sa isang source sa SC, posibleng pagbigyan ng mga mahistrado ang kahilingan ng PAO at Office of the Solicitor General (OSG) na pigilan ang pagbitay at tuluyang isalba ang buhay ng dalawang kidnapper na sina Roberto Lara at Roderick Licayan depende na rin sa kahihinatnan ng deliberasyon ng mga SC justices sa en banc session ngayong araw. Bunga nito, nakakita ng malaking pag-asa sina Lara at Licayan na atasan ng SC si Marikina Regional Trial Court Judge Reuben dela Cruz na muling buksan ang kanilang kaso. Binigyang-diin ng PAO sa kanilang 15-pahinang urgent motion to re-open the case with leave of court na mayroong bagong testimonya at ebidensiya ang maaaring iharap sa korte matapos na madakip sina Pedro Mabansag at Rogelio delos Reyes na kasabwat din umano sa nabanggit na kaso. Hiniling din ng PAO sa SC na ibalik sa mababang hukuman ang kaso upang muling madinig at tanggapin ang mga bagong ebidensiya ng depensa kasama ng pagdinig sa mga bagong naaresto na sina Mabansag at delos Reyes. Malaki ang paniniwala ng PAO na inosente ang dalawang death convict at ang tunay na may sala ay ang mga bagong umamin na testigo. Sina Lara at Licayan ay sangkot sa pagdukot sa mga biktimang sina Thomas Co at sa tindera nitong si Linda Manaysay noong 1998 kung saan unang nahatulan na mabitay na pinagtibay naman ng SC noong Agosto 15, 2001. (Ulat ni Grace dela Cruz)</body>
<link>http://www.philstar.com/Article.aspx?articleId=236657&amp;publicationSubCategoryId=92</link>
</article>
<article>
<title>Motion for Reconsideration hirit ng Comelec sa automation</title>
<author>Grace dela Cruz</author>
<date>
<month>January</month>
<day>27</day>
<year>2004</year>
</date>
<body>Humirit kahapon sa Supreme Court (SC) ang Comelec para hilingin na baguhin ang ginawang pagbasura sa kontrata ng election court sa Mega Pacific Consortium na naging dahilan ng pagbabalik sa mano-manong bilangan ng botohan sa May 2004 elections. Sa motion for reconsideration (MR) ng Comelec sa pangunguna ni Chairman Benjamin Abalos, binigyang-diin nito na hindi sila umabuso sa tungkulin ng ibigay nila ang kontrata sa Mega Pacific. Nanindigan ang Comelec na above board ang kanilang kontrata at dumaan sa tamang proseso ang kanilang isinagawang bidding. Binigyang-diin pa nito na maging ang Department of Science and Technology (DOST) ang nagbigay ng permiso na hindi depektibo ang makinang kinuha nila sa naturang Korean firm. Ang nasabing kontrata ay umabot sa 1,991 na automated counting machines na nagkakahalaga naman ng P1.3 billion. Nagsumite ang Comelec ng mga dokumento kabilang ang bidding documents at mga katunayan ng pagsusuri sa mga makina. Una nang nagpalabas ng desisyon ang SC na maanomalya at kuwestiyunable ang naganap na subastahan o bidding kaya dapat lamang itong ipawalang-bisa. (Ulat ni Grace dela Cruz)</body>
<link>http://www.philstar.com/Article.aspx?articleId=236660&amp;publicationSubCategoryId=92</link>
</article>
<article>
<title>400,000 flying voters kakasuhan ng Comelec</title>
<author>Ellen Fernando</author>
<date>
<month>January</month>
<day>27</day>
<year>2004</year>
</date>
<body>Nakatakdang sampahan ng kaso ng Comelec ang may mahigit sa 400,000 flying voters o double registrants na nadiskubre ng komisyon sa ibat ibang lungsod sa Metro Manila at Autonomous Region in Muslim Mindanao (ARMM). Sa nasabing bilang, umaabot sa 110,000 double registrants ang mula sa ARMM habang 20,000 sa mga ito ay nagkaka-edad lamang ng 12. Sa Metro Manila, pinakamataas na bilang ng illegal voters ay mula sa mga lungsod ng Manila, Pasay, Caloocan at Para&amp;ntilde;aque. Bukod dito, may 12,000 flying voters pa ang naitala sa ibang bayan sa Metro Manila. Sasampahan ang mga ito ng paglabag sa Omnibus Election Code. Sinumang mapapatunayan na nagkasala ay mapapatawan ng parusang isa hanggang anim na taong pagkabilanggo. (Ulat ni Ellen Fernando)</body>
<link>http://www.philstar.com/Article.aspx?articleId=236668&amp;publicationSubCategoryId=92</link>
</article>
<article>
<title>Tatad sinungaling</title>
<author>Lilia Tolentino</author>
<date>
<month>January</month>
<day>28</day>
<year>2004</year>
</date>
<body>Mariing kinondena ng Malaca&amp;ntilde;ang si ex-sen. Franciso &amp;quot;Kit&amp;quot; Tatad sa paratang nitong gumagamit ang administrasyon ng pondo at tauhan ng gobyerno para ikampanya si Pangulong Arroyo. Sinabi ni Deputy Presidential Spokesman Ricardo Saludo na matagal nang pinagbabawalan ng Palasyo ang mga opisyal na gumamit ng pera at iba pang pasilidad para sa political campaign ni Pres. Arroyo. Ginawa ni Saludo ang paglilinaw kasunod ng akusasyon ni Tatad na ginawang campaign machinery ng Pangulo ang kanyang Gabinete para sa eleksiyon. &amp;quot;Ang masasabi ko lang, sa unang pulong ng Gabinete noong Enero 7 at Enero 14, tinalakay ang oras na pahihintulutan ang kampanya at kung paano masisiguro na ang serbisyo ng gobyerno ay hindi magkukulang sakaling may mga miyembro ng Gabinete na sasali sa kampanya,&amp;quot; ani Saludo. Itinanggi ni Saludo na tinalakay sa pulong na pipili ang mga miyembro ng Gabinete ng 80 porsiyento ng kanilang mga empleyado na isasabak sa kampanya at 20 porsiyento sa kanilang tauhan ang maiiwan para magsagawa ng operasyon ng kanilang tanggapan. Mali anya ang pakahulugan ni Tatad dahil malinaw na tinalakay sa pulong na hindi puwedeng gumamit ng pondo ng mga departamento, gumamit ng mga kasangkapan at sasakyan ng pamahalaan. Itinanggi rin nito na nakasaad sa memo na magtatalaga ng isang undersecretary ang bawat kalihim ng departamento para sa campaign headquarters ng Presidente. Sinabi ni Saludo na walang basehan ang nakatakdang ihaing petisyon ni Tatad sa Comelec para madiskuwalipika ang kandidatura ng Pangulo sa Mayo 10. Sa akusasyon ni Tatad, nagpalabas ng pitong memo na may petsang Jan. 11, 14 at 16, 2004 si Saludo na binasa nito sa mga miyembro ng Gabinete ng Pangulo ng nagdaang magkasunod na Cabinet meeting ng mga ito. Isinasaad sa mga memo ang puwersahang kautusan sa mga Cabinet members hinggil sa pangangampanya ng Pangulo at pagsuporta dito gamit ang government radio at TV networks at maging ang suporta ng PNP. Ayon kay Tatad, ito ay paglabag sa batas gaya ng Anti-Graft and Corrupt Practices Act at conduct unbecoming of government officials and employees na posibleng maging daan upang madiskuwalipika ang Pangulo sa kanyang kandidatura. (Ulat ni Lilia Tolentino)</body>
<link>http://www.philstar.com/Article.aspx?articleId=236764&amp;publicationSubCategoryId=92</link>
</article>
<article>
<title>Pagsadsad ng piso isinisi sa maruming pulitika</title>
<author>Ely Saludar</author>
<date>
<month>January</month>
<day>28</day>
<year>2004</year>
</date>
<body>Hinamon ni Pangulong Arroyo ang kanyang mga kalaban sa darating na halalan na umiwas sa paglalaro ng maruming pulitika dahil ito ang dahilan ng pagbagsak ng piso kontra dolyar. Sinabi ng Pangulo na karanasan na tuwing magkakaroon ng halalan sa bansa na laging tinatamaan ang kalagayan ng ekonomiya dahil sa dirty politics. Ayon sa Pangulo, naghayag na ng posisyon ang mga market at economic analysts na nakasalalay sa klase ng kampanya at resulta ng halalan ang kapalaran ng piso na sumadsad ito sa pinakamababang palitan na 55.85 pesos kada isang dolyar. Inihayag ng Pangulo na dapat daw tigilan ang traditional politics at electioneering at sa halip ay magtulong-tulong sa paglalahad ng mga plataporma para maiangat ang kalagayan ng ekonomiya ng bansa. (Ulat ni Ely Saludar)</body>
<link>http://www.philstar.com/Article.aspx?articleId=236776&amp;publicationSubCategoryId=92</link>
</article>
<article>
<title>P1.7-B LRTA scam binira</title>
<author>Malou Rongalerios</author>
<date>
<month>January</month>
<day>28</day>
<year>2004</year>
</date>
<body>Dapat managot sa batas ang mga opisyal ng Light Rail Transit Administration (LRTA) sa pangunguna ng hepe nitong si Teodoro Cruz kaugnay sa umanoy direktang pagkakasangkot sa ilang scam na nagkakahalaga ng P1.7 bilyon. Sa isang privilege speech sa House of Representatives, sinabi ni Leyte Rep. Eduardo Veloso ang pagmanipula sa bidding ng LRT 2 Management Information Systems (package one) na aniyay overpriced ng $625,000 at iba pang anomalya. Sinabi ni Veloso na ang tatlong kumpanya na nag-bid sa proyekto ay magkakakutsaba at &amp;quot;interrelated&amp;quot; dahil iisa ang business address at mga opisyal ng mga ito. Ang nasabing mga kumpanya ay ang Meco Industries, Deltabridge at Easy Net Services. &amp;quot;However, despite the glaring irregularities in the bid process and the overpricing, the LRTA chief still concurred on the grant of the project to the bid winner - an unmistakable sign of a grand conspiracy in the LRTA,&amp;quot; ani Veloso. Inihayag pa ni Veloso na kabilang sa ilang maanomalyang transaksiyon ng LRTA ang pagbili nito ng vehicular grinding machine na nagkakahalaga ng P200 milyon gayong anim na taon pa bago kailanganin ng LRTA ang naturang makinarya. Sinisisi rin ng kongresista ang LRTA sa polusyon ngayon sa Marikina river dahil dito aniya dinadala ng ahensiya ang maruming tubig at kemikal mula sa waste water treatment ng LRT Line 2. (Ulat ni Malou Rongalerios)</body>
<link>http://www.philstar.com/Article.aspx?articleId=236781&amp;publicationSubCategoryId=92</link>
</article>
<article>
<title>Tatad sinungaling!</title>
<author>Grace dela Cruz</author>
<date>
<month>January</month>
<day>28</day>
<year>2004</year>
</date>
<body>Mariing kinuwestiyon sa Supreme Court ng dalawang abogado ang ipinapalabas na desisyon ng Comelec na nagpapawalang-saysay sa disqualification case ni Fernando Poe Jr. Sa 8-pahinang supplemental petition, nagsumite sina Attys. Maria Jeanette Tecson at Felix Desiderio Jr. ng kahilingan na baligtarin ang resolusyon ng Comelec na ipinalabas noong Enero 17, 2004 na nagbibigay daan para sa certificate of candidacy na inihain ni FPJ bilang presidential candidate. Iginiit pa ng nasabing mga abugado na ang pagbasura ng Comelec sa disqualification laban kay FPJ ay labag sa Saligang Batas at walang anumang epektong ligal. Ito ay dahil ang Comelec mismo ang umamin na wala silang hurisdiksiyon na determinahin kung isang natural born citizen si Da King makaraang kuwestiyunin ito ng magkapatid na Andresito at Victorino Fornier. Umapela sina Tecson sa SC na magpalabas ng temporary restraining order (TRO) na nag-uutos sa Comelec na huwag ng hawakan ang naturang kaso dahil sa kawalan nila ng hurisdiksiyon dito. Nais din nina Tecson na ideklara ng SC si FPJ na hindi isang natural born at walang karapatan na kumandidato at ihalal bilang pangulo ng bansa. Hiniling pa rin ng mga ito na ibasura ang kandidatura ni FPJ sa pampanguluhan at tanggalin ang pangalan sa listahan ng mga kandidato sa Mayo 2004. (Ulat ni Grace dela Cruz)</body>
<link>http://www.philstar.com/Article.aspx?articleId=236790&amp;publicationSubCategoryId=92</link>
</article>
<article>
<title>Bro.Eddie lusot sa disqualification</title>
<author>Ellen Fernando</author>
<date>
<month>January</month>
<day>28</day>
<year>2004</year>
</date>
<body>Wala nang hadlang pa ang pagtakbo bilang pangulo sa darating na May elections si Jesus Is Lord (JIL) Bro. Eddie Villanueva matapos na ibasura kahapon ng Comelec ang disqualification case na isinampa ng isang grupo ng mga guro at manggagawa laban dito. Sa 8-pahinang desisyon ng Comelec 2nd Division, dinismis ang petisyon ng grupong Advocates and Adherents of Social Justice for School Teachers (AASJS) na kinakatawan ni Atty. Samson Alcantara na idiskuwalipika si Bro. Eddie dahil sa &amp;quot;lack of merit.&amp;quot; Sinabi ng AASJS na hindi dapat payagan ang kandidatura ni Bro. Eddie dahil nilalabag umano nito ang Konstitusyon partikular ang batas na tumutukoy sa separasyon ng Simbahan at estado. Sa desisyon ng Comelec, hindi hadlang ang pagiging religious leader para pumasok sa pulitika. Iaapela ni Alcantara sa Comelec en banc ang usapin. (Ulat ni Ellen Fernando)</body>
<link>http://www.philstar.com/Article.aspx?articleId=236793&amp;publicationSubCategoryId=92</link>
</article>
<article>
<title>PNP tagumpay vs krimen, terorismo</title>
<author>Joy Cantos</author>
<date>
<month>January</month>
<day>28</day>
<year>2004</year>
</date>
<body>Patuloy na namamayagpag ang PNP sa kampanya nito sa krimen at terorismo, ayon sa report na ipinalabas ni Director Gen. Hermogenes Ebdane Jr. Ayon sa datos, bumaba ng 13.5 percent ang overall crime volume sa nakalipas na dalawang taon. Noong 2003, bumaba ito ng 2.1 percent at 11.4 percent naman noong 2002. Binigyang kredito ng Malaca&amp;ntilde;ang si Ebdane sa kanyang pamumuno dahil sa pagkakaaresto sa mga suspek na kabilang sa mga sindikato na damay sa mga terrorist act, drug trafficking at kidnapping. Pinapurihan din ang PNP sa pagkakahuli ng mga sindikatong kasangkot sa robbery/holdup, carnapping at paglaganap ng iligal na droga. Sinabi ni Ebdane na malaking tulong ang paglulunsad ng PNP Text 2910 dahil mas maraming mga mamamayan ang nagpapadala ng sumbong sa pulis. Ang PNP ay nakakatanggap ng 5,000 text messages sa isang buwan, patunay na patuloy na nagtitiwala ang mga mamamayan sa buong kapulisan. Ipinagmalaki ni Ebdane na 86 lugar sa buong bansa ang jueteng-free. Ang PNP Anti-Drugs Task Force naman ay nakapagpasara ng 16 laboratoryo at warehouse ng shabu, bukod pa sa pagkaaresto sa mga hinihinalang drug pusher sa pamamagitan ng raids habang 20,064 kaso na ang naisampa sa mga korte. Matagumpay din ang anti-terrorism drive ng PNP sa pamamagitan ng Task Force Sanglahi. Aniya, ito ang dahilan upang mabuwag ang terrorist network ni Saddam Hussein at mapalayas sa bansa ang 11 Iraqi at 3 diplomat. Nahuli din ng PNP ang mga miyembro ng Abu Sayyaf kabilang si Muklis Yunos na sangkot sa Rizal Day bombing at naaresto si Taufek Refke ng Jemaah Islamiyah. Pinatatatag din ng PNP ang anti-kidnapping activity nito sa pamamagitan ng suporta ng NAKTF at PACER. (Ulat ni Joy Cantos)</body>
<link>http://www.philstar.com/Article.aspx?articleId=236798&amp;publicationSubCategoryId=92</link>
</article>
<article>
<title>PAO ang sisihin 'wag ako! - Ping</title>
<author>Rudy Andal</author>
<date>
<month>January</month>
<day>28</day>
<year>2004</year>
</date>
<body>Binatikos kahapon ni Sen. Panfilo Lacson si Atty. Persida Rueda-Acosta, chief ng Public Attorneys Office (PAO) dahil sa pagsangkalan sa kanyang pangalan upang mapaabsuwelto ang dalawang convicted kidnapper na sina Roberto Lara at Roderick Licayan na nakatakdang bitayin ngayong Enero 30. Partikular na kinuwestiyon ni Sen. Lacson ang oral argument ni Acosta sa Supreme Court na kaya umamin sina Lara at Licayan sa kasong kidnapping nina Joseph Tomas Co at Linda Manaysay ay dahil tinorture sila ng mga kagawad ng binuwag na Presidential Anti-Organized Crime Task Force (PAOCTF). &amp;quot;I am surprised why the supposed new affidavit even mentioned a Lacson of the PAOCTF as the one who tortured Lara. I am doubly surprised why during the oral arguments, Atty. Acosta mentioned the Kuratong Baleleng case when it has nothing to do with the kidnapping case involving Lara and Licayan,&amp;quot; sabi ng senador. Sinabi pa nito kung mayroon mang dapat sisihin sa nakatakdang pagbitay sa dalawa, itoy walang iba kundi ang PAO mismo dahil pinabayaan nila ang dalawa mula nang mahatulan ito ng Marikina Regional Trial Court. Aniya, hindi man lamang umano naghain ng motion for reconsideration si Acosta ng mahatulan ang dalawa sa lower court kaya napadali ang pag-akyat ng kaso sa SC para sa pinal na desisyon. (Ulat ni Rudy Andal)</body>
<link>http://www.philstar.com/Article.aspx?articleId=236799&amp;publicationSubCategoryId=92</link>
</article>
<article>
<title>Bitay tigil muna - SC</title>
<author>Lordeth Bonilla at Grace dela Cruz</author>
<date>
<month>January</month>
<day>29</day>
<year>2004</year>
</date>
<body>Nakahinga ng maluwag ang dalawang death convict habang nagdiwang naman ang kanilang mga pamilya matapos magpalabas ng temporary restraining order (TRO) kahapon ang Supreme Court (SC) upang pigilin ang nakatakdang pagbitay sa kanila sa Enero 30 at magbigay ng isang buwang palugit para sa muling pagbubukas ng kanilang mga kaso. Sa botong 7-6, pansamantalang sinuspinde ang execution kina Roberto Lara at Roderick Licayan at inatasan din ng SC si Bureau of Corrections (Bucor) director Dionisio Santiago at ang mga kawani nito na huwag magsagawa ng kahit na anong preparasyon sa pagsasagawa ng pagbitay. Nakasaad pa rin sa tatlong pahinang resolution ng SC na patuloy na pag-aaralan nito ang petition ng Public Attorneys Office (PAO) na humihiling na muling buksan ang kasong kinapping nina Lara at Licayan dahil sa mga panibagong testimonya at ebidensiya na nakalap ng PAO matapos maaresto ang dalawa pang sangkot sa kaso at sabihing inosente ang dalawa. Bunga nito, nakakita ng malaking pag-asa ang dalawang death convict na atasan ng SC si Marikina Regional Trial Court Judge Reuben dela Cruz na muling buksan ang kaso ng mga ito. Una nang naghain ng 15-pahinang urgent motion to re-open the case with leave of court sa SC ang PAO sa paniwalang walang kasalanan sila Lara at Licayan at ang tunay na may sala ay ang mga nadakip na sina Pedro Mabansag at Rogelio delos Reyes na kasabwat di umano sa nabanggit na kaso. Hiniling din ng PAO sa SC na ibalik sa mababang hukuman ang kaso nina Lara at Licayan upang muling madinig ang kaso at tanggapin ang mga bagong ebidensiya ng depensa kasama ng pagdinig sa mga bagong naaresto na sina Mabansag at delos Reyes. Sina Lara at Licayan ay sangkot sa pagdukot sa Chinese businessman na si Thomas Co at sa tindera nitong si Linda Manaysay noong 1998. Inihayag naman ng Palasyo na irerespeto ni Pangulong Arroyo ang naging desisyon ng SC. Mula sa isolation room, sina Lara at Licayan ay ibinalik na sa dati nilang selda sa Maximum Security compound. Sa isinagawang raffle kahapon sa NBP, 10 media entities ang nabunot para magsilbing mga saksi sa isasagawang execution sa NBP (Inquirer, Malaya, Kabayan, Bulgar, DZMM, RMN, ABS-CBN, Channel 13, Associated Press at AFP). Kahit hindi natuloy ang pagbitay ay ang nabanggit na 10 media entities ang siya ring magsisilbing witness sa susunod na nakasalang sa execution. Presosa NBP Nagbunyi Sa panayam naman sa ina ni Lara na si Belinda, 62, hindi natutulog ang Diyos at pinakinggan ang kanilang mga panalangin. Nagbunyi rin ang mga kasamahang preso nina Lara at Licayan sa NBP at isang noise barrage ang isinagawa sa Maximum Security compound. Ayon naman sa hipag ni Licayan na si Rosalina Hemio-Mantac, ngayon lamang nalaman ng pamilya ni Licayan ang sinapit ng naturang death convict. Kung hindi pa aniya nabasa sa mga pahayagan at napanood sa mga telebisyon ay hindi pa malalaman ng asawa at mga anak ni Licayan na nakatakda na itong bitayin dahil limang taon aniyang walang komunikasyon si Licayan sa kanyang pamilya. Kahapon ay pinasundo ni Monsignor Roberto Olaguer, chaplain ng NBP, mula sa Barangay Tabu, Ilog, Negros Occidental ang asawa ni Licayan na si Nenita at ang apat na anak nito na may edad 11, 9, 7 at 6-anyos. (Ulat nina Lordeth Bonilla at Grace dela Cruz)</body>
<link>http://www.philstar.com/Article.aspx?articleId=236886&amp;publicationSubCategoryId=92</link>
</article>
<article>
<title>Bomba sa archives scandal sasabog sa Kamara</title>
<author>Malou Rongalerios</author>
<date>
<month>January</month>
<day>29</day>
<year>2004</year>
</date>
<body>Sisiyasatin na rin ng House of Representatives ang iskandalo ng pamemeke ng mga dokumento sa National Archives sa gagawing pagdinig ngayon ng committee on basic education and culture. Inaasahang pahaharapin sa komite ang naka-on-leave na si Archives director Ricardo Manapat at ang tatlong staff ng nasabing tanggapan na nag-akusa sa una ng pamemeke. Ayon kay Bacolod Rep. Monico Puentevella, mahalagang maliwanagan ang nasabing kontrobersiya dahil hindi naging maliwanag ang naging pagdinig ng Senado sa nasabing isyu partikular sa umanoy naganap na falsification sa mga dokumento ng citizenship ni Fernando Poe Jr. Naging kontrobersiyal ang National Archives kamakailan dahil sa isinumiteng marriage contract ng ama ni FPJ na si Allan Poe at Paulita Gomez at isang affidavit na nilagdaan ni Gomez na nag-aakusa naman sa ama ni Da King ng concubinage. Lumalabas kasi sa nga dokumentong ito na mula sa National Archives na si FPJ ay bastardong anak ni Allan Poe at Bessie Kelley na isang Amerikana. Ayon sa batas, ang nationality ng isang illegitimate child ay kung ano ang citizenship ng kanyang ina. Dahil Amerikana ang kanyang ina, si FPJ ay isa ring Amerikano. (Ulat ni Malou Rongalerios)</body>
<link>http://www.philstar.com/Article.aspx?articleId=236895&amp;publicationSubCategoryId=92</link>
</article>
<article>
<title>Anti-piracy bill pasado na</title>
<author>Malou Rongalerios</author>
<date>
<month>January</month>
<day>29</day>
<year>2004</year>
</date>
<body>Lagda na lamang ni Pangulong Arroyo ang kailangan upang maipataw ang pinakamabigat na parusang pagkakulong ng siyam na taon at multang P3 milyon para sa mga lalabag sa film at music piracy o mga &amp;quot;namimirata.&amp;quot; Niratipikahan na ng House of Representatives at Senado ang nasabing panukala na tinawag na Optical Medica Act, isa sa mga panukalang batas na isinulong ni US Pres. George W. Bush sa Pilipinas ng dumalaw ito sa bansa. Layunin ng panukala na masugpo ang intellectual piracy na talamak sa bansa sa kabila ng mahigpit na kampanya ng Videogram Regulatory Board (VRB). Sa sandaling malagdaan ng Pangulo at maging isang ganap na batas, magkakaroon ng reorganisasyon sa VRB at tatawagin na itong Optical Media Board (OMB) na ilalagay sa ilalim ng Office of the President. Ayon sa isang pag-aaral, umaabot sa $60 billion ang nawawala sa piracy sa buong mundo. Kabilang sa mga karaniwang pinipirata ang mga DVD, VCD at CD. (Ulat ni Malou Rongalerios)</body>
<link>http://www.philstar.com/Article.aspx?articleId=236902&amp;publicationSubCategoryId=92</link>
</article>
<article>
<title>Sen.Barbers binira si Erap</title>
<author>Rudy Andal/Lilia Tolentino</author>
<date>
<month>January</month>
<day>29</day>
<year>2004</year>
</date>
<body>Binatikos kahapon ni re-electionist Senator Robert &amp;quot;Bobby&amp;quot; Barbers ang mga pahayag ni dating Pangulong Estrada at lider oposisyon na mahaharap sa isang giyera sibil ang bansa sa oras na magpasya ang Korte Suprema na magdidiskuwalipika sa kanyang kaibigan at kumpareng si Fernando Poe Jr. Sinabi ni Sen. Barbers na siyang nangunguna sa senatorial slate ng Lakas-CMD na ang pahayag ay hindi napapanahon at hindi dapat pangunahan ang magiging pasya ng hukuman na nagsaad pa na ang isyu ng citizenship ni FPJ ay mareresolba lamang ng hukuman. Nauna rito, sinabi umano ni Estrada na ang diskuwalipikasyon ni FPJ sa presidential race ay magbubunsod ng civil war, rebolusyon o massive disobedience kung babaligtarin ng Korte Suprema ang naunang desisyon ng Comelec na nagbasura sa kasong disqualification laban sa pagtakbo ni FPJ sa pagka-pangulo. Bukod dito, ang mga tagasuporta ni FPJ ay nagbanta ring magsasampa ng kasong disbarment sa magkapatid na abogadong Fornier na siyang kumukuwestiyon sa pagiging Pilipino ni Da King. Ayon sa senador, walang dapat ipangamba si FPJ kung siya ay natural-born citizen na una ng kinilala ng Comelec ng ibasura ang petisyon na nagdududa sa kanyang pagkatao. Naniniwala si Barbers na ang hukuman ay babase sa merito ng kaso na umano ay kailangang pagtiwalaan ang kakayahan ng mga mahistrado na magpapasya batay sa ikabubuti ng bansa. (Ulat ni Rudy Andal/Lilia Tolentino)</body>
<link>http://www.philstar.com/Article.aspx?articleId=236910&amp;publicationSubCategoryId=92</link>
</article>
<article>
<title>Banat sa LRTA luma na,may kulay pulitika</title>
<author></author>
<date>
<month>January</month>
<day>29</day>
<year>2004</year>
</date>
<body>Luma na umano at may bahid pulitika ang mga batikos ni Leyte Rep. Eduardo Veloso laban sa Light Rail Transit Authority (LRTA). Ito ang kasagutan ni LRTA officer-in-charge administrator Atty. Zosimo Mendoza Jr. sa mga anomalyang isinambulat ni Veloso sa kanyang privilege speech noong Lunes kaugnay sa pagpili ng Management Information System (MIS) at grinding machine para sa Megatren. &amp;quot;Itong mga paratang na ito ay pareho nang mga inilabas nina Veloso at Para&amp;ntilde;aque City Rep. Eduardo Zialcita sa isang resolusyon noong Mayo 19, 2003. Napawalang-saysay na ang mga ito dahil sa wala itong mga pinagbabasehan,&amp;quot; tugon ni Mendoza. Naniniwala ang LRTA na ang ginawa ni Veloso ay may bahid pulitika dahil kandidato ng administrasyon ang dating pinuno ng LRTA, si Atty. Teddy Cruz Jr., bilang kinatawan ng ikatlong distrito ng Camarines Sur sa Mababang Kapulungan ng Kongreso. Kalaban niya si dating Rep. Noli Fuentebella, kapartido ni Veloso at mula sa angkan ng mga pulitiko sa Camarines Sur.</body>
<link>http://www.philstar.com/Article.aspx?articleId=236913&amp;publicationSubCategoryId=92</link>
</article>
<article>
<title>Ex-VP Doy Laurel pumanaw na</title>
<author>Lilia Tolentino</author>
<date>
<month>January</month>
<day>29</day>
<year>2004</year>
</date>
<body>Pinangunahan ni Pangulong Arroyo ang sambayanang Pilipino sa pagpapaabot ng kalungkutan at pakikiramay sa naulilang pamilya ng sumakabilang buhay na si dating Bise Presidente Salvador &amp;quot;Doy&amp;quot; Laurel. Si Laurel, 75, ay namatay kahapon ng madaling araw sa Amerika sa sakit na cancer. Isang state funeral ang nais ni Pangulong Arroyo na ipagkaloob kay Laurel dahil sa ginawa niyang pakikipaglaban sa panunumbalik ng kalayaan ng bansa sa ilalim ng batas militar at rehimeng Marcos. Bukod sa pagiging Bise Presidente, si Laurel ay nagsilbi ring Foreign Affairs secretary sa administrasyong Aquino. Nahalal din siyang senador bago nagdeklara ng martial law ang yumaong dating Pangulong Ferdinand Marcos. Ang pinakahuli niyang puwestong hinawakan ay ang pagiging chairman ng Centennial Commission noong panahon ni dating Pangulong Ramos. (Ulat ni Lilia Tolentino)</body>
<link>http://www.philstar.com/Article.aspx?articleId=236919&amp;publicationSubCategoryId=92</link>
</article>
<article>
<title>Patutsada ng Bulacan gob,wa epek kay Obet</title>
<author>Doris Franche</author>
<date>
<month>January</month>
<day>29</day>
<year>2004</year>
</date>
<body>Walang plano si Agrarian Reform Secretary Roberto Pagdanganan na patulan ang umanoy mga patutsada ni Bulacan Governor Josie dela Cruz sa kabila ng mga masasakit na salita nito laban sa kanya. Ayon kay Pagdanganan, magiging masamang halimbawa sa mata ng kanyang mga kababayan kung papatulan niya ang mga pasaring ni dela Cruz. Mas binibigyan niya ng halaga at atensiyon ang kanyang mga problemang pang-agraryo upang malaman ang mga pangangailangan ng mga magsasaka. Nalulungkot lamang siya dahil pati ang kanyang anak na si Raymond Pagdanganan na tumatakbo bilang bise gobernador ay nadadamay sa pamumulitika ni dela Cruz. Aniya, nagbanta pa umano si dela Cruz na magre-resign sakaling manalo si Raymond sa eleksiyon. Iginiit ng kalihim na hindi dapat na nagpapaimpluwensiya sa takbo ng pulitika at personal na galit si dela Cruz upang sirain lamang ang ibang kandidato. (Ulat ni Doris Franche)</body>
<link>http://www.philstar.com/Article.aspx?articleId=236920&amp;publicationSubCategoryId=92</link>
</article>
<article>
<title>Sen. Angara natakot!</title>
<author>Malou Rongalerios</author>
<date>
<month>January</month>
<day>30</day>
<year>2004</year>
</date>
<body>Sa takot na mapasailalim sa matinding imbestigasyon at mabuking sa Kamara, hindi pinasipot ni Sen. Edgardo Angara ang tatlong empleyado ng National Archives sa House committee on basic education and culture hearing kung saan dininig ang kontrobersiya ukol sa pamemeke ng mga dokumento sa nasabing institusyon. Tanging si Archives on-leave director Ricardo Manapat ang naigisa ng mga mambabatas na muling pinabulaanan ang akusasyon laban sa kanya sa sinasabing pamemeke ng mga dokumento ni action king Fernando Poe Jr. Ayon sa isang kongresista na miyembro ng komite na nag-iimbestiga sa kontrobersiya, ang hindi pagsipot ng mga empleyadong sina Emman Llamera, Remmel Talabis at Vicelyn Tarin ay isang indikasyon na sila ay may itinatagong lihim na ayaw nilang mabulgar. Ang tatlo ang nag-akusa kay Manapat na siyang nag-utos sa kanila upang doktorin umano ang marriage certificate ng ama ni Da King kay Paulita Gomez. &amp;quot;Kung totoong dinoktor ang mga dokumento, dapat na papanagutin ang mga may sala. Ngunit kung wala silang inililihim, dapat sana ay sumipot sila,&amp;quot; wika ng kongresista. Kamakailan ay napabalitang si Remmel Talabis na isa sa mga testigo ay pamangkin ni FPJ. Ang ama nitong si Robert Talabis alyas Robert Talbis ay pinsan ni FPJ at matagal nang naninilbihan bilang stuntman ng FPJ Productions na pag-aari ni Da King. Ang nasabing hearing ay ipinatawag upang mabigyang linaw ang maraming katanungan at upang papanagutin ang sinumang may sala sa akusasyong pandodoktor ng mga mahalagang dokumento na nakatago sa Archives. Lumabas sa nasabing public hearing na mayroon pang isang duplicate microfilm na nasa pangangalaga ng Office of the Civil Registrar ng Quezon City ang magbibigay liwanag sa isyu ng citizenship ni Poe. Sinabi ni Manapat na sa duplicate microfilm, makikita ang notarial records ng kasal sa pagitan nina Allan Fernando Poe Sr. at Paulita Gomez at maging ang affidavit of complaint na inihain ni Gomez laban kay Poe dahil sa kasong bigamy. Iginiit ni Manapat na kung masusuri lamang mabuti ang nasabing microfilm at maipapakita ito sa publiko ay malilinis niya ang kanyang sarili laban sa akusasyon ng mga dati niyang empleyado. Sinabi naman ni Manapat sa komite na kung kinukuwestiyon ang authenticity ng mga dokumento ay maaari namang i-double check ang mga ito sa National Library o kaya ay sa National Statistics Office. Hindi anya maaaring mapeke ang microfilm. Ipatatawag ng komite sa susunod na pagdinig ang city registrar ng QC at mga opisyal ng National Library. (Ulat ni Malou Rongalerios)</body>
<link>http://www.philstar.com/Article.aspx?articleId=237005&amp;publicationSubCategoryId=92</link>
</article>
<article>
<title>COPA chief utak sa kudeta</title>
<author>Joy Cantos</author>
<date>
<month>January</month>
<day>30</day>
<year>2004</year>
</date>
<body>Isinasailalim ngayon sa masusing imbestigasyon ng Armed Forces of the Philippines (AFP) ang paglutang ng pangalan ni Pastor Boy Saycon ng Council on Philippine Affairs (COPA) na siya umanong nasa likod ng paglutang ng kontrobersiyal na &amp;quot;Kawal Pilipino&amp;quot; sa panibagong destabilization plot laban sa pamahalaan. Itoy matapos arestuhin nitong Miyerkules ng gabi ni AFP Chief of Staff Gen. Narciso Abaya ang apat na Army captain at idawit ang pangalan ni Saycon. Inaresto ang mga ito dahil sa pagpapakalat ng kontrobersiyal na manifesto kung saan ibinulgar nila ang umanoy pagpapa-espiya ng administrasyon sa mga kalaban nitong presidential candidate na sina Sen. Panfilo Lacson, Fernando Poe Jr. at Raul Roco. Nasa custody ng Phil. Army Intelligence and Security Group dahil sa paglabag sa Articles of War sina Capt. Marcos Serafica, nakatalaga sa Army Support Command; Capt. Rembert Baylosis ng Armys 7th Infantry Division; Capt. Moh Yusop Hasan ng Civil Affairs Group; Capt. Philip Esmeralda ng Headquarters &amp;amp; Headquarters Support Group at ang sumuko kahapon na si Capt. Peter Edwin Navarro, umanoy nagmaniobra sa grupo at anak ni ret. P/Gen. Pedro Navarro. Nagdesisyong sumuko si Navarro matapos na masakote ang apat sa mga kasamahan niya sa Kawal. Isa pa sa grupo na umanoy impostor ang pinaghahanap na nagpakilalang si Atty. Arzadon Baltazar, may codename na Capt. Gabay. Base sa impormasyon ng Army, ibinulgar ni Serafica na nitong Enero 26 ay nagkita sila nina Navarro sa Glorietta na siyang nagsama sa grupo. Lulan ng isang Pajero ay nagtungo sila sa isang bahay sa Ayala, Alabang kung saan nakipagpulong sila kay Saycon. Nabatid na si Serafica ang pangulo ng Officer Candidate School (OCS) Class 10 kung saan ay nag-photo session umano sila sa lugar para sa karaingan ng mga sundalong masyado nang nagagamit sa pamumulitika ni Defense Secretary Eduardo Ermita. Hinihiling rin ng grupo ang pagbibitiw sa tungkulin ni Ermita dahil sa nakikipagsabwatan umano ang mga ito sa administrasyon sa paggamit sa militar sa pamumulitika ng punong ehekutibo. Ang mga junior officers ay nakatakdang sampahan ng kaso dahil sa conduct unbecoming of an officer and a gentleman, disrespect towards a superior officer and towards the Secretary of National Defense. Samantala, si Gabay ay kakasuhan din dahil sa pagpapanggap na sundalo at pagsusuot ng uniporme ng militar. Sa panig naman ni Ermita, sinabi nito na walang basehan ang akusasyon ng grupo at pawang produkto lamang ng maruming imahinasyon. Itinanggi rin nito na siya ay namumulitika at hindi rin umano niya ginagamit ang kanyang puwesto para impluwensiyahan ang kasundaluhan para sa darating na halalan. Sa panig naman ni Boy Saycon, itinanggi nito na siya ang nasa likod ng destabilization plot ng grupong Kawal laban sa administrasyong Arroyo. Lumapit lamang sa kanya ang nasabing grupo para ihayag ang kanilang mga karaingan kaya natural lamang aniya na siyay tumulong kapag may nangangailangan. Kasalukuyan nang nangangalap ang AFP ng ebidensiya laban kay Saycon. (Ulat ni Joy Cantos)</body>
<link>http://www.philstar.com/Article.aspx?articleId=237017&amp;publicationSubCategoryId=92</link>
</article>
<article>
<title>Erap, nakahanap na ng mas murang doktor</title>
<author>Malou Rongalerios</author>
<date>
<month>January</month>
<day>30</day>
<year>2004</year>
</date>
<body>May nahanap nang bagong doktor ang pamilya ni dating Pangulong Joseph Estrada para mag-opera ng kanyang tuhod sa Amerika kapalit ni Dr. Christopher Mow. Sabi ni Estrada na posibleng si Christopher Jordan na ng Loma Linda University Medical Center, Califoria, USA ang magsagawa ng operasyon sa kanya dahil mas mura ang hinihingi nitong bayad kumpara kay Mow. Nag-usap na aniya sila ni Jordan at humihingi lamang ito ng halagang $30,000 hanggang $50,000 para sa actual operation at professional fees. Magugunitang napaulat na posibleng hindi matuloy ang operasyon ni Estrada dahil sa napakataas na hinihingi ni Mow kaya naghanap ang pamilya nito ng mas murang doktor. Umaabot sa $1.3 milyon ang professional fee na hinihingi ni Mow kabilang na ang bayad sa iba pang doktor. Inihayag din ni Estrada na katulad ni Mow, hindi pa rin alam ni Jordan ang history ng kanyang sakit sa tuhod. Pinayagan ng korte na makalabas ng bansa si Estrada upang maipaopera ang kanyang tuhod sa Amerika noong Disyembre 23, 2003. (Ulat ni Malou Rongalerios)</body>
<link>http://www.philstar.com/Article.aspx?articleId=237022&amp;publicationSubCategoryId=92</link>
</article>
<article>
<title>Kudeta ng Kawal sarado na</title>
<author>Ely Saludar</author>
<date>
<month>January</month>
<day>30</day>
<year>2004</year>
</date>
<body>Ayaw ng palikihin pa ng Malaca&amp;ntilde;ang ang usapin na kinasasangkutan ng grupong &amp;quot;Kawal Pilipino&amp;quot; na humihiling ng pagbabago sa sistema sa loob ng Armed Forces of the Philippines. Sinabi ni Presidential Spokesman Ignacio Bunye na itinuturing ng sarado ang kabanata o usapin sa panibagong military adventurism na gustong pasimulan ng grupong Kawal. Ayon kay Bunye, agad na naapula ang plano ng grupo matapos magsalita ang mga ito sa media at nadakip ang ilang key players na kinabibilangan ng mga military captains. Kaya wala na umanong dapat ipangamba ang publiko sa posibilidad na muling magkaroon ng pag-aalsa ang mga sundalo laban sa pamahalaan. Inihayag ni Bunye na gumagawa na ng kaukulang hakbang ang liderato ng AFP upang masampahan ng kaukulang kaso ang mga pasimuno at tinitingnan na rin ng mga awtoridad ang political component ng grupo. (Ulat ni Ely Saludar)</body>
<link>http://www.philstar.com/Article.aspx?articleId=237031&amp;publicationSubCategoryId=92</link>
</article>
<article>
<title>WOW Philippines papalitan ng BEST</title>
<author>Grace dela Cruz</author>
<date>
<month>January</month>
<day>30</day>
<year>2004</year>
</date>
<body>Nakatakdang ibasura ng bagong Department of Tourism (DOT) Secretary Robert Dean Barbers ang proyektong Wow Philippines ni dating Tourism Secretary Richard Gordon at palitan ng BEST o Beautification of Exciting Sites and Trips. Niliwanag ni Barbers na wala siyang personal na away kay Gordon kahit pa noong hawak niya ang Philippine Tourism Authority (PTA), subalit ang programa ni Gordon ay para sa taong 2003 lamang at wala siyang intensiyon na sirain ang programa na kanyang sinundan sa pamamagitan ng kanyang BEST. Sa kabila nito, binigyang diin ni Barbers na pag-aaralan nila kung maaari pa ring sundan o ampunin ang proyekto ni Gordon. Si Barbers ay nanumpa noong Miyerkules kay Pangulong Arroyo bilang officer-in-charge ng DOT kapalit ni Gordon na kumandidato ngayon sa pagka-senador sa ilalim ng partido Lakas-CMD. Kabilang naman sa pinasikat ni Gordon sa ilalim ng Wow Philippines ay ang pagpapaganda sa Intramuros, Fort Santiago at ilang magagandang tanawin at lugar sa bansa. (Ulat ni Grace dela Cruz)</body>
<link>http://www.philstar.com/Article.aspx?articleId=237033&amp;publicationSubCategoryId=92</link>
</article>
<article>
<title>1-linggong luksa kay Doy</title>
<author>Lilia Tolentino</author>
<date>
<month>January</month>
<day>30</day>
<year>2004</year>
</date>
<body>Nagdeklara kahapon ang Malaca&amp;ntilde;ang ng isang linggong pagluluksa sa pagyao ni dating Bise Presidente Salvador &amp;quot;Doy&amp;quot; Laurel. Sa Proklamasyon Bilang 544 na nilagdaan ni Executive Secretary Alberto Romulo, nakasaad ang kautusan ni Pangulong Arroyo ng half-mast sa lahat ng bandila ng government offices kabilang ang tanggapan ng Bise Presidente, Senado at House of Representatives, mga instalasyon ng pamahalaan sa bansa at sa ibayong dagat sa loob ng isang linggo na nagsimula kahapon hanggang sa araw ng kanyang libing. Pinuri sa proklamasyon ang pagiging makabayan at maginoo ni Laurel. Iniukol niya ang kanyang buhay sa matapat na paglilingkod sa bayan at mamamayan. Kasama din sa proklamasyon ang direktiba sa AFP na pagkalooban ng state funeral ang yumaong Bise Presidente at paglilibing sa kanyang mga labi sa Libingan ng mga Bayani. (Ulat ni Lilia Tolentino)</body>
<link>http://www.philstar.com/Article.aspx?articleId=237039&amp;publicationSubCategoryId=92</link>
</article>
<article>
<title>FPJ bokya,GMA no. 1</title>
<author>Lilia Tolentino at Edwin Balasa</author>
<date>
<month>January</month>
<day>31</day>
<year>2004</year>
</date>
<body>Pinaboran ng halos lahat ng miyembro ng Makati Business Club (MBC) si Pangulong Arroyo kaysa kay action king Fernando Poe Jr. bilang pinaka-angkop na mamuno sa bansa. Bagaman nanatiling nangunguna si FPJ sa pinakahuling survey ng Social Weather Station (SWS) ngayong Enero, naniniwala naman ang matataas at malalaking negosyante na kung ang pagbabatayan ay pamamahala ng bansa, &amp;quot;walang ibang best fit at capable&amp;quot; kundi si Pangulong Arroyo sa botong 46.7%. Naitala pa sa naturang survey na walang bumotong negosyante (zero vote) kahit isa kay FPJ at kay Jesus is Lord spiritual leader Bro. Eddie Villanueva. Pumangalawa naman si dating Education Secretary Raul Roco (29.3%) at umabot lamang sa 4.9% ang botong nakuha ni Sen. Panfilo Lacson. Sa tanong na pumili ng tatlong pinaka-positibong pangyayari sa ilalim ng Macapagal administration sa nakalipas na anim na buwan, tinukoy ng 15 porsiyento ang nagawa ni Pangulong Arroyo sa pagbabawas ng budget deficit, 13% sa kampanya laban sa droga at 12% sa pagbagsak ng inflation. Itinatag noong 1981, ang Makati Business Club ay binubuo ng mahigit 800 chief executive officers at senior executives na kumakatawan sa mahigit 450 pinakamalalaking korporasyon sa Pilipinas. Sa nakalipas na taon, nanguna ang MBC bilang forum para sa lider ng negosyo at pamahalaan upang tugunan ang kasalukuyang isyu tulad ng kalakalan at pamumuhunan, pananalapi at budget, paggawa at pamamahala, enerhiya, edukasyon, kalusugan, media at usaping panlabas. Base sa kabuuang resulta ng survey, umariba si Pangulong Arroyo (27%) at mula fourth place ay umakyat ito sa second position. Nanatili namang nangunguna ang aktor na si Fernando Poe Jr. na pinili ng 36% ng mga respondent na sinundan ni Raul Roco (19%). Nasa ikaapat na puwesto naman si Sen. Panfilo Lacson (11%), JIL Bro. Eddie Villanueva, 1% at Eddie Gil, 0.1%. Samantala sa vice presidential slot, nanguna ang running mate ni Arroyo na si Sen. Noli de Castro, sumunod ang ka-tandem ni FPJ na si Sen. Loren Legarda. Ang survey ay ginawa sa class A hanggang E mula Jan. 16-22. Sa mga senatoriables, nanguna si dating Videogram Regulatory Board (VRB) chairman Ramon &amp;quot;Bong&amp;quot; Revilla Jr. Nakapasok rin sa magic 12 sina re-electionist Sen. Aquilino Pimentel, Sen. John Osme&amp;ntilde;a, dating Sen. Juan Ponce Enrile, Sen. Rodolfo Biazon, ex-Sen. Miriam Defensor-Santiago, dating Manila Mayor Alfredo Lim, Sen. Robert Barbers, dating San Juan Mayor Jinggoy Estrada at Orly Mercado. (Ulat nina Lilia Tolentino at Edwin Balasa)</body>
<link>http://www.philstar.com/Article.aspx?articleId=237134&amp;publicationSubCategoryId=92</link>
</article>
<article>
<title>'No-el' hindi manggagaling sa administrasyon -solons</title>
<author>Malou Rongalerios</author>
<date>
<month>January</month>
<day>31</day>
<year>2004</year>
</date>
<body>Oposisyon at hindi administrasyon ang nagpapakalat sa &amp;quot;no-elections&amp;quot; scenario! Ito ang paniniwala ng isang grupo ng mga mambabatas sa Kamara matapos lumitaw kamakailan ang isang grupo ng mga sundalo na tinawag na &amp;quot;Kawal Pilipino&amp;quot; na nagbunyag ng no-el o no elections. Ayon kay Davao Rep. Prospero Nograles, ang mga taong takot sa napipintong panalo umano ni Pangulong Arroyo sa Mayo ang siyang nagsusulong na maikalat ang no-el scenario. Sinabi ni Rep. Nograles na wala sa bokabularyo ng kampo ng Pangulo ang kaganapang walang halalan sa bansa dahil ito ang nananatiling kandidatong dapat talunin sa pampanguluhang halalan sa darating na Mayo. Sa halip aniya na mag-akusa, ang dapat gawin ng oposisyon ay tumulong sa pamahalaan na pakalmahin ang sitwasyon ng pulitika sa bansa sa harap ng mga tangkang panggugulo ng mga elementong dikit kay dating Pangulong Estrada at sa kandidato nitong si Fernando Poe Jr. Tinawanan naman ni Surigao Rep. Prospero Pichay ang akusasyon ni Senador Panfilo Lacson na sanay na siya at ang kanyang mga tauhan na sumailalim sa surveillance ng administrasyon, Hinikayat din ni Rep. Pichay si dating Education secretary Raul Roco na maglabas ng katibayan na magpapatunay na ang administrasyon ang may pakana ng pagka-bug ng kanyang tanggapan. (Ulat ni Malou Rongalerios)</body>
<link>http://www.philstar.com/Article.aspx?articleId=237142&amp;publicationSubCategoryId=92</link>
</article>
<article>
<title>Pagtataray ni FPJ sa b-day ni Loren binira</title>
<author>Malou Rongalerios</author>
<date>
<month>January</month>
<day>31</day>
<year>2004</year>
</date>
<body>Kinondena kahapon ni Bulacan Rep. Willie Villarama ang naging pagtataray ni action king Fernando Poe Jr., nang pagtatanungin ng mga reporters ng Senado kamakalawa sa birthday party ng running mate nitong si Senadora Loren Legarda. Ayon kay Rep. Villarama, dapat alalahanin ni FPJ na ginagawa lamang ng mga naturang reporters ang kanilang tungkulin nang mawala ang pagtitimpi ng presidential aspirant. Hindi naman tama aniya na tuwing walang maisasagot si FPJ ay pandidilatan na lang niya ang media. Nauna nang pinandilatan at tinaasan ng boses ni FPJ ang mga nagtatanong na reporters kaugnay sa ilang isyu na kinabibilangan ng parusang bitay, pagbagsak ng piso kontra dolyar at plataporma de gobyerno nito. Sa unang mga pagtatanong ay mahinahong sinagot ni FPJ ang mga ibinabatong mga tanong sa kanya subalit medyo tumaas ang boses sa pahabol na tanong ng ilang mga reporter. Wika ni Villarama, mahinang dahilan din ang naging paliwanag ng spokesman ni Da King na kaya hindi nagsasagot sa mga tanong ng mga reporters si FPJ ay dahil sa election laws. Ayon sa mambabatas, isang lehitimong isyu ang usapin sa ekonomiya at military adventurism na dapat lamang sagutin ng isang presidential aspirant. Nangangamba si Villarama na kung sakaling manalo si FPJ, ang no talk, no mistake policy&amp;quot; nito ang siyang magiging sanhi ng hindi pagkakaintindihan ng publiko dahil ang mga taong nakapaligid sa kanya ang tiyak na siyang magpupuno sa kawalan ng boses ni FPJ. Naniniwala ang mga solon na hindi kakayanin ni FPJ ang pressure nang pagiging isang presidente. Kung ngayon pa lamang ay hindi na makayanan ni Da King ang pressure na ibinabato sa kanya ay malaki anya ang posibilidad na hindi niya rin makakayanan ang mas malaking pressure na makakaharap nito kapag nanalo siyang pangulo ng bansa. (Ulat ni Malou Rongalerios)</body>
<link>http://www.philstar.com/Article.aspx?articleId=237149&amp;publicationSubCategoryId=92</link>
</article>
<article>
<title>Dagdag sahod sa mga guro dinis-aprub ng Comelec</title>
<author>Ellen Fernando</author>
<date>
<month>January</month>
<day>31</day>
<year>2004</year>
</date>
<body>Nabigo ang may 200,000 guro sa buong bansa na katigan ng Comelec ang kanilang kahilingan na gawing P2,000 ang bayad sa bawat araw ng kanilang serbisyo sa pagdaraos ng eleksiyon sa Mayo 10. Sa ginanap na pagpupulong kahapon sa pagitan ni Chairman Benjamin Abalos at grupong Alliance of Concerned Teachers (ACT) sa pamumuno ni Antonio Tinio, negatibo ang naging tugon ng komisyon sa kahilingan ng mga guro na dagdagan ang ibabayad sa kanila sa eleksiyon. Sinabi ni Abalos na hanggang P900 kada araw lamang ang maibibigay ng Department of Budget. Gayunman, sinabi ni Abalos na kapag lumampas sa 12-oras ang trabaho ng mga guro ay makakatanggap ang mga ito ng P500 dagdag na bayad sa kanilang serbisyo. Bukod dito, mula sa hinihingi ng mga guro na P500 transportation allowance ay P300 lamang ang kayang ipagkaloob ng Comelec. Ang mga guro na maitatalaga sa mga lugar na tinukoy ng Comelec na hot spots ay may karagdagan pang P1,000 hazard pay na matatanggap. Maglalaan rin ang pamahalaan ng P15 milyong insurance benefits para sa lahat ng mga guro na idedeposito sa GSIS at P5 milyong legal assistance benefits sakaling maharap ang mga ito sa reklamo o demanda na may kaugnayan sa election. (Ulat ni Ellen Fernando)</body>
<link>http://www.philstar.com/Article.aspx?articleId=237155&amp;publicationSubCategoryId=92</link>
</article>
<article>
<title>Saycon,et al kakasuhan sa pagtulong sa 'Kawal'</title>
<author>Ely Saludar/Joy Cantos</author>
<date>
<month>January</month>
<day>31</day>
<year>2004</year>
</date>
<body>Kakasuhan na ng pamahalan ang mga military junior officers ng grupong &amp;quot;Kawal Filipino&amp;quot; at ang mga sibilyang sinasabing utak ng panibagong military adventurism. Sa pulong balitaan sa Malaca&amp;ntilde;ang, inihayag ni NBI Director Reynaldo Wycoco ang pagsasampa ng kaso kina Boy Saycon, secretary general ng Council of Philippine Affairs (COPA); Boy Montelibano, ret. Police Gen. Pedro Navarro, Atty. Azudin Baltazar at ang limang Army captain na sina Marcos Serafica, Moh-Yusop Hasan, Philip Esmeralda, Rembert Baylosis at Edwin Navarro, anak ni ret. Gen. Navarro. Ayon kay Wycoco, ang mga ito ay mahaharap sa kasong paglabag sa Article 141 at 142 ng Revised Penal Code o conspiracy to commit sedition at inciting to sedition. Sinasabi ni Wycoco na doble ang ikakaso kay Atty. Baltazar dahil mahaharap ito sa usurpation of authority at disbarment proceedings dahil sa pagpapanggap nito bilang sundalo na nagpakilalang Capt. Gabay na siyang nagbasa ng manifesto. Ipinaliwanag ni Wycoco na lumabag din ang mga ito sa Article 8491, Section 34 ng Revised Penal Code o walang paggalang sa bandila. Maaaring ngayong weekend o sa Lunes ay maisasampa na ang kaso sa Department of Justice sa tanggapan ni Chief State Prosecutor Jovencito Zu&amp;ntilde;o. FPJ Camp Sasabit Hindi malayong sumabit ang kampo ni Fernando Poe Jr. sa panibagong military adventurism na kinasangkutan ng limang junior officers kaugnay ng panibagong destabilisasyon laban sa gobyerno. Ito ang lumutang kahapon kasunod ng pahayag ni AFP-Public Information Officer Lt. Col. Daniel Lucero na purong pulitika ang motibo ng limang Army captain. Nabatid na isa sa mga pangunahing personalidad buhat sa kampo ni FPJ sa Association of General for Fernando Poe (AGPOE) na si ret. Gen. Navarro na kilalang supporter ni FPJ ang pinaghihinalaang may kinalaman rin sa naharang na military adventurism na pinamunuan pa mismo ng kanyang anak na si Capt. Navarro. Tinakot Kami Ito ang nilalaman ng isinumiteng affidavit nina Capts. Serafica at Hasan. &amp;quot;Fearing of our safety, we followed the instruction of Captain Navarro,&amp;quot; ayon sa mga ito na umanoy inakala lamang nilang mayroon silang dadaluhang photo session. Bago ang pagharap sa media ay tatlong beses ang mga itong nagpulong, una ay ang pakikipagkita nila sa umanoy isang birthday party kay Saycon sa Manila Polo Club noong Enero 9 at nasundan noong Enero 24 sa bahay ni Saycon sa Ayala, Alabang. Panghuli ay nitong Enero 26 sa bahay muli ni Saycon. Di nila sukat akalain na may isang TV station (GMA7) at isa pang reporter na babae na kasama ni Arnold Clavio ang naghihintay sa kanila. Pinagsuot umano sila ni Capt. Navarro ng uniporme ng militar at ng basahin ni Atty. Baltazar ang kontrobersiyal na manifesto ay dito lamang nila nabatid na nalinlang sila. (Ulat nina Ely Saludar/Joy Cantos)</body>
<link>http://www.philstar.com/Article.aspx?articleId=237161&amp;publicationSubCategoryId=92</link>
</article>
<article>
<title>Loren panalo sa kabataan</title>
<author>Rudy Andal</author>
<date>
<month>January</month>
<day>31</day>
<year>2004</year>
</date>
<body>Si Sen. Loren Legarda ang ibobotong bise presidente ng mga kabataan sa May elections, batay sa isang mock election na ginanap noong isang linggo ng party-list organization ng Anak Ng Bayan. Sa isang press conference kahapon sa Quezon City, sinabi ni Anak Ng Bayan president Apolinario Alvarez na 2-1 ang lamang ni Loren kay Sen. Noli de Castro kung ang pag-uusapan ay ang boto ng mga estudyante at out-of-school youth. Ang Anak ng Bayan ay isang umbrella organization ng mga kabataan, na binubuo ng National Union of Students of the Philippines, College Editors Guild of the Philippines, Kabataang Artista para sa Tunay na Kalayaan, Student Christian Movement of the Philippines, Anakbayan at League of Filipino Students. Sa university belt, si Loren ay nakakopo ng 103 boto habang 55 boto lang ang nakuha ni de Castro sa kabuuang 191 estudyanteng nagpartisipa sa mock election. Sa survey naman sa Sampaloc, Manila para sa mga kabataang di nag-aaral, si Loren pa rin ang nanguna. Ayon sa Anak Ng Bayan, mas malamang na manalo ang sinumang kandidato na papaboran ng mga kabataan dahil sa 42.9 milyong rehistradong botante sa bansa, 12.9 milyon ang nasa age bracket na 18-24. Sa kanilang pagpili kay Loren, sinabi ng karamihan sa estudyante na ang magandang track record, scholarship achievements at pro-people programs ang kumumbinsi sa kanila. (Ulat ni Rudy Andal)</body>
<link>http://www.philstar.com/Article.aspx?articleId=237165&amp;publicationSubCategoryId=92</link>
</article>
</data>