<?xml version="1.0" encoding="ISO-8859-1" ?>
<data>
<article>
<title>Bitay sa sex cult leader</title>
<author>Rudy Andal</author>
<date>
<month>October</month>
<day>01</day>
<year>2002</year>
</date>
<body>Nanawagan kahapon ang mga senador sa National Bureau of Investigation (NBI) na madaliin ang pag-aresto sa sex cult leader na si Leonardo Erobas upang masampahan ng kasong statutory rape na may katumbas na parusang kamatayan. Sinabi ni Sen. Francis Pangilinan na dahil puro menor de edad ang binibiktima ni Erobas, angkop ang kasong statutory rape. Ayon kay Pangilinan, kahit may nagsasabing sira-ulo ang naturang lider ng Espedeject Ideology ay hindi dapat maging daan ito upang hindi siya makasuhan at korte lamang ang magsasabi kung talagang may diperensiya nga ito sa pag-iisip. Ayon naman kay Sen. Robert Jaworski, ang pagkabigo ng NBI at PNP na muling maaresto si Erobas ay maglalagay sa pangamba sa mga kabataang babae sa Villadolid, Negros Occidental upang ma-recruit ang mga ito sa nasabing kulto at ibulid sa maagang kamunduhan. Wika ni Jaworski, hindi dapat mag-aksaya ng oras ang NBI at PNP na madakip si Erobas na kung matatandaan ay nakatakas makaraang kuyugin ng taumbayan kamakailan matapos maaresto ng lokal na pulisya sa nasabing lalawigan. Ipinaliwanag pa ng mambabatas, dapat ay hindi magpaloko ang taumbayan sa pangungumbinsi ni Erobas na ang sex cult nito ang sagot upang maging ligtas sa 2nd coming ni Kristo na magaganap umano sa Negros. Matatandaan na pinadalhan ng imbitasyon ni Erobas ang mga mambabatas upang sumapi sa kanyang kulto kung saan nakapaloob ang mga bold photos ng mga menor-de-edad na babae na nakikipagtalik sa matatandang lalaki na miyembro din ng sex cult. Isinusulong din umano ng sex cult ni Erobas na maibalik ang mundo tulad ng pamumuhay nina Eva at Adan na namumuhay sa paraiso kung saan ang lahat ng tao sa mundo ay walang saplot at hindi na kinakailangan pang magtrabaho kundi puro sex na lang ang aatupagin. (Ulat ni Rudy Andal)</body>
<link>http://www.philstar.com/Article.aspx?articleId=178157&amp;publicationSubCategoryId=92</link>
</article>
<article>
<title>Mga Pinoy sa Korea ipade-deport na rin</title>
<author>Malou Escudero</author>
<date>
<month>October</month>
<day>01</day>
<year>2002</year>
</date>
<body>Pagkatapos ng Malaysia at Italy, susunod naman ang South Korea na posibleng magpa-deport ng may 12,000 Pinoy. Nagpahayag na ng deadline ang pamahalaang Sokor para sa mga illegal aliens na kumuha ng amnestiya at magbayad ng fines para hindi sila maaresto. Ang pag-aresto ay nakatakdang simulan sa Mayo 2003. Ayon kay Bayan Muna Rep. Crispin Beltran, hindi sapat ang pagbubuo ng mga measure ng Labor office ng Pilipinas sa Seoul para sa naturang deportasyon. Aniya, hindi dapat maranasan ng mga Pinoy sa South Korea ang naranasang hirap at dusa ng mga OFW sa Malaysia. Batay sa report, inalok ng South Korean Ministry of Justice ng amnestiya ang mga runaway foreign industrial trainees. Umaabot sa 29,000 ang bilang ng mga Pinoy na nasa Sokor kung saan 12,000 ay pawang walang mga dokumento. Noong 2001 pa inilunsad ng pamahalaan ng Sokor ang massive campaign nito laban sa mga dayuhang manggagawa sa kanilang bansa na walang dokumento subalit pinayagang boluntaryong umalis nang hindi inaaresto basta magbayad lamang ng $3,000 hanggang $8,000 multa. (Ulat ni Malou Escudero)</body>
<link>http://www.philstar.com/Article.aspx?articleId=178163&amp;publicationSubCategoryId=92</link>
</article>
<article>
<title>Pagbitay sa mga death convict ipinasususpinde</title>
<author>Ellen Fernando</author>
<date>
<month>October</month>
<day>01</day>
<year>2002</year>
</date>
<body>Inianunsyo kahapon ni Foreign Affairs Secretary Blas Ople na sinuspinde ni Pangulong Arroyo ang lahat ng naka-shedule na pagbitay sa bansa hanggat pinagdedebatehan pa ang usapin ng death penalty sa Kongreso. Ang nasabing hakbang ay inihayag ni Ople sa harap ng envoys mula sa European Union na hayagang kumukontra sa parusang bitay matapos ang isinagawang pagpupulong ng mga ito kahapon. &amp;quot;I informed this to envoys from the European Union, who have opposed the death penalty in this country,&amp;quot; ani Ople. Dahil dito, sinabi ng Kalihim na natuwa ang mga diplomats sa naging desisyon ng Pangulo. Sinabi ng source sa bagaman naunang sinabi ni Ople sa mga EU ambassadors ay ihahayag din ito sa publiko. Magugunita na noong nakalipas na buwan, binigyan ng Pangulo ang death convicts na pawang rapists ng 90-days reprieve. Mahigit sa 20 convicted criminals ang nakatakdang bitayin ngayong taon mula sa may 1,000 inmates na nasa death row sa pinakahuling talaan ng prisons bureau nitong Agosto 22. (Ulat ni Ellen Fernando)</body>
<link>http://www.philstar.com/Article.aspx?articleId=178170&amp;publicationSubCategoryId=92</link>
</article>
<article>
<title>122 Tsinong poachers pakakawalan na</title>
<author>Gemma Amargo</author>
<date>
<month>October</month>
<day>01</day>
<year>2002</year>
</date>
<body>Posibleng palayain na ng gobyerno ang may 122 Chinese poachers na nahuling illegal na nangingisda sa karagatan ng Palawan matapos na mag-plead ng guilty ang mga ito ng basahan ng sakdal noong nakaraang Biyernes. Sinabi ni Justice Secretary Hernando Perez na walang magagawa ang kanyang tanggapan para harangin ang pagpapalaya sa mga mangingisdang Intsik dahil wala rin umanong nakasaad sa batas na maaaring ipalit sa multa ang parusang pagkabilanggo. Idinagdag pa ni Perez na maaaring kasuhan ng arbitrary detention ang hukom kung hindi nito papayagan na makalaya sa takdang panahon ang mga Intsik. Matapos ang anim na buwang pagkakabilanggo ay maaring palayain na lamang ng hukuman ang mga ito dahil ayaw magbayad ng multa. Lumalabas na umaabot sa 50 libong dolyar ang multa sa mga naturang Intsik dulot ng poaching habang P2,000 naman ang multa dahil sa paglabag sa Fisheries Code dulot ng illegal na pagkuha ng mga likas na yaman. (Ulat ni Gemma Amargo)</body>
<link>http://www.philstar.com/Article.aspx?articleId=178176&amp;publicationSubCategoryId=92</link>
</article>
<article>
<title>Imbestigasyon sa Macapagal Avenue scam tapusin na!  GMA</title>
<author>Ely Saludar</author>
<date>
<month>October</month>
<day>01</day>
<year>2002</year>
</date>
<body>Binigyan ng 60 working days na taning ni Pangulong Arroyo ang Presidential Anti-Graft Commission (PAGC) para tapusin ang imbestigasyon hinggil sa umanoy P600 milyong overpricing sa Diosdado Macapagal Ave. ng Public Estates Authority (PEA). Sinabi ni Press Secretary Ignacio Bunye na kumikilos na rin si PEAC officer-in-charge Simeon Datumanong upang kunin ang kooperasyon ng lahat ng empleyado ng PEA upang maging mabilis ang pagsisiyasat. Sa kabila nito, walang balak ang Malaca&amp;ntilde;ang na palitan ang pangalan ng Diosdado Macapagal blvd. matapos na mabahiran ng anomalya. Ayon kay Bunye, mas makabubuting ituon ang isyu sa imbestigasyon ng umanoy anomalya sa halip na palitan ang pangalan. Tugon ito ng Palasyo sa panukala ni House Speaker Jose de Venecia at dating Senate president Ernesto Maceda dahil nasisira umano ang pangalan ni yumaong Pangulong Diosdado Macapagal. Kasabay nito, nilinaw ni Bunye na hindi maiimbestigahan ng Palasyo ang panibagong umanoy anomalya sa PEA partikular ang usapin sa dating Bilibid Prisons. Ani Bunye, wala namang reklamong inihain sa Malaca&amp;ntilde;ang at mismong ang whistle blower na si PEA director Sulficio Tagud ang nagsabing didiretso na ito sa Ombudsman. (Ulat ni Ely Saludar)</body>
<link>http://www.philstar.com/Article.aspx?articleId=178181&amp;publicationSubCategoryId=92</link>
</article>
<article>
<title>Gloria praning - Senator Oreta</title>
<author>Rudy Andal</author>
<date>
<month>October</month>
<day>01</day>
<year>2002</year>
</date>
<body>Inilarawan kahapon ni Senator Tessie Aquino-Oreta na natatakot na sa sariling multo ang Arroyo administration kaya unti-unting napa-praning na ito kaya pinagdududahan ang oposisyon na naglulunsad ng disinformation campaign para sirain ang tsansa ni Pangulong Arroyo na magwagi sa 2004 elections. Sinabi ni Oreta na walang basehan ang ginawang pahayag ni Press Secretary Ignacio Bunye na ang oposisyon ang nasa likod ng mga disinformation campaign laban sa Arroyo government. Niliwanag ng senadora na hindi nagmula sa hanay ng oposisyon ang pagbubunyag hinggil sa pagpapasara sa 14 maliliit na tanggapan ng pamahalaan kabilang ang National Printing Office, hindi din nanggaling sa oposisyon ang pagbubunyag sa planong pagbubuwis sa mga pre-paid cards at hindi din nagmula sa kanilang hanay ang pagbubunyag sa planong pagpapasara sa mga government hospitals. Ayon kay Oreta, ang planong pagbuwag sa 14 government offices kabilang ang NPO ay nagmula mismo sa pagbubunyag ni Rep. Rolando Andaya Jr. na kaalyado ng administrasyon na inamin naman ni Budget Secretary Emilia Boncodin sa ginawang imbestigasyon sa Senado hinggil dito bilang bahagi ng plano ng Presidential Commission on Good Governance na binuo ni GMA. Aniya, ang planong pagbubuwis sa mga pre-paid cards ay unang inihayag ni Finance Secretary Jose Isidro Camacho na kabilang sa economic dream team ng Pangulo. Wika pa nito, ang naglabasang balita hinggil sa planong pagpapasara sa mga government hospitals dahil sa kakulangan ng buwis ay lumitaw sa mga pahayagan ng walang impluwensiya ng oposisyon. Idinagdag pa ni Oreta, kung ayaw ng Arroyo goverment na mabatikos ay dapat tigilan nito ang pagpapatupad ng mga hakbang na mga kontra-masa at sa halip ay magpatupad ng mga programa at proyekto na tutulong sa pamumuhay ng ordinaryong mamamayan. (Ulat ni Rudy Andal)</body>
<link>http://www.philstar.com/Article.aspx?articleId=178186&amp;publicationSubCategoryId=92</link>
</article>
<article>
<title>Mga Malaysian police rapist ni Angelika kakasuhan na</title>
<author>Gemma Amargo</author>
<date>
<month>October</month>
<day>01</day>
<year>2002</year>
</date>
<body>Sasampahan na ng kaso ang tatlong Malaysian guards na umanoy gumahasa kay Angelica matapos tumawag kay Justice Secretary Hernando Perez ang mga abogadong Malaysian upang i-report na kuntento na sila sa isinagawang imbestigasyon ng Malaysian police. &amp;quot;I was informed that it is to the effect that they will endorse the charges to the attorney general in Malaysia,&amp;quot; ayon kay Perez. Nabatid na kinausap ni Perez ang mga Malaysian police na sina Takbir Ahmad bin Nazir, Yahaya bin Ramli at Nurul huda bte Mohd Salleh noong nakaraang Biyernes. Ayon pa sa kalihim, kailangang magtungo si Angelica, 13 anyos, sa Malaysia sa sandaling maisampa ang kaso dahil kailangan pa rin nitong ituro ng harapan ang mga akusado na nanggahasa sa kanya bukod pa sa litrato na naipakita dito. Sasamahan umano si Angelica ng mga tauhan DSWD, Public Attorneys Office (PAO) at ni Chief State Prosecutor Jovencito Zuno o kahit isa na lamang sa kanila. Inamin naman ni Perez na nagkamali siya ng sabihing 7 ang gumahasa kay Angelica at sa halip ay sinabing tatlo lamang Malaysian police. Idinagdag pa ng kalihim na tanging ang Department of Foreign Affairs (DFA) ang mag-iimbestiga kung ano ang tunay na nationality ni Angelica. (Ulat ni Gemma Amargo)</body>
<link>http://www.philstar.com/Article.aspx?articleId=178189&amp;publicationSubCategoryId=92</link>
</article>
<article>
<title>NPA attacks? Practice pa lang 'yan - Ka Roger</title>
<author>Perseus Echeminada at Ely Saludar</author>
<date>
<month>October</month>
<day>02</day>
<year>2002</year>
</date>
<body>Ang sunud-sunod na paglusob ng mga rebeldeng New Peoples Army (NPA) ay &amp;quot;ensayo&amp;quot; lang para sa isang malawakang pakikidigma sa pamahalaan. Ito ang sinabi kahapon ni NPA spokesman Gregorio &amp;quot;Ka Roger&amp;quot; Rosal sa isang panayam sa radyo. &amp;quot;Nagsasanay ang mga hukbo para sa digmaang bayan,&amp;quot; wika ni Rosal. Sinabi nito na ang mga rebelde na sumalakay sa Lopez, Quezon na nagresulta sa pagkamatay ng dalawang police officers at iba pang mga paglusob sa Bulacan at Zambales ay patikim pa lamang umano ng kilusan. Ayon kay Rosal, hindi man umano aminin ay hindi kaya ng gobyerno na pulbusin ang NPA na beterano na sa lahat ng digmaan sa nakalipas na dekada. Nais anyang ipakita ng mga rebelde na buhay pa ang kilusan at mas lumakas at lumawak ang puwersa ng NPA. Ipinagyabang pa ni Rosal na may mahigit 100 miyembro nila ang naghahanda na para sa isang all out war laban sa pamahalaan. Sinabi pa ng NPA spokesman na ang umanoy tangka ng gobyerno na pagbawalan ang mga istasyon ng radyo na magsagawa ng interview sa kanya para isahimpapawid ang kanilang panig ay isang paglabag sa kanyang kalayaang magpahayag. Ayon naman kay Rolly Kintanar, dating NPA commander, ang mga posibleng dahilan ng pagbangon na naman ng mga rebelde ay pulitika, papalit-palit na liderato at bumababang moral ng mga sundalo. Gayunman, sinabi ni Kintanar na hanggang guerilla tactics pa lamang ang kaya ng NPA at hindi pa kayang makipagsabayan sa militar, pero hindi dapat magpabaya ang gobyerno. Samantala, minaliit ni National Security Adviser Roilo Golez ang sunud-sunod na pag-atake ng rebeldeng NPA. Ayon sa kalihim, patuloy ang paghina ng puwersa ng NPA dahil sa paglaki ng bilang ng mga sumusuko at naaaresto. Gayunman, sinabi ni Golez na ang pagsalakay ng mga rebeldeng NPA ay pagpaparamdam lamang na nagnanais itong makipag-negosasyon sa pamahalaan. Wika ni Golez, ang kasalukuyang posisyon ng Malaca&amp;ntilde;ang ay manatiling bukas ang komunikasyon sa NPA hinggil sa negosasyon. (Ulat nina Perseus Echeminada at Ely Saludar)</body>
<link>http://www.philstar.com/Article.aspx?articleId=178289&amp;publicationSubCategoryId=92</link>
</article>
<article>
<title>P200-M laan sa Pinoys sa ME</title>
<author>Ely Saludar</author>
<date>
<month>October</month>
<day>02</day>
<year>2002</year>
</date>
<body>Aabot sa P200 milyon ang inilaan ng pamahalaan para sa mga Pinoy na maapektuhan ng krisis sakaling sumiklab ang digmaan sa Iraq. Gayunman, agad nilinaw ni Pangulong Arroyo na hindi pa kailangan sa ngayon ang mass evacuation sa Gitnang Silangan batay na rin sa ulat ng Middle East Preparedness Team na pinamumunuan ni special envoy Roy Cimatu. Ayon sa Pangulo, ililipat na lamang sa mas ligtas na lugar ang mga Pinoy at hindi agad iuuwi sa bansa. Inihayag din ng Pangulo ang gagawing dayalogo ng DOLE at ni Cimatu sa mga pamilya ng OFWs. Batay sa consensus ng joint Cabinet-National Security Council meeting ay hindi maituturing na seryoso ang sitwasyon sa ME kumpara noong Gulf War na may 27,000 Pilipino ang kinailangang ilikas. Kampante ang Malaca&amp;ntilde;ang na hindi aabot ang gulo o digmaan sa Saudi Arabia, United Arab Emirates at karatig bansa. (Ulat ni Ely Saludar)</body>
<link>http://www.philstar.com/Article.aspx?articleId=178292&amp;publicationSubCategoryId=92</link>
</article>
<article>
<title>Macapagal blvd., bubutasin</title>
<author>Angie dela Cruz</author>
<date>
<month>October</month>
<day>02</day>
<year>2002</year>
</date>
<body>Planong butasin ng Presidential Anti-Graft Commission (PAGC) ang maanomalyang President Diosdado Macapagal boulevard upang malaman kung magkano talaga ang nagastos dito. Sa isang press conference sa QC, sinabi ni PAGC chairman Dario Rama na hiniling nito kay Public Works Secretary at acting PEA chairman Simeon Datumanong na lagyan ng marker ang kalsada para sa isasagawa nilang inspeksiyon kaugnay ng ginagawang imbestigasyon ng ahensiya hinggil sa naturang usapin. Ang imbestigasyon ng PAGC hinggil dito ay inaasahang matatapos sa Nobyembre 25 ng taong ito. Sinasabing umaabot sa P1.1 bilyon ang kalsada na pinaghinalaan ng marami na nagkaroon dito ng overpricing. Samantala, sinabi ni Rama na wala namang magaganap na special treatment kay Public Estates Authority (PEA) director Sulpicio Tagud na siyang nagbunyag sa nabangggit na anomalya. Kasama din umano si Tagud sa iimbestigahan sa hanay ng mga PEA officials matapos na akusahan naman ang una na nangotong umano sa JD Legaspi Construction na siyang gumawa ng naturang boulevard. Ipinatawag na rin ni Rama si Jose Quingko, marketing manager ng PEA upang magsumite ng mga dokumento hinggil sa proyekto. (Ulat ni Angie dela Cruz)</body>
<link>http://www.philstar.com/Article.aspx?articleId=178303&amp;publicationSubCategoryId=92</link>
</article>
<article>
<title>Mahistrado, hukom bibigyan na ng bodyguard</title>
<author>Gemma Amargo</author>
<date>
<month>October</month>
<day>02</day>
<year>2002</year>
</date>
<body>Siniguro sa Korte Suprema ng Philippine National Police (PNP) at National Bureau of Investigation (NBI) na pagkakalooban ng kaukulang seguridad ang lahat ng mga mahistrado at hukom sa buong bansa matapos ang pagkakapaslang kay Pangasinan Judge Oscar Uson. Ito ang tiniyak kahapon nina PNP chief Hermogenes Ebdane at NBI director Reynaldo Wycoco matapos magpatawag ng pulong si acting Chief Justice Josue Bellosillo. Nagkasundo ang nasabing mga opisyal na magtutulungan upang matiyak ang kaligtasan ng bawat opisyal ng hudikatura laban sa mga pananakot at karahasan katulad ng nangyari kay Judge Uson ng Tayug Regional Trial Court sa lalawigan ng Pangasinan. Matatandaan na si Uson ay pinagbabaril hanggang sa mapatay noong Sabado matapos umano itong magpalabas ng hatol na hindi pabor sa ilang tao o personalidad. Nabatid na ipinatawag ni Bellosillo ang dalawang opisyal dahil sa pangamba na maraming huwes ang nabibingit ang buhay dulot ng kanilang mga desisyon na hindi pumapabor sa kagustuhan ng ilang partido sa kaso. Kabilang sa napagkasunduan ang pagbibigay ng security personnel sa oras na kailangan ng isang judge o justice na mayroong natatanggap na death threats. Bukod pa dito ang pagbibigay ng telephone numbers ng PNP at NBI officials na maaaring tawagan ng isang huwes sa oras na nanganganib ang kanyang buhay. Tiniyak naman ni Wycoco na nakahanda ang kanyang tanggapan na tumulong sa paglutas sa pagpatay kay Uson upang papanagutin ang mga salarin nito sa lalong madaling panahon. (Ulat ni Gemma Amargo)</body>
<link>http://www.philstar.com/Article.aspx?articleId=178306&amp;publicationSubCategoryId=92</link>
</article>
<article>
<title>P500-M share ni Gatchalian pinaipit ng Sandiganbayan</title>
<author>Malou Escudero</author>
<date>
<month>October</month>
<day>02</day>
<year>2002</year>
</date>
<body>Hindi na maaaring galawin ni plastic king William Gatchalian ang kanyang P500 milyong share sa Waterfront Hotel Philippines makaraang ipag-utos ng Sandiganbayan ang pag-freeze dito. Ang nasabing halaga ang kolateral sa P500 milyong inutang ni Gatchalian sa Jose Velarde account na pinaniniwalaan namang pag-aari ni dating pangulong Estrada. Bahagi ang pagpigil sa share sa inilabas na freeze order ng korte laban sa lahat ng pinaniniwalaang ari-arian ni Estrada. Ipinadala na ni Sheriff Edgardo Urieta ang notice of garnishment sa pangulo ng Equitable-PCI bank upang pigilin ang pag-withdraw sa share. Binigyan din ang bangko ng limang araw upang sagutin kung nasa pangangalaga pa nila ang nasabing salapi. (Ulat ni Malou Escudero)</body>
<link>http://www.philstar.com/Article.aspx?articleId=178315&amp;publicationSubCategoryId=92</link>
</article>
<article>
<title>Loren di tatakbong bise sa 2004</title>
<author>Rudy Andal</author>
<date>
<month>October</month>
<day>02</day>
<year>2002</year>
</date>
<body>Nilinaw kahapon ni Senate Majority Leader Loren Legarda na wala siyang intensiyong kumandidato bilang bise presidente sa darating na 2004 elections bagkus ay tatakbo na lamang siyang re-electionist. Sinabi ni Sen. Legarda na inaasahan niyang marami ang matutuwa sa kanyang naging desisyon na tumakbo na lamang muli bilang senador kaysa tumakbo sa mas mataas na posisyon dahil mas maraming intriga ang kanyang mararanasan. Magugunita na kabilang si Legarda sa inaasahang vice-presidentiables sa 2004 elections kasama sina Senators Noli de Castro, Panfilo Lacson, Gringo Honasan at dating DepEd secretary Raul Roco. (Ulat ni Rudy Andal)</body>
<link>http://www.philstar.com/Article.aspx?articleId=178317&amp;publicationSubCategoryId=92</link>
</article>
<article>
<title>Mas mabigat na parusa sa magpapatakas ng preso</title>
<author>Malou Escudero</author>
<date>
<month>October</month>
<day>02</day>
<year>2002</year>
</date>
<body>Ipinanukala kahapon ni House Minority Leader Carlos Padilla na patawan ng mas mabigat na parusa ang mga jail custodians at penal authorities na matatakasan o magpapatakas ng bilanggo. Ang panukala ni Padilla ay kaugnay sa pagtakas ng isang Henry Tan, pinaniniwalaang Chinese drug lord na nahulihan ng P700 milyong halaga ng shabu sa isang drug bust operation. Ayon sa mambabatas, halatang pinatakas ng mga jailguard si Tan dahil sa katwiran ng mga ito na hindi nila napansin ang paglagari ng preso sa window grill ng kulungan nito na siyang dinaanan nito sa pagtakas. Ipinaliwanag nito na hindi makatotohanan na hindi narinig ng mga bantay ang paglagari sa bakal samantalang 5:30 ng madaling-araw noon at siguradong tahimik ang kapaligiran dahil karamihan sa mga tao ay natutulog pa. Idinagdag ni Padilla na hindi sapat na matanggal lamang sa serbisyo at makasuhan ang mga matatakasang jail guards dahil sa madali rin umano nila itong malusutan sa pamamagitan ng paghingi ng probation kumpara sa natanggap nilang suhol. (Ulat ni Malou Escudero)</body>
<link>http://www.philstar.com/Article.aspx?articleId=178319&amp;publicationSubCategoryId=92</link>
</article>
<article>
<title>Mike Arroyo 'markado' na sa NPA</title>
<author>Benjie Villa</author>
<date>
<month>October</month>
<day>03</day>
<year>2002</year>
</date>
<body>Marked for Death! Ito ang itinakda ngayon ng rebeldeng New Peoples Army (NPA) kay First Gentleman Mike Arroyo makaraang akusahan ito na nagpopondo sa anti-communist campaign ng mga right-wing organization sa bansa. &amp;quot;Walang iba kundi si Mike Arroyo, ang kabiyak ng ating Pangulo ang siyang nasa likod ng anti-communist advertisements ng National Alliance for Democracy (NAD) na nagsimulang lumabas sa mga pahayagan noon pang Hulyo,&amp;quot; pahayag ng Communist Party of the Philippines (CPP) sa bagong labas na edisyon ng rebel publication na Ang Bayan. Sinabi ng CPP na ang NAD ay isang anti-vigilante group na itinatag noon pang panahong Aquino at pinamumunuan ni Cebu-based radio commentator Pastor Jun Alcover. Sinabi ng rebeldeng grupo na ang pondo ng NAD ay nagmumula sa party-list group na Bigkis Pinoy na itinatag ni Mr. Arroyo bilang &amp;quot;mass base&amp;quot; support group para sa pagtakbo ni Pangulong Gloria sa 2004. Nabatid pa na nagsimulang maging aktibo sa kanilang destabilization campaign ang rebeldeng grupo makaraang makipagkita si GMA kay US President Bush noong huling bahagi ng nakalipas na taon. &amp;quot;Dahil dito muling binuhay ni Mike ang NAD,&amp;quot; pahayag pa ng CPP. Idinagdag din ng CPP na noong napatalsik ng People Power 2 si dating Pangulong Estrada ay mismong ang mainstream rebel group ang siyang sumuporta upang magtagumpay ang pagkilos na ito na siyang nagluklok kay GMA bilang Presidente. &amp;quot;The organization (NAD) now obviously has a lot of money because it was able to come out with advertisement, each amounting to P200,000, against the revolutionary movement in national dailies,&amp;quot; pahayag pa ng CPP. (Ulat ni Benjie Villa)</body>
<link>http://www.philstar.com/Article.aspx?articleId=178413&amp;publicationSubCategoryId=92</link>
</article>
<article>
<title>Nani supalpal sa Manila RTC: Mosyon para arestuhin si MJ ibinasura</title>
<author>Andi Garcia/Rudy Andal/ Ely Saludar</author>
<date>
<month>October</month>
<day>03</day>
<year>2002</year>
</date>
<body>Ibinasura kahapon ng Manila Regional Trial Court ang mosyon ng Department of Justice (DOJ) na magpalabas ng arrest warrant kay Rep. Mark Jimenez kaugnay ng extradition case nito. Sa pagtanggi sa mosyon, nilinaw ni Judge Guillermo Purganan ng MRTC branch 42 na ang desisyon ng Korte Suprema na bumabawi sa P1milyong piyansa ni Jimenez ay hindi pa pinal kayat hindi pa maaaring magpalabas ng warrant of arrest. &amp;quot;Gaya ng naging desisyon ng Supreme Court na kanselahin ang paglalagak ng piyansa ni Jimenez, hindi rin pinapayagan ng hukumang ito na ipatupad ang pag-aresto dahil hindi pa naman final and executory ang mga usaping ito,&amp;quot; pahayag ni Purganan. Nakasaad din sa desisyon na hindi pa umabot sa itinakdang 15-day period ang Sept. 24 decision ng SC, dahilan upang pansamantalang hindi maihahain ang arrest warrant kay MJ. Sinabi pa nito na nasa DOJ na ang desisyon kung muli silang magpa-file ng motion for reconsideration na humihiling ng mabilisang pagdakip kay MJ. Wika naman ni Sec. Hernando Perez, nais lamang makatiyak ng DOJ na mamonitor ang bawat kilos ni Jimenez upang hindi na ito muling makatakas sa kamay ng batas habang nakabinbin ang kanyang extradition case. Samantala, wala namang balak ang Malaca&amp;ntilde;ang na humirit pa sa ginawang pagbasura ng mababang korte sa paglalabas ng warrrant laban sa kongresista. Sinabi ni Press Secretary Ignacio Bunye na hihintayin na lamang ng Palasyo ang pagrepaso ng Korte sa motion ni Jimenez. (Ulat nina Andi Garcia/Rudy Andal/ Ely Saludar)</body>
<link>http://www.philstar.com/Article.aspx?articleId=178416&amp;publicationSubCategoryId=92</link>
</article>
<article>
<title>Sa demolition job sa VRB: 'di n'yo ko kaya!  Bong</title>
<author>Joy Cantos</author>
<date>
<month>October</month>
<day>03</day>
<year>2002</year>
</date>
<body>Hindi aatrasan ni Videogram and Regulatory Board (VRB) chairman Ramon &amp;quot;Bong&amp;quot; Revilla Jr. ang anumang uri ng &amp;quot;demolition job&amp;quot; na naglalayong wasakin ang seryosong anti-piracy campaign ng pamahalaan upang maisalba ang industriya ng sining sa bansa. Itoy sa gitna na rin ng umanoy paglutang ng mga alegasyon na nagtanim ng ebidensiya ang mga tauhan ng VRB kasama ang iba pang law enforcement agencies laban sa isang ni-raid na illegal na pagawaan ng pirated CDs sa Valenzuela kamakailan. Pinaalalahanan ni Revilla ang publiko na huwag basta maniwala sa mga paninira laban sa kanyang tanggapan na kagagawan umano ng mga sindikatong nasa likod ng pagpapakalat ng pirated CDs na labis na pumipinsala sa industriya nito. Base sa lumabas na ulat, nagtanim umano ng ebidensiya ang mga tauhan ng VRB kasama ang Presidential Security Group, Task Force Jericho ng DILG sa pamumuno ni P/Insp. Joselito Savares matapos salakayin ang replicating plant ng Discmakers Inc. sa Punturin, Valenzuela nitong Setyembre. Ayon naman kay Savares, legal ang raid base sa ipinalabas na search warrant ng Pasig RTC at umanoy hindi nila asset ang isang nagpakilalang Ronald Onio na siyang nag-expose ng umanoy pagtatanim ng ebidensiya ng raiding team. Nilinaw ni Savares na nadatnan na umano nila si Onio ng isagawa ang pagsalakay. Base sa rekord, simula ng iluklok si Revilla ni Pangulong Arroyo sa VRB ay umaabot na sa 5 milyong piraso ng pirated videograms at bultu-bultong replicating machines na umaabot sa P2 bilyon ang nasamsam. Dahilan din sa sunud-sunod na raid ng VRB ay nakakatanggap na ng death threats si Revilla. (Ulat ni Joy Cantos)</body>
<link>http://www.philstar.com/Article.aspx?articleId=178427&amp;publicationSubCategoryId=92</link>
</article>
<article>
<title>School opening gawing Setyembre para iwas bagyo at baha  Nene</title>
<author>Rudy Andal</author>
<date>
<month>October</month>
<day>03</day>
<year>2002</year>
</date>
<body>Iginiit kahapon ng Senado na magkaroon ng panibagong academic school year sa mga pampubliko at pribadong paaralan mula sa elementary hanggang kolehiyo upang maiwasan ang pagkabalam ng mga klase dahil sa panahon ng tag-ulan. Naghain ng panukalang batas si Sen. Aquilino &amp;quot;Nene&amp;quot; Pimentel Jr. sa Mataas na Kapulungan na ilipat na lamang sa Setyembre ang pagbubukas ng klase sa mga private at public schools sa halip na June. Sa sandaling maaprubahan ang kanyang panukala, ang magiging academic school year ay September-June at ang magiging bakasyon naman ng mga estudyante ay mula Hulyo-Agosto kung saan ay kasagsagan ng mga pag-bagyo. Sinabi ni Pimentel na palaging nasusupinde ang klase sa panahon ng tag-ulan kaya para hindi maapektuhan ang klase ng mga estudyante dapat ay ilipat ang pagbubukas ng klase sa Setyembre. (Ulat ni Rudy Andal)</body>
<link>http://www.philstar.com/Article.aspx?articleId=178430&amp;publicationSubCategoryId=92</link>
</article>
<article>
<title>1 kilong bigas araw-araw sa mahihirap na estudyante</title>
<author>Rudy Andal</author>
<date>
<month>October</month>
<day>03</day>
<year>2002</year>
</date>
<body>Hinimok kahapon ni Senator Ralph Recto ang pamahalaang Arroyo na lutasin ang tumataas na GNP o Gutom na Pilipino sa pamamagitan ng school-for-rice program tulad ng ginawa noon ni dating Pangulong Diosdado Macapagal sa mga pampublikong paaralan. Sinabi ni Sen. Recto, isang halimbawa ng pagtaas ng bilang ng GNP ay ang ginawang pagpatay ng isang ina sa 2 niyang anak dahil sa sobrang gutom na kanilang nararanasan sa Caloocan City. Upang lutasin ang tumataas na bilang ng mga Gutom na Pilipino ay iminungkahi kahapon ni Recto na magkaroon ng programa ang pamahalaan kung saan ang bawat mag-aaral na mula sa mahihirap na pamilya ay bibigyan ng 1 kilong bigas kapag sila ay pumasok sa paaralan araw-araw. Hindi umano mangangailangan ng karagdagang budget ang pamahalaan sa programang ito bagkus ay kukunin lamang ang gastusin sa kinikita sa rice importation natin. Tinatayang mangangailangan ng P346.8 milyon para tustusan ang pagbili ng 40,000 metric tons ng bigas sa loob ng isang taon para sa 200,000 mahihirap na estudyante sa bansa. Aniya, ito ay 1/35th lamang ng rice importation natin sa taong ito mula sa P12.28 bilyon na binili nating 1.14 metric tons ng bigas mula sa Vietnam, Thailand, Pakistan at India. Sabi pa ni Recto, ginawa din ito ng ama ni Pangulong Arroyo sa pamamagitan ng pamamahagi naman ng trigo, gatas na pulbos at corn meal sa mahihirap na mag-aaral sa mga pampublikong paaralan. (Ulat ni Rudy Andal)</body>
<link>http://www.philstar.com/Article.aspx?articleId=178438&amp;publicationSubCategoryId=92</link>
</article>
<article>
<title>Ople lusot na sa CA</title>
<author>Rudy Andal/Ellen Fernando</author>
<date>
<month>October</month>
<day>03</day>
<year>2002</year>
</date>
<body>Walang kahirap-hirap na kinumpirma kahapon ng makapangyarihang Commission on Appointments (CA) si dating senador Blas Ople bilang kalihim ng Department of Foreign Affairs. Tumagal lamang ng 3 minuto ang naging pagdinig ng CA at kapuna-puna din na walang miyembro ng administration senators ang nakadalo habang ang naroon lamang ay si opposition Sen. Edgardo Angara. Naging madali kay Ople na makapasa sa CA dahil walang naging oppositor para sa kanyang kumpirmasyon. Ang nasabing kumpirmasyon ay lumabas matapos ang dalawang buwan simula ng umupo si Ople sa DFA. Mula sa unang araw na pag-upo nito, nagbigay na agad ito ng policy directions sa kanyang mga opisyal. Itoy kinabibilangan ng kautusang paghuli sa mga passport syndicates na nagresulta sa pagkakabuwag ng &amp;quot;baklas passport&amp;quot; holders kabilang na ang recruitment/travel agencies na sangkot sa illegal passport activities. Si Ople ay 10 taon naging senador bago hinirang ni Pangulong Arroyo sa kanyang Gabinete kapalit ni Vice President Teofisto Guingona na nagbitiw bilang kalihim ng DFA. (Ulat nina Rudy Andal/Ellen Fernando)</body>
<link>http://www.philstar.com/Article.aspx?articleId=178441&amp;publicationSubCategoryId=92</link>
</article>
<article>
<title>Ama kinatay ang misis, anak at manugang, apo kritikal</title>
<author>Lordeth Bonilla</author>
<date>
<month>October</month>
<day>04</day>
<year>2002</year>
</date>
<body>Matapos na hindi bigyan ng perang pambili ng gamot para sa sakit niya sa atay, isang 66-anyos na ama ang nag-amok at pinagsasaksak hanggang sa mapatay ang kanyang misis, anak na babae at manugang habang nasa kritikal na kondisyon ang 7-taong-gulang na apo nitong lalaki sa naganap na masaker kahapon ng madaling araw sa Para&amp;ntilde;aque city. Dead-on-the-spot sanhi ng tindi ng mga tama ng saksak ang mga biktimang nakilalang sina Crisanta Cahutan, 65; mag-asawang Ofelia Cahutan-Fernandez, 36 at Samuel Fernandez, 36, pawang nakatira sa Langka st., Ipil site, Barangay BF Homes nabanggit na lungsod. Samantala masusing binabantayan ng mga doktor sa Para&amp;ntilde;aque Medical Center ang kalagayan ng apo nitong si Ulysis Fernandez, 7. Wala namang bakas ng pagsisisi sa suspek na si Magno Cahutan ng maaresto ng mga pulis at iminumuestra pa sa mga awtoridad kung paano niya pinagsasaksak ang mga biktima. Nabatid kay Insp. Glen Tigson ng Criminal Investigation Division Para&amp;ntilde;aque police, naganap ang insidente dakong 3:30 kahapon ng madaling araw sa nabanggit na lugar. Bago naganap ang pagpaslang, humingi umano ang suspek ng pera sa kanyang asawang si Crisanta para ipambili niya ng gamot sa iniinda niyang sakit sa atay. Ngunit, hindi nabigyan ang suspek dahil naubos na ang pera na pinang-shopping umano ng kanyang misis. Lalong naburyong ang suspek dahil sa tuwing nagpapadala ng pera ang isang anak nila na nasa abroad, hindi siya binibigyan ng pera ng kanyang misis. Dahil dito, habang natutulog ang mga biktima, kumuha ng kutsilyo ang suspek at inundayan hanggang sa mapatay ang mga ito. Pagkatapos ay binalingan pati ang walang kamalay-malay na apong si Ulysis ay idinamay din. Ang masaker ay agad namang ipinagbigay sa pulisya ng mga residente kaya mabilis na nadakip ang suspek sa pagresponde ng mga awtoridad. Sa presinto ay ikinatwiran ng suspek na nagawa niyang patayin ang kanyang pamilya dahil sa umanoy pambabastos ng mga ito sa kanya.(Ulat ni Lordeth Bonilla)</body>
<link>http://www.philstar.com/Article.aspx?articleId=178532&amp;publicationSubCategoryId=92</link>
</article>
<article>
<title>'Di ako takot sa NPA' - Mike Arroyo</title>
<author>Lilia Tolentino</author>
<date>
<month>October</month>
<day>04</day>
<year>2002</year>
</date>
<body>&amp;quot;Kung gusto ng NPA na tirahin ako, alam naman nila kung saan ako hahanapin.&amp;quot; Ito ang ginawang pahayag kahapon ni First Gentleman Mike Arroyo kaugnay ng ulat na markado na ng mga rebeldeng New Peoples Army ang kanyang buhay dahil siya umano ang nasa likod ng mga anunsiyo laban sa komunista ng National Alliance for Democracy (NAD) na inilathala ng Ang Bayan. Sa eksklusibong panayam ng PSN, sinabi ni Arroyo na unang-una, hindi siya naniniwala na ang Communist Party of the Philippines ang siyang may banta sa kanyang buhay kundi ang grupo ng isang oposisyong senador. &amp;quot;Mabuti pa sila, alam nila na ako ang nagpopondo. Ni hindi ko alam yang sinasabing NAD. Nasaan ang kanilang ebidensiya?&amp;quot; anang First Gentleman. Sinabi pa ni Mr. Arroyo na kung talagang ang CPP-NPA ang siyang may banta sa kanyang buhay, alam naman nila kung saan siya hahanapin. Pero hindi anya style ng grupo ni Ka Roger Rosal ang ganitong mga banta at ang nalalaman lang niyang gumagawa ng ganitong mga pananakot ay ang isang grupo ng oposisyon. Itinanggi ni Mr. Arroyo na may kinalaman siya sa pagbibigay ng pondo sa sinasabing anti-vigilante group na itinatag noon pang panahon ng administrasyong Aquino sa pamumuno ni Pastor Alcover. (Ulat ni Lilia Tolentino)</body>
<link>http://www.philstar.com/Article.aspx?articleId=178538&amp;publicationSubCategoryId=92</link>
</article>
<article>
<title>Kuwait bumili na ng 2M gas masks</title>
<author>Ellen Fernando</author>
<date>
<month>October</month>
<day>04</day>
<year>2002</year>
</date>
<body>Bukod sa isinasagawang biological at chemical warfare training exercise sa Kuwait, bumili na rin ng 2 milyong gas mask ang nasabing pamahalaan bilang bahagi ng kanilang paghahanda sa napipintong pag-atake ng US sa Iraq. Ayon kay Presidential special envoy Roy Cimatu sa kanyang phone patch interview kay Kuwaiti Foreign Minister Dr. Mohammad al Sabah, sinabi ng huli na bumili na sila ng mga gadgets na gagamitin ng may 800,000 mamamayan ng Kuwait. Ang nalalabi aniyang 1.2 milyong gas masks ay ipamamahagi naman sa 600,000 dayuhang nagtatrabaho doon kabilang ang 54,000 Pinoy workers. Hiniling na rin ni Cimatu kay al Sabah na isama ang mga Pilipino doon sa isinasagawang drill o biological at chemical warfare training exercise upang lalong maging handa ang mga ito at mailigtas ang kanilang sarili sakaling sumiklab na ang kaguluhan sa Gitnang Silangan kung saan isa ang Kuwait sa tiyak na maiipit sa labanan. Bukod dito, may mga sealed and sheltered room din ang mga kabahayan sa Kuwait gaya ng ginawang paghahanda ng Israeli government ng makapanayam si Israeli Ambassador Irit Ben-Abba na nagsabi na nakagawa na rin sila ng anti-missile na kokontrol sa pauulaning missile ng Iraq. Niliwanag ni Cimatu na mula sa pinaiiral ng Kuwaiti government na &amp;quot;stay put&amp;quot; policy ay mananatili ang mga manggagawang Pinoy doon kung saan karamihan sa kanila ay ayaw din namang magsialis. Ilikas man sila ay sa mga ligtas na lugar mismo sa Kuwait at hindi na sa kalapit na bansa. (Ulat ni Ellen Fernando)</body>
<link>http://www.philstar.com/Article.aspx?articleId=178546&amp;publicationSubCategoryId=92</link>
</article>
<article>
<title>Silid ng mag-amang Estrada kakabitan ng sariling kuntador</title>
<author>Malou Escudero</author>
<date>
<month>October</month>
<day>04</day>
<year>2002</year>
</date>
<body>Upang hindi na balikatin pa ng pamahalaan ang kuryenteng nagagamit nina dating Pangulong Estrada at anak na si Jinggoy, nakatakdang kabitan ng sariling metro ng kuryente at tubig ang kanilang mga kuwarto sa Veterans Memorial Medical Center (VMMC). Ipinahayag kahapon ni Ricardo Blancaflor, VMMC acting director, na ang hakbang ay upang mamonitor kung magkano talaga ang nakokonsumong kuryente sa presidential suite na tinutuluyan ng mag-ama at iba pang pasilidad na ginagamit ng mga pulis na nagbabantay. Lumalabas na kumukonsumo ang mag-amang Estrada at mga bantay nito ng P5.5 milyong halaga ng kuryente simula nang ipag-utos ng Sandiganbayan na ikulong sila sa VMMC habang dinidinig ang kasong plunder laban sa kanila noong nakalipas na taon. Idinagdag pa ni Blancaflor na nangako naman ang PNP na kanilang babayaran ang anumang nagamit nilang kuryente sa Veterans. Kaugnay nito, muling igigiit ng kampo ni Estrada na isailalim na lamang sa house arrest ang dating lider ng bansa. Ayon kay Atty. Raymund Fortun, spokesman ni Estrada, mas makabubuting isailalim na lamang sa house arrest ang dating presidente upang hindi naman malaki ang gastusin ng pamahalaan sa pananatili ng mag-ama sa VMMC. Sinabi ni Fortun na payag naman si Estrada na sagutin nito ang pambayad at pagkain sa mga ibibigay na security sa kanya ng gobyerno. (Ulat ni Malou Escudero)</body>
<link>http://www.philstar.com/Article.aspx?articleId=178552&amp;publicationSubCategoryId=92</link>
</article>
<article>
<title>Bilyong piso tutubuin sa privatization ng NFA ?</title>
<author>Angie dela Cruz</author>
<date>
<month>October</month>
<day>04</day>
<year>2002</year>
</date>
<body>Walang kinalaman sa bigas kundi bilyong pisong halaga ng tutubuin ang nasa likod ng napipintong pagsasapribado ng National Food Authority (NFA). Ito ang tahasang sinabi kahapon ng mga union official ng NFA na hindi nagpabanggit ng pangalan kaugnay sa binabalak na pagsasapribado ng NFA. Sa nagkakaisang pahayag ng mga unyonista, ang nasabing pagbebenta ng mga lupa na pag-aari ng NFA ay hindi umano upang maisaayos ang ahensiya bagkus ay dahilan lamang upang kumita ang isang Cabinet member na tumangging tukuyin nila. &amp;quot;The privatization of the NFA will not have anything to do with rice or making the NFA more efficient. This cabinet member is bent on profiting from one of the biggest real estate deals ever,&amp;quot; ayon sa isang opisyal ng unyon. Gayunman, hindi pa rin tuluyang maitulak ang nasabing hakbang dahil na rin sa malawakang pagbatikos ng mga empleyado ng NFA at mga magsasaka. Lumalabas na umaabot sa 1,000 ektarya ng lupa ng NFA ang sinasabing nakakalat sa bansa na tinatayang aabot sa halagang P100 bilyon. May 30 ektarya ng NFA compound sa Cabanatuan, 30 hectare complex sa Valenzuela at 1.2 hectare sa Visayas Ave. sa QC ang kasama sa auctioned sa ilalim ng privatization scheme. (Ulat ni Angie dela Cruz)</body>
<link>http://www.philstar.com/Article.aspx?articleId=178557&amp;publicationSubCategoryId=92</link>
</article>
<article>
<title>RP envoy sa China pinalawig sa puwesto</title>
<author>Lilia Tolentino</author>
<date>
<month>October</month>
<day>04</day>
<year>2002</year>
</date>
<body>BEIJING - Pinalawig ni Pangulong Arroyo ng anim na buwan ang panunungkulan sa puwesto ni RP Ambassador to China Josue Villa bilang pagkilala sa ipinakita niyang gawain sa pagpapabuti ng relasyon ng bansa at China. Si Villa ay nakatakda na sanang magretiro pagsapit niya sa ika-65 taon nitong nakaraang Setyembre 20. Sa isang simpleng salo-salo na ipinagkaloob ng mga kagawad ng embahada at komunidad ng mga Pilipino sa Beijing sa kaarawan ng embahador, inihayag ni Villa na ikinalugod niya ng labis ang kaloob na extension sa panunungkulan na ibinigay sa kanya ng Pangulo. Ipinagpapasalamat din niya ang pangyayaring naitalaga siya bilang embahador ng bansa sa Beijing sa isang panahong binuksan nito ang pinto ng bansa sa mga dayuhang nasyon pagkaraan ng tinaguriang &amp;quot;isolation&amp;quot; noong 1949 hanggang 1976. Iminungkahi ni Villa na pagbutihin pa ng Pilipinas ang pakikipagkalakalan nito sa China at ibilang ang wikang Mandarin sa araling panlipunan natin para mapagbuti pa ang pagkakaunawaan ng mga mamamayan ng dalawang bansa. (Ulat ni Lilia Tolentino)</body>
<link>http://www.philstar.com/Article.aspx?articleId=178562&amp;publicationSubCategoryId=92</link>
</article>
<article>
<title>Ospital, radio, tv bobombahin sa Metro Manila</title>
<author>Doris Franche</author>
<date>
<month>October</month>
<day>05</day>
<year>2002</year>
</date>
<body>Mga ospital, radio at television stations ang umanoy mga posibleng susunod na target ng mga rebeldeng grupo tulad ng New Peoples Army (NPA). Ayon kay National Capital Regional Police Office (NCRPO) chief Deputy Director Gen. Reynaldo Velasco, inutos na niya ang mahigpit na pagbabantay ng mga Metro Manila police sa mga naturang establisimiyento upang matiyak na hindi maisasakatuparan ng mga rebelde ang anumang binabalak na karahasan. Bukod sa pagsasagawa ng routine inspection sa mga public transportation at mga terminal ng LRT at MRT, pinababantayan din ang mga instalasyon tulad ng oil depot, power plants, government agencies at communication satellites. Ayon kay Velasco, pinulong niya ang lahat ng mga opisyal ng limang distrito sa NCR upang dagdagan ang pagbabantay sa mga entry at exit points ng mga komunistang rebelde na nagpaplanong pabagsakin ang pamahalaang Arroyo. Sinabi pa ni Velasco na hindi dapat na balewalain ang anumang mga pagbabanta ng NPA dahil maraming inosenteng sibilyan ang nadadamay. Ito aniya ay bahagi lamang ng kanilang standard operating procedure ng pagbibigay ng seguridad sa mga establisimiyento at sibilyan. Subalit nilinaw ni Velasco na hindi naman nakataas sa red alert status ang NCRPO, kailangan lamang na doblehin ng mga pulis ang pagbabantay at monitoring ng kapulisan sa mga police district upang maiwasan ang pagsalakay na tulad ng nangyari sa Maco, Compostela Valley; Lopez, Quezon at sa Bulacan, at pagsabog sa ilang lalawigan sa bansa. (Ulat ni Doris Franche)</body>
<link>http://www.philstar.com/Article.aspx?articleId=178657&amp;publicationSubCategoryId=92</link>
</article>
<article>
<title>OFWs patuloy na dumadagsa sa ME</title>
<author>Malou Escudero</author>
<date>
<month>October</month>
<day>05</day>
<year>2002</year>
</date>
<body>Dahil sa hirap ng buhay sa Pilipinas, mas gugustuhin pa rin ng mga Pilipino na manatili sa Middle East kung saan umaabot sa 941 OFWs ang nagtutungo doon araw-araw. Ayon kay Negros Occidental Rep. Apolinario Lozada, chairman ng House committee on foreign relations, mas nanaisin pa rin ng mga Pinoy workers na makipagsapalaran sa ME sa kabila ng lumalalang sitwasyon sa nasabing lugar sanhi ng napipintong giyera ng Amerika at Iraq. Base sa talaan ng POEA, 35.39% o 197,622 bilang ng OFWs sa buong mundo ay nakabase sa ME. Ang tinatayang total na bilang ng OFWs sa buong mundo ay 7.3 milyon. Tatlong bansa sa ME na may pinakamaraming manggagawang Pinoy ay ang Saudi Arabia (127,432), United Arab Emirates (31,202), at Kuwait (15,362). Sa Asya, ang Hong Kong (69,464) ang pangunahing destinasyon ng OFWs, sinundan ng Japan (44,549), Taiwan (29,078), Singapore (19,224) at Brunei (7,748). Samantala ang Italy at UK ang pangunahing destinasyon ng mga Pinoy workers sa Europe. (Ulat ni Malou Escudero)</body>
<link>http://www.philstar.com/Article.aspx?articleId=178661&amp;publicationSubCategoryId=92</link>
</article>
<article>
<title>134 solons lumagda sa resolusyon pabor kay MJ</title>
<author>Malou Escudero</author>
<date>
<month>October</month>
<day>05</day>
<year>2002</year>
</date>
<body>Mula sa bilang na 67, umabot na kahapon sa 134 ang mga kongresista na lumagda sa dalawang resolusyon na sumusuporta kay Manila Rep. Mark Jimenez at titiyak sa status ng extradition case nito. Ang dalawang resolusyon ay sinimulan nang dinggin ng House committees on justice at foreign affairs at nakatakdang ipagpatuloy sa darating na linggo. Umaasa sina Iloilo Rep. Rolex Suplico at Bulacan Rep. Willie Villarama na dadami pa ang lalagda sa resolusyon matapos ibasura kamakailan ng Manila Regional Trial Court ang kahilingan ng DOJ na magpalabas na ng warrant of arrest laban kay Jimenez. Sinabi naman ni Negros Occidental Rep. Apolinario Lozada na dahil sa kaso ni MJ ay nalantad sa publiko ang iba pang extradition case ng mga ordinaryong Pilipino. Marami ring kongresista ang naniniwala na maaamyendahan ang extradition law upang mabigyan ng pagkakataon ang lahat ng Pilipino na nahaharap sa extradition na awtomatikong makapaglagak ng piyansa habang dinidinig ang kanilang kaso. (Ulat ni Malou Escudero)</body>
<link>http://www.philstar.com/Article.aspx?articleId=178671&amp;publicationSubCategoryId=92</link>
</article>
<article>
<title>OFWs naiipit sa sagupaan sa Ivory Coast</title>
<author>Ellen Fernando</author>
<date>
<month>October</month>
<day>05</day>
<year>2002</year>
</date>
<body>Dahil sa nagaganap na rebelyon sa Ivory Coast, inutos na ng pamahalaan ang agarang paglilikas sa mga manggagawang Pilipino na kasalukuyang naiipit sa sagupaan sa pagitan ng tropa ng naturang pamahalaan at nag-aaklas na mga sundalo. Sa kasalukuyan, umabot na sa 94 ang bilang ng mga Pilipino sa Ivory coast mula sa ipinalabas na bilang na 87. Gayunman, nahihirapan umano na mahanap ang lokasyon ng mga ito dahil na rin sa kawalan ng embahada doon. Ayon sa report ni RP Ambassador to Nigeria Masaranga Umpa sa Department of Foreign Affairs, kontrolado na ng mga rebeldeng sundalo ang siyudad ng Bouake at Northern Korhogo sa Ivory Coast at nagbabanta pang sakupin at manggulo sa ibang kalapit na lungsod. Dahil dito, nagkaroon na rin ng panic buying ang mga mamamayan sa Ivory Coast dahil sa pangambang bumagsak ang kanilang ekonomiya mula sa nagaganap na rebelyon na tinataya nilang magtatagal pa ng ilang linggo hanggang hindi ibinibigay ng pamahalaan ang kanilang mga kahilingan. Nagpalabas na ng kautusan si Pres. Laurent Gbagbo na ipatupad ang curfew sa buong Ivory Coast. Magsisimula ang nationwide curfew bandang alas-8 ng gabi at magtatapos ng alas-6 ng umaga. (Ulat ni Ellen Fernando)</body>
<link>http://www.philstar.com/Article.aspx?articleId=178675&amp;publicationSubCategoryId=92</link>
</article>
<article>
<title>OJTs sa mga hotel pinagkakakitaan</title>
<author>Rudy Andal</author>
<date>
<month>October</month>
<day>05</day>
<year>2002</year>
</date>
<body>Hiniling kahapon ni Senate Majority Leader Loren Legarda-Leviste sa Department of Labor and Employment (DOLE) na imbestigahan nito ang ginagawang exploitation sa mga on-the-job trainees (OJTs) sa mga hotel at iba pang commercial establishments. Sinabi ni Legarda, nakarating sa kanyang kaalaman na may ilang placement agencies at hotels ang naniningil umano ng P5,000 hanggang P10,000 sa mga OJT applicants upang makapag-training sa hotel. Ayon kay Legarda, sa halip na bigyan ng allowance ng mga hotel ang kanilang OJTs dahil sa ipinaglilingkod nito ay sinisingil pa ang mga ito ng placement agencies na pinaghahatian naman nila ng kontak sa hotel. Aniya, nagtitiyaga ang mga OJTs dahil kailangan nila ito para sa kanilang scholastic records at ang iba naman ay para makakuha ng experience upang magamit nila sa pag-aaplay sa abroad. Subalit dapat lamang silang bigyan ng karampatang suweldo dahil ginagawa nila ang trabaho ng mga regular employees. (Ulat ni Rudy Andal)</body>
<link>http://www.philstar.com/Article.aspx?articleId=178683&amp;publicationSubCategoryId=92</link>
</article>
<article>
<title>SC umaming nagkamali</title>
<author>Gemma Amargo</author>
<date>
<month>October</month>
<day>05</day>
<year>2002</year>
</date>
<body>Inamin kahapon ng Supreme Court (SC) ang kanilang pagkakamali kaugnay sa inilabas na ulat hinggil sa desisyon ng Mataas na Hukuman sa kontrobersiyal na Voters Registration and Identification System (VRIS). Batay sa isang liham sa Photokina Marketing Corporation (PMC), inamin ni SC Public Information Office chief Atty. Ismael Khan na nagkamali ang kanilang writer sa pagsusulat ng press release ukol sa pagpapawalang-saysay ng Mataas na Hukuman sa VRIS project sa pagitan ng nasabing kumpanya at Comelec. Niliwanag ni Khan na maaari sanang naitama ang naturang press release kung ginamit lamang ng kanilang writer ang eksaktong quotation mula sa desisyon. Nauna nang nagbanta ang PMC na idedemanda nila ang SC PIO chief kung hindi nito lilinawin ang mga naglabasang ulat. Iginiit ng PMC na iniligaw ng nasabing press release ang paniniwala ng publiko ukol sa nabanggit na proyekto. Sa naturang balita ng PIO, nakasaad na hindi nila maaaring ibigay ang award ng VRIS sa Photokina kahit ito ang nanalong bidder dahil walang nakalaan na pondo para dito ang gobyerno, gayong malinaw sa desisyon na walang binabanggit na &amp;quot;null and void&amp;quot; sa kontrata ng PMC kaya nagkamali dito ang SC. (Ulat ni Gemma Amargo)</body>
<link>http://www.philstar.com/Article.aspx?articleId=178686&amp;publicationSubCategoryId=92</link>
</article>
<article>
<title>Galit na sa NPA attacks, sibilyan mag-aaklas na</title>
<author>Joy Cantos</author>
<date>
<month>October</month>
<day>06</day>
<year>2002</year>
</date>
<body>Dahil sa sunud-sunod na pag-atake ng New Peoples Army (NPA), nagsimula na umanong magsipag-aklas ang grupo ng libong mga sibilyang galit sa komunistang grupo upang sumabak at labanan ang mga rebelde sa bansa. Dahil sa mga opensibang inihahasik ng makakaliwang hanay partikular na sa lalawigan ng Quezon, ilang sektor na ang nagparating sa administrasyon ni Pangulong Arroyo at maging sa mga matataas na lokal na opisyal sa kanilang lugar na buhayin ang grupong Alsa Masa upang harapin ang pagkilos ng mga rebeldeng komunista. Bilang reaksiyon, sinabi ni AFP spokesman Brig. Gen. Eduardo Purificacion na masusi nila itong susuriin dahil hindi maaaring basta na lamang sumabak para lumaban sa mga rebeldeng komunista ang mga armadong grupo na hindi awtorisado ng gobyerno. Aminado si Purificacion na talagang marami na sa mga sibilyan sa bansa ang kumokondena sa karahasan ng NPA bukod pa sa pagkakasangkot sa extortion activities. Sinabi pa ni Purificacion na humihina na umano ang mga rebeldeng komunista habang numinipis na rin ang baseng masa nito kaya naglulunsad ng lamang ng mga opensiba upang palabasing malakas pa rin ang kanilang hanay. Kung matatandaan, ang Alsa Masa ay isang grupo ng mga armadong sibilyan na itinatag noong panahon ni dating Pangulong Marcos na ang pangunahing tungkulin ay tapatan ang pagkilos ng mga NPA sa kanayunan na kadalasan ay kasama ng mga sundalo sa kanilang operasyon. Itinuturing naman ito ng makakaliwang grupo na bahagi umano ng maruming taktika ng US Central Intelligence Agency (CIA) na lumikha ng &amp;quot;low intensity conflict&amp;quot; upang supilin ang hanay na kumakalaban sa kanilang personal na interes. (Ulat ni Joy Cantos)</body>
<link>http://www.philstar.com/Article.aspx?articleId=178792&amp;publicationSubCategoryId=92</link>
</article>
<article>
<title>Pag-atake ng NPA rebels napigilan; kampo nabawi</title>
<author>Joy Cantos</author>
<date>
<month>October</month>
<day>06</day>
<year>2002</year>
</date>
<body>Napigilan ang umanoy balak na pag-atake ng New Peoples Army (NPA) matapos na maitaboy ang tropa ng militar ang mga nagkukutang komunista kasabay ng pagkakabawi ng isang malaking kampo ng mga rebelde sa isinagawang operasyon sa isang liblib na bulubunduking lugar sa Hetoma, Catanduanes kamakalawa. Sa report na nakarating kahapon sa Camp Aguinaldo, dakong 7:45 ng umaga habang sinusuyod ng mga elemento ng Armys 22nd Infantry Battalion (IB) sa pamumuno ni Lt. Ampon ang masukal at bulubunduking lugar sa Brgy. Lubas sa bayan ng Hetoma ng madiskubre ang pinagkukutaan ng mga rebelde. Batay sa nakalap na impormasyon ng militar, dito umano nagkukuta ang tinatayang mahigit na 30 rebelde na ayon sa ilang civilian assets ay nagbabalak lumusob sa ilang istasyon ng pulisya sa mga liblib na lugar sa bayan ng Hetoma at iba pang karatig nitong munisipalidad. Pinaniniwalaang pinaghahandaan na naman ng mga rebelde ang isang madugong paglusob kaugnay na rin ng pinaigting ng mga itong opensiba upang maghasik ng terorismo sa ibat ibang bahagi ng bansa ng matunugan ng tropa ng pamahalaan ang masamang tangka ng mga ito. Gayunman, bago pa man nakalapit ang puwersa ng mga sundalo sa pinagkukutaan ng mga rebelde ay mabilis na ang mga itong nakatakas sa tulong ng ilang mga pasa bills courier ng NPA na nakakalat sa nasabing lugar. Natagpuan ng mga sundalo sa nasabing lugar ang isang multi-purpose hall at anim na bunkers na sinunog ng mga ito upang hindi na mapagkutaan pa ng mga rebelde. Ilang mga paraphernalias rin ng Partido Komunista ng Pilipinas ang narekober sa nasabing lugar kabilang na ang ilang mga kalatas na nagsasaad ng kautusan ni CPP-NPA founding chairman Jose Maria Sison na patindihin pa ang mga pag-atake na naglalayong ipahiya ang administrasyon. (Ulat ni Joy Cantos)</body>
<link>http://www.philstar.com/Article.aspx?articleId=178803&amp;publicationSubCategoryId=92</link>
</article>
<article>
<title>Sahod ng sundalo 3 beses na tataas</title>
<author>Joy Cantos</author>
<date>
<month>October</month>
<day>06</day>
<year>2002</year>
</date>
<body>Magandang balita para sa mga sundalo partikular sa tinatayang 119,000 personnel ng Armed Forces of the Philippines (AFP). Inihayag kahapon ni Defense Secretary Angelo Reyes na tatlong beses na ang magiging pagtaas ng suweldo ng mga sundalo na ipatutupad ng pamahalaan simula ngayong buwan. Ayon sa DND, magkakaroon na rin ng pantay na suweldo ang mga sundalo sa mga miyembro ng PNP, pampublikong guro at civil servants ng gobyerno. Nabatid na makakatanggap na ng 20% taas sa kanilang mga sahod sa katapusan ng buwan ang mga sundalo, ikalawang pagtaas o salary adjustment na 30% ay ibibigay sa Enero 2003 at ang 3rd salary adjustment na 50% ay sa Enero 2004. Ang pagpapatupad ng salary increase ay alinsunod sa nilagdaang RA 9166 sa pagitan nina Reyes at Budget Secretary Emilia Boncodin kamakailan. Sinabi ni Reyes na malaking tulong para sa mga sundalo ang pagtataas ng kanilang mga sahod na isa sa mga urgent bill na nilagdaan bilang batas ni Pangulong Arroyo nitong Enero 7, 2002. Napag-alaman na huling nakatanggap ng taas sa kanilang mga suweldo ang mga sundalo noong Disyembre 1987. Sa kasalukuyan, ang may pinakamababang ranggong pulis ay tumatanggap ng base pay na P9,939 habang ang PNP chief na may ranggong P/Director General ay tumatanggap ng P28,875. Samantala ang isang pangkaraniwang sundalo ay may base pay lamang na P5,575 kada buwan habang ang Chief of Staff ay may suweldo lamang na P19,173 kada buwan. (Ulat ni Joy Cantos)</body>
<link>http://www.philstar.com/Article.aspx?articleId=178807&amp;publicationSubCategoryId=92</link>
</article>
<article>
<title>Utang ng 'Pinas sa US ililista sa tubig kung...</title>
<author>Rudy Andal</author>
<date>
<month>October</month>
<day>06</day>
<year>2002</year>
</date>
<body>Kailangang samantalahin ng Pilipinas ang pagkakataon na ma-write off ang hanggang $480 milyon na utang ng bansa sa Estados Unidos kung itoy mag-a-avail ng programa sa ilalim ng US Tropical Forest Conservation Act (TFCA). Ito ang posisyon na ini-ere kahapon ni Senate Majority Leader Loren Legarda matapos makatanggap ng liham mula kay US Ambassador Francis Ricciardone tungkol sa pagkalinga na magagawa sa tropical forest ng Pilipinas sa ilalim ng TFCA. Sa ilalim ng TFCA, ang ipambabayad dapat ng Pilipinas sa US ay gagawin na lang pondo ng mga programang may kinalaman sa pagpapalawak at pagpapalago ng tropical forest sa bansa. Ira-write off ng US ang utang base sa komputasyong pagkakasunduan pa ng US Treasury Department at ng Philippine Department of Finance. (Ulat ni Rudy Andal)</body>
<link>http://www.philstar.com/Article.aspx?articleId=178816&amp;publicationSubCategoryId=92</link>
</article>
<article>
<title>6 barko ng Chinese poachers mananatili sa Palawan</title>
<author>Gemma Amargo</author>
<date>
<month>October</month>
<day>06</day>
<year>2002</year>
</date>
<body>Irerekomenda ng Department of Justice (DOJ) sa Malaca&amp;ntilde;ang na gamitin na lamang sa pagmomonitor ng kalikasan ang anim na barkong nakumpiska mula sa mga naarestong Chinese poachers. Sinabi kahapon ni Justice Secretary Hernando Perez na isasangguni nila kay Pangulong Arroyo na manatili sa Puerto Princesa, Palawan ang mga barko subalit ang maintenance nito ay sagot ng pamahalaan ng Palawan at sila ang mananagot dito anuman ang mangyari. Nilinaw din ni Perez na hindi na kailangan ng court order para sa mga barko dahilan sa maliwanag na government property na ito matapos na makumpiska kung kayat ang gobyerno pa rin ang magdedesisyon kung ano ang dapat gawin dito. Sinabi pa ng kalihim na irerekomenda rin nila sa Pangulo na manatili ang barko sa Palawan upang magamit sa monitoring upang maproteksiyunan ang kalikasan sa nasabing lugar. Matatandaan na naaresto ang may 122 Chinese poachers na iligal na nangingisda sa karagatan ng Palawan noong nakaraang taon subalit napalaya din ang mga ito matapos mag-plead ng guilty ng basahan sila ng sakdal nitong nakaraang Setyembre 27. (Ulat ni Gemma Amargo)</body>
<link>http://www.philstar.com/Article.aspx?articleId=178818&amp;publicationSubCategoryId=92</link>
</article>
<article>
<title>Kuto nakaka-bobo!</title>
<author>Andi Garcia</author>
<date>
<month>October</month>
<day>06</day>
<year>2002</year>
</date>
<body>Alam ba ninyo na sa ibang bansa, sapat nang dahilan ang pagkakaroon ng kuto ng isang estudyante upang pansamantalang ipasara ang pinapasukan nitong paaralan o di kaya naman ay kasuhan ang magulang nito? Isa sa pangunahing dahilan ng mababang academic performance ng isang batang mag-aaral ay ang louse infection o kuto. Base sa ulat ng Department of Health (DOH), ang bloodsucking arthropod o pediculus humanus capitis sa buhok ng isang batang nag-aaral ay sapat na upang maalis ang atensyon nito sa lecture ng kaniyang guro at mabuhos ang pansin sa pagkakamot ng ulo. Ang biglaang pagkawala ng atensyon dahil sa sobrang kati ng anit ang dahilan kung bakit nawawala ang focus ng meron nito. Ang average na bilang ng kuto na maaaring mabuhay sa buhok ng isang paslit ay hanggang 60 at ito ay may kakayahang sumipsip ng hanggang 1.2 milliliters ng dugo at nabubuhay sa loob ng 20 araw. Mataong lugar, poor hygiene at individual transfer ang ilan sa mga dahilan ng pagkakaroon ng kuto. Ang mga primary schoolers ang mas madaling kapitan ng kuto at sila rin ang kadalasang nakakaranas ng epekto nito. Sinabi naman ni DOH regional entomologist Ursula Segundo na palibhasa malikot at nasa estado ng pagkalito ang mga pre-puberty group ay nagiging matigas ang ulo ng mga ito at hindi sumusunod kapag sinasabing magsuyod ng buhok. Tiniyak naman ni Dr. Antonio Bautista ng DOH na wala pa namang naiuulat na malalang sakit na dala ng kuto. (Ulat ni Andi Garcia)</body>
<link>http://www.philstar.com/Article.aspx?articleId=178821&amp;publicationSubCategoryId=92</link>
</article>
<article>
<title>Rambol ng Kano at NPA namiminto!</title>
<author>Artemio Dumlao at AFP</author>
<date>
<month>October</month>
<day>07</day>
<year>2002</year>
</date>
<body>Pinangangambahang magkakaroon nang mainitang salpukan ang puwersa ng New Peoples Army (NPA) at sundalong Amerikano kaugnay nang pagdagsa sa buwang ito ng tinatayang 600 US troops sa ikalawang yugto ng Balikatan Joint military exercises. Ito ay matapos kumpirmahin ni National Security Adviser Roilo Golez na &amp;quot;tuloy na tuloy&amp;quot; ang Balikatan sa loob ng buwang ito sa kabila ng pagkamatay ng isang miyembro ng US Green Beret sa sumabog na bomba sa Zamboanga City kamakailan. Nangangamba ang ilang tagamasid sa loob at labas ng pamahalaan na maglulunsad ng marahas na hakbang ang mga rebeldeng NPA dahil sa padedeklara kamakailan ng pamahalaang US na ang Communist Party of the Philippines (CPP) ay isang grupong terorista katulad ng Al Qaeda group ng international terrorist na si Osama Bin Laden. Magugunita na noong nakalipas na linggo ay inatake ng NPA ang police station sa Lopez, Quezon at dito ay napatay ang dalawang pulis na kinabibilangan ng hepe ng pulisya. Inako naman ni Gregorio Rosal alyas Ka Roger ng Melito Glor Command na sila ang responsable sa pag-atake sa nasabing himpilan ng pulisya at ito umano ay praktis lamang ng mga bago nilang mga recruit na mga kabataan. Kaya naman ang ikalawang yugto ng Balikatan ay nakasentro ngayon sa Luzon na itinuturing na balwarte ng mga NPA. Bagamat bawal sa mga tropang Kano ang direktang sumagupa sa mga kalaban ng pamahalaan,sila naman ay pinahihintulutang idepensa ang sarili kung aatakehin. Samantala,iniulat ng Ang Bayan, isang underground magasin ng CPP na may 24 college students sa Metro Manila ang tumigil sa kanilang pag-aaral at tuluyang sumanib para maging rebeldeng NPA. Batay naman sa mga military commanders ng Northern Luzon Command (NOLCOM) na maraming bagong recruit ang CPP at ito ay kanilang namataan sa ilang balwarte ng NPA sa Regions I, II, III at Cordillera. (Ulat ni Artemio Dumlao at AFP)</body>
<link>http://www.philstar.com/Article.aspx?articleId=178930&amp;publicationSubCategoryId=92</link>
</article>
<article>
<title>2 embassy official sa Bahrain pinasisibak</title>
<author>Ellen Fernando</author>
<date>
<month>October</month>
<day>07</day>
<year>2002</year>
</date>
<body>Hiniling ng mahigit na 600 Pinoy sa Bahrain na agad patalsikin sa puwesto ang dalawang opisyal ng embahada ng Pilipinas sa nasabing bansa dahil sa pagiging arogante umano ng mga ito at hindi pag-aasikaso sa kanilang mga hinaing. Ang hinihiling na patalsikin sa kanilang mga katungkulan ay sina Ma. Leticia Ramos, (kapangalan ng dating senadora Leticia Ramos-Shahani) at Nancy Pantoja na mga consul at assistant consul ng Pilipinas sa Bahrain. Ang mga nagrereklamo kina Ramos at Pantoja ay ang kawani ng Philippine Embassy sa Bahrain, Overseas Filipino Workers (OFWs)at mga Bahrainis na nakapag-asawa ng mga Pinoy. Sa kanilang petisyon na ipinadala kina Pangulong Gloria Macapagal-Arroyo, Department of Foreign Affairs (DFA) at Department of Labor and Employment (DOLE) sinabi nila na nahihirapan silang magtrabaho kasama sina Ramos at Pantoja dahil sa napaka-arogante umano ng mga ito at hirap pakisamahan. Dinagdag pa nila sa halip na protektahan ang kapwa nila Pilipino sa naturang bansa mas kumakampi pa umano sina Ramos at Pantoja sa inirereklamo ng mga Pinoy dito. Kung sakali umano na hindi masisibak sa puwesto sina Ramos at Pantoja ay sila na ang magpapalipat ng puwesto dahil hindi nila kaya pang tanggapain ang mga pag-uugali ng mga ito. Kabilang sa mga lumagda sa nasabing petisyon ay sina Emmanuel Arabado, secretary; Ismamayin Ibrahim, protocol officer at Mashur Kunting. (Ulat ni Ellen Fernando)</body>
<link>http://www.philstar.com/Article.aspx?articleId=178943&amp;publicationSubCategoryId=92</link>
</article>
<article>
<title>40% sa mga senior citizens, isusulong</title>
<author>Rudy Andal</author>
<date>
<month>October</month>
<day>07</day>
<year>2002</year>
</date>
<body>Karagdagang diskuwento para sa mga senior citizen sa transportasyon, restaurant, botika, recreation centers at iba pang katulad na establisyimento ang isinusulong ni Senator Manuel Villar. Sa ilalim ng panukala ni Villar, nais niyang magkaroon ng amyenda sa Republic Act 7432 na nagbibigay ng kasalukuyang 20% diskuwento sa mga senior citizens na gawin itong 40 %. Bukod sa pagbibigay ng karagdagang diskuwento nakapaloob din sa panukala na bigyan ng tax credit ang mga ito. Binigyang diin ni Villar, sa pagkakaloob ng karagdagang benepisyo sa mga senior citizen sa bansa ay maipapalasap natin sa mga ito ang anumang halagang naimpok ng mga ito para sa kanilang pagreretiro. (Ulat ni Rudy Andal)</body>
<link>http://www.philstar.com/Article.aspx?articleId=178947&amp;publicationSubCategoryId=92</link>
</article>
<article>
<title>NPO 'di na bubuwagin ng Malaca&amp;ntilde;ang</title>
<author>Lilia Tolentino</author>
<date>
<month>October</month>
<day>07</day>
<year>2002</year>
</date>
<body>Umatras na ang Malaca&amp;ntilde;ang sa plano nitong buwagin ang National Printing Office (NPO) na ipinoprotesta ng mga apektadong empleyado. Inihayag ni Press Secretary Ignacio Bunye, hindi na bubuwagin ang NPO kundi magkakaroon lamang nang pagsasaayos sa operasyon ng tanggapan para higit na maging epektibo ang gawain kasama na ang pagbabawas sa ilang kawani. Ang katunayan na mananatili ang NPO ay dahil sa kasama ito sa badyet na isinumiteng alokasyon ng tanggapan ni Bunye na idinepensa rin nito sa isang pagdinig sa Kongreso. Isa sa mga pinoprotesta ng mga empleyado ay ang posibleng pagkaantala sa pag-iimprenta ng mga balota sa halalan dahil ang NPO ang siyang ahensiya ng gobyerno na gumagawa ng mga balota at iba pang opisyal na dokumentong ginagamit sa eleksiyon. Subalit,sinabi ni Bunye na walang basehan ang protesta na kung sakaling mabuwag ang NPO dahil ang Bangko Sentral ng Pilipinas ang magsasagawa ng pag-iimprenta ng mga balota. (Ulat ni Lilia Tolentino)</body>
<link>http://www.philstar.com/Article.aspx?articleId=178955&amp;publicationSubCategoryId=92</link>
</article>
<article>
<title>'Pinas sigurado ang upuan sa UN Security Council</title>
<author>Ellen Fernando</author>
<date>
<month>October</month>
<day>07</day>
<year>2002</year>
</date>
<body>Malaki ang paniwala ni Foreign Affairs Secretary Blas Ople na makakakuha ng upuan ang Pilipinas sa United Nations Security Council para sa terminong 2004-2005. Nanguna si Ople sa kampanya ng Philippine bid sa pagdaraos ng 57th UN General Assembly sa New York para sa bilateral meetings sa may 12 bansa mula sa Asia, Europe, North America at Africa kung saan mahina ang kandidatura ng Pilipinas. Ang puwestong ito ay isa sa 10 rotating seats para sa non-permanent members ng Security Council.Ang limang permanenteng miyembro na may veto power ay ang US, Britain, China, Russia at France. Ang bid ng Pilipinas para sa isang puwesto sa 15 nation Security Council ay inindorso ng ASEAN. Inatasan ni Ople si Ambassador Alfonso Yuchengco, Philippine Permanent Representative to the United Nations na i-invoke ang tradisyon ng Asian Group para mag-establisa ng consensus para sa nominee kada taon na ang eleksiyon ay nakatakda sa Nobyembre 2003. Ang pag-indorso ng Asian Group ay nagpapakita lamang na walang kalaban ang Pilipinas sa nasabing posisyon na inireserba sa Asia para sa Security Council. (Ulat ni Ellen Fernando)</body>
<link>http://www.philstar.com/Article.aspx?articleId=178959&amp;publicationSubCategoryId=92</link>
</article>
<article>
<title>Pagbuo ng vigilante group hindi inindorso ni GMA</title>
<author>Lilia Tolentino</author>
<date>
<month>October</month>
<day>07</day>
<year>2002</year>
</date>
<body>Nilinaw ng Malaca&amp;ntilde;ang na hindi iniindorso ng Pangulong Gloria Macapagal-Arroyo ang pagbuhay sa grupong vigilante o Alsa Masa para puspusang maitaguyod ang kampanya laban sa mga rebeldeng komunista sa bansa. Ang paglilinaw ay ginawa ni Press Secretary Ignacio Bunye para mapawi ang maling impresyon na nalikha nang pahayag ng Pangulo sa isang programa sa radyo at telebisyon noong Sabado ng umaga. Sa naturang programa, sinabi ng Pangulo na inaasahan niya ang paglakas ng suporta ng publiko sa kampanya laban sa terorismo. Ang grupong vigilante o Alsa Masa ay itinatag sa ilang mga lugar sa Mindanao noong 1980 para masupil ang pang-aabuso ng mga rebeldeng komunista noong panahon nina dating Pangulong Marcos at Cory Aquino. (Ulat ni Lilia Tolentino)</body>
<link>http://www.philstar.com/Article.aspx?articleId=178966&amp;publicationSubCategoryId=92</link>
</article>
<article>
<title>Shoot-to-kill kay Tan aprub ng PDEA</title>
<author>Rudy Andal/Danilo Garcia at Doris Franche</author>
<date>
<month>October</month>
<day>08</day>
<year>2002</year>
</date>
<body>Pinaboran ng Philippine Drug Enforcement Agency (PDEA) ang kahilingan ni Senator Robert Barbers na magpalabas ito ng shoot-to-kill order laban sa tumakas na suspected drug lord na si Henry Tan mula sa kanyang selda sa Camp Crame noong Setyembre 29. Ayon kay Barbers, chairman ng Senate committee on public order and illegal drugs, ang katulad ni Tan na nahulihan ng P700 milyong halaga ng shabu noong November 2001 ay dapat binigyan ng mahigpit na pagbabantay ng PDEA. &amp;quot;Lahat ng paraan ay talagang gagawin ni Tan para makatakas dahil sa sobrang lakas ng ebidensiya laban sa kanya kung saan ay siguradong mapapatawan siya ng death penalty kaya dapat ay sobra-sobra din ang ginawang pagbabantay dito para huwag makatakas. Ngayong nakatakas o pinatakas ito ay dapat lamang na mag-isyu ang PDEA ng shoot-to-kill order laban sa pugante,&amp;quot; wika pa ni Barbers. Lifestyle Check Magsasagawa naman ng lifestyle check si Senator Noli de Castro sa mga jail guards at ilang PDEA officials na naka-duty noong oras na nakatakas ang Chinese drug lord mula sa kanyang kulungan. Sinabi ni Sen. de Castro, malaki ang posibilidad na nagkaroon ng &amp;quot;bayaran&amp;quot; kaya nagawa ni Tan na makatakas sa kanyang selda at posibleng hindi ito nagdaan sa nilagareng rehas na bakal sa kanyang piitan kundi sa mismong pintuan ng PDEA detention center kung saan ay puro walang lock ito. Siniguro din ni de Castro na gigisahin niya sa susunod na pagdinig ng komite na pinamumunuan ni Barbers si PO3 Armando Ibasco matapos &amp;quot;sirain&amp;quot; nito ang mga ebidensiya na magbibigay ng lead kaugnay sa isasagawang imbestigasyon sa pagtakas ni Tan mula sa kanyang selda. &amp;quot;Matagal na siyang pulis at alam dapat niya (Ibasco) ang mga standard operating procedures sa pagkuha ng mga ebidensiya at preservation nito pero sa halip na protektahan ang ginamit na lagareng bakal ni Tan at ang mismong rehas na nilagare nito ay hinawakan niya ito at dinala sa PNP crime laboratory para masiyasat kaya dapat lamang na gisahin siya sa susunod na hearing kung bakit niya ginawa ito,&amp;quot; wika pa ni de Castro. 9 pulis kinasuhan Kasabay nito, sinampahan na rin ng kasong kriminal at administratibo ang siyam na tauhan ng PDEA sa Quezon City Prosecutors Office kahapon. Kinasuhan ng kasong evasion through negligence sina P/Insp. Rolando Cana, duty officer of the day ng maganap ang pagpuga; SPO4 Pedro Doctolero; SPO3 Ruperto Galiguez; SPO3 Jesus Acuna; SPO2 Benjamin Agbulos; SPO1 Nelson Alcantara at PO3 Ibasco pawang miyembro ng PDEA Operational Support Service (OSS). Nahaharap naman sa kasong administratibong serious neglect of duty ang mga senior officers na sina P/Supt. Donatilo Balabala, service director at P/Supt. Christopher Tambungan, assistant service director ng OSS. Isinumite na rin ng PDEA ang resulta ng imbestigasyon ng pagtakas ni Tan kina Pangulong Arroyo at Sen. Barbers pero hindi pa naipalalabas ang resulta ng lie detector test na isinagawa ng PNP sa nabanggit na mga pulis. Naniniwala naman si PDEA director general Anselmo Avenido Jr. na nasa bansa pa rin si Tan matapos makumpirma nila sa Bureau of Immigration na hindi pa ito nakalalabas ng bansa makaraang magpalabas ang korte ng hold departure order laban dito. (Ulat nina Rudy Andal/Danilo Garcia at Doris Franche)</body>
<link>http://www.philstar.com/Article.aspx?articleId=179054&amp;publicationSubCategoryId=92</link>
</article>
<article>
<title>Oil campanies makikinabang sa US-Iraq war</title>
<author>Malou Rongalerios-Escudero</author>
<date>
<month>October</month>
<day>08</day>
<year>2002</year>
</date>
<body>Tanging ang mga kompanya ng langis sa bansa ang makikinabang ng malaki kapag nagpatuloy ang tensiyon sa pagitan ng Amerika at Iraq. Ginawa ni Negros Occidental Rep. Apolinario Lozada ang pahayag kasabay ang babala na posibleng samantalahin ng Pilipinas Shell, Caltex Phils., Petron Corp. at iba pang oil companies ang kasalukuyang sitwasyon sa Middle East. &amp;quot;Naghihintay lamang ng tamang oras itong mga oil companies na ito dahil mangangahulugan ito ng mas malaking kita sa kanila,&amp;quot; ani Lozada. Magugunitang nagtaas ng 50 sentimo per liter ng gasolina at 30 sentimos per liter sa diesel noong nakaraang Huwebes at Biyernes ang Petron at Caltex. Naniniwala si Lozada na namili na ng produktong petrolyo ang mga kompanyang ito sa mas murang halaga at ilalabas nila ito sa mas mataas na presyo sa sandaling sumiklab na ang giyera ng US at Iraq. Sigurado aniyang magiging &amp;quot;hostage&amp;quot; na naman ng mga kompanya ng langis ang publiko na hindi makakaangal kapag ipinatupad na naman ang panibagong pagtaas sa presyo ng kanilang produktong petrolyo. Ang presyo ng Dubai crude ay tumaas na noong nakaraang buwan mula sa $25.24 noong Agosto at naging $26.80. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=179065&amp;publicationSubCategoryId=92</link>
</article>
<article>
<title>Bunye lusot sa CA</title>
<author>Lilia Tolentino/Rudy Andal</author>
<date>
<month>October</month>
<day>08</day>
<year>2002</year>
</date>
<body>Tiyak na ang paglusot ni Press Secretary Ignacio Bunye sa makapangyarihang Commission on Appointments (CA) matapos makumpirma kahapon sa committe level para sa interim appointment nito. Hindi tinutulan nina opposition Senators Tessie Aquino-Oreta at Edgardo Angara ang kumpirmasyon ni Sec. Bunye sa committee on government corporations ng CA subalit kinompronta nila ang kalihim hinggil sa pagpapalabas ng pahayag na ang oposisyon ang nasa likod ng disinformation campaign laban sa Arroyo government. Nilinaw naman ni Sec. Bunye kina Senators Angara at Oreta na wala siyang tinutukoy na nasa likod ng disinformation drive laban sa Arroyo govt kasabay ang pangako na lilinawin ito sa media upang mawala ang impresyon ng publiko na ang United Opposition ang sinasabing may pakana nito. &amp;quot;It should have been Bunyes job as Press Secretary to correct the misconception, what purpose does the Office of the Press Secretary serve if it becomes a party to misleading reports in the media and does not bother to correct such reports originating from it,&amp;quot; wika ni Oreta. Nakatakdang sumailalim bukas sa idaraos na plenary session ng CA si Bunye kung saan inaasahang wala ng magiging hadlang para sa kanyang tuluyang kumpirmasyon. (Ulat nina Lilia Tolentino/Rudy Andal)</body>
<link>http://www.philstar.com/Article.aspx?articleId=179068&amp;publicationSubCategoryId=92</link>
</article>
<article>
<title>Senatorial slate ng LDP plantsado na</title>
<author>Rudy Andal</author>
<date>
<month>October</month>
<day>08</day>
<year>2002</year>
</date>
<body>Nagsimula nang mag-organisa ang Laban ng Demokratikong Pilipino (LDP) bilang paghahanda sa kanilang senatorial slate para sa 2004 elections kung saan ay nangunguna sa kanilang listahan sina Senators Tessie Aquino-Oreta at Rodolfo Biazon. Kabilang din sa listahan ng senatorial candidates ng LDP ang mga dating senador na sina Juan Ponce Enrile, Miriam Defensor-Santiago at Francisco Tatad at mga miyembro ng Kamara na sina Representatives Carlos Padilla at Ted Failon. Kinokonsidera rin ng LDP ayon sa spokesman nitong si Ramon Bagatsing Jr. na panlaban sa senate race sina Camarines Sur Gov. Luis Villafuerte at North Cotabato Gov. Manuel Pi&amp;ntilde;ol at Ilocos Norte Rep. Imee Marcos. Sinabi pa ni Bagatsing na lalong lalakas ang LDP candidates kung ang PDP-Laban ni Sen. Aquilino Pimentel Jr. ay magkakaroon ng koalisyon sa kanilang partido. Aniya, sa mga isinagawang surveys ay lumilitaw na siguradong panalo sina Oreta, Biazon, Enrile, Defensor, Pimentel at Tatad habang malakas namang kandidato sina Padilla, Failon, Villafuerte, Pi&amp;ntilde;ol at Marcos. &amp;quot;If senatorial elections were to be held today, the opposition candidates will be the runaway winners,&amp;quot; wika pa ng LDP. (Ulat ni Rudy Andal)</body>
<link>http://www.philstar.com/Article.aspx?articleId=179077&amp;publicationSubCategoryId=92</link>
</article>
<article>
<title>DOE pinagpapaliwanag sa pagtaas uli ng PPA</title>
<author>Lilia Tolentino</author>
<date>
<month>October</month>
<day>08</day>
<year>2002</year>
</date>
<body>Hihingan ng detalyadong paliwanag ng Malaca&amp;ntilde;ang ang Department of Energy kung bakit nadoble uli ang halaga ng ipinapataw na power purchased adjustment (PPA) sa singil sa kuryente sa bansa sa kabila ng utos ni Pangulong Arroyo na 80 sentimo na pagbaba sa sinisingil na power adjustment. Ayon kay Press Secretary Ignacio Bunye, ipatatawag niya si Energy Secretary Vince Perez para ipaliwanag sa kapakanan ng publiko na ngayon ay muling nagrereklamo ang hinggil sa muling pagtaas ng PPA. Sa naunang press briefing sa Palasyo, sinabi ni Bunye na ang muling pagtaas ng PPA ay bunsod ng pagtaas ng halaga ng krudo sa world market at paghina ng piso kontra dolyar. (Ulat ni Lilia Tolentino)</body>
<link>http://www.philstar.com/Article.aspx?articleId=179080&amp;publicationSubCategoryId=92</link>
</article>
<article>
<title>Walang wage hike sa gov't workers</title>
<author>Jhay Quejada</author>
<date>
<month>October</month>
<day>08</day>
<year>2002</year>
</date>
<body>Nagpahayag ang National Wages and Productivity Board (NWPB) na walang inaasahang pagtataas sa sahod ng mga manggagawa ng gobyerno sa taong ito. Ayon kay Alex Maraan, director ng NWPB-NCR, hindi pa nag-lapse ang naisagawang pagtataas sa suweldo noong Nob. 9, 2001 na ibinigay sa pamamagitan ng P30 cost of living allowance (COLA) kaya hindi pa maaaring talakayin ang panibagong salary adjustment. Gayunman, nilinaw ni Maraan na kung mayroong petisyon hinggil dito ay puwede itong pag-usapan pero tatagal naman ng 3 buwan ang pagrerepaso dahil dadaan ito sa tamang proseso. Iginiit din ni Labor Secretary Patricia Sto. Tomas na hindi maaaring magtaas ng 2 beses sa suweldo sa loob ng isang taon dahil ang pagbabasehan ay ang takbo ng ekonomiya. Malinaw anya na hindi maganda ang takbo ng ekonomiya ng Pilipinas dahil sa nakaambang giyera sa pagitan ng Amerika at Iraq. (Ulat ni Jhay Quejada)</body>
<link>http://www.philstar.com/Article.aspx?articleId=179088&amp;publicationSubCategoryId=92</link>
</article>
<article>
<title>Jordanian sa Zamboanga blast tiklo</title>
<author>Jhay Quejada</author>
<date>
<month>October</month>
<day>09</day>
<year>2002</year>
</date>
<body>Isang Jordanian national na umanoy miyembro ng isang international terrorist group at sinasabing &amp;quot;utak&amp;quot; sa Zamboanga bombing na pumatay ng isang Amerikano at dalawang Pilipino ang naaresto sa San Juan, Manila kamakalawa ng gabi. Hindi pumalag ng damputin ng mga ahente ng National Intelligence Coordinating Agency (NICA) at Bureau of Immigration and Deportation (BID) si Mohammad Amin al-Ghafari, 36, isang undocumented alien, habang nasa loob ito ng isang restoran sa Greenhills shopping center. Sa inisyal na imbestigasyon na isinagawa ni BI investigator Winnie Quidatop, si al-Ghafari na kasal sa isang Pilipina, ay dapat umalis ng bansa noon pang Agosto 2002 matapos ma-expire ang kanyang visa extension. Ayon sa military sources, si al Ghafari ay namataan sa Zamboanga dalawang linggo bago naganap ang pagsabog sa karaoke bar na ikinasawi ni US Green Beret Sgt. 1st Class Mark Jackson at 2 pang Pinoy. Nabatid na ang suspek ay director ng Islamic Wisdom Worldwide Mission Inc. (IWWMI), isang Muslim learning institution na sinasabing nag-ooperate at pinopondohan ni Osama bin Laden sa pamamagitan ng Al Qaeda network sa Southeast Asia para isulong ang Islamic extremism. Bagaman sinabi ni BID Commissioner Andrea Domingo na ang pagkakahuli kay al-Ghafari ay walang kinalaman sa umanoy pagkakasangkot nito sa Zamboanga bombing, lumakas ang duda na may kaugnayan si al Ghafari sa Al Qaeda ng salakayin ng mga awtoridad ang Madrasah school sa Anda, Pangasinan at madiskubre na ang naturang Islamic learning school ay itinatag ng Rajah Solaiman revolutionary committee at si al Ghafari ang pinuno. Napag-alaman pa na ang Anda Muslim school ay itinatag hindi para magturo ng Islam kundi para sanayin ang Christian Muslim converts sa paggawa at paghawak ng mga explosives at iba pang terror-related operations. Samantala, apat na &amp;quot;high risk&amp;quot; foreign nationals ang minamanmanan ngayon ng militar na posibleng may kinalaman sa serye ng pagsabog sa Zamboanga. Sa report ng Southcom, maaaring ang insidente ay isang &amp;quot;test mission&amp;quot; ng mga suspek na katatapos lamang magsanay sa paggawa ng bomba.(Ulat ni Jhay Quejada)</body>
<link>http://www.philstar.com/Article.aspx?articleId=179183&amp;publicationSubCategoryId=92</link>
</article>
<article>
<title>Seguridad ng airports at mga pasahero tiniyak</title>
<author>Butch Quejada</author>
<date>
<month>October</month>
<day>09</day>
<year>2002</year>
</date>
<body>Sinabi kahapon ng bagong pamunuan ng PNP-Aviation Security Group na pag-iibayuhin nila ang mahigpit na security measures para hadlangan ang anumang banta ng mga hijackers at international terrorist group sa seguridad ng mga pasahero sa ibat ibang paliparan ng bansa partikular na sa Ninoy Aquino International Airport (NAIA). Ayon kay Chief Supt. Jesus Versoza, ang bagong hirang na PNP-ASG director, patuloy na pinalalawak ang kanilang reinforcing upang tiyakin ang proteksiyon ng mga pasahero laban sa mga lawless elements. Sinabi ni Versoza na kanya nang iniutos ang pagtatalaga ng may 100 karagdagang puwersa ng pulisya sa NAIA terminal I, NAIA Centennial terminal 2 at Manila Domestic Airport bilang bahagi ng security precautions. Ayon kay Versoza, miyembro ng PMA Class 1976, magdadagdag ng art x-ray machines na ilalagay sa arrival at departure areas upang maiwasan ang pagsisiksikan sa nasabing premier airport kung saan ipinapasailalim ang kani-kanilang mga bagahe sa security check. Kabilang din sa mga pagbabagong ipatutupad ni Versoza ang instalasyon ng &amp;quot;highly sophisticated x-ray machine&amp;quot; na CTX-900 na inangkat pa mula Germany upang higit na mapadaling matukoy kung may mga bomba o anumang pampasabog sa mga kargamento ng mga pasahero. Sa kasalukuyan, ang terminal I ay mayroon lamang isang x-ray machine na CTX-5000. Nakipag-ugnayan na rin si Versoza kay NAIA general manager Edgardo Manda at Air Transportation Office (ATO) chief Adelberto Yap para sa kaukulang koordinasyon. (Ulat ni Butch Quejada)</body>
<link>http://www.philstar.com/Article.aspx?articleId=179185&amp;publicationSubCategoryId=92</link>
</article>
<article>
<title>FPJ naghahanda na sa 2004</title>
<author>Malou Escudero</author>
<date>
<month>October</month>
<day>09</day>
<year>2002</year>
</date>
<body>Sa kabila nang paulit-ulit na pahayag ni action king Fernando Poe Jr. na hindi siya tatakbo sa 2004, pinaniniwalaan na naghahanda na ito sa presidential election matapos dumalo sa meeting ng Philippine Councilors League kamakailan kasama si Ilocos Norte Rep. Imee Marcos. Sinabi ni Marcos na sigurado siyang mananalo si FPJ sa pagka-pangulo ng bansa at wala nang iba pang kandidato na maaaring makatalo dito. Wala ng iba pang pwedeng manalo sa kanya. Lindol sa lakas! ani Marcos sa isang panayam sa telepono. Personal umano niyang nasaksihan ang sobra-sobrang pagmamahal ng mga tao kay FPJ. Maging ang mga konsehal sa buong Pilipinas na dumalo sa pagtitipon ay nagpahayag ng suporta sa kanya. Si Marcos ang tumayong opening speaker&amp;quot; sa pagtitipon ng PCL at naging escort niya sa pagdiriwang si FPJ. Kinumpirma din ng kongresista na nag-courtesy call na si FPJ sa kanyang kapatid na si Ilocos Norte Rep. Bongbong Marcos. Naganap aniya ang nasabing courtesy call sa mismong bahay ng kanyang kapatid sa may Suba beach kung saan nagsu-shooting si da king. Inihayag din umano ni FPJ na natutuwa ito at siya ang napili ng oposisyon na kumandidato sa presidential election sa 2004 bagaman at tumanggi pa rin itong kumpirmahin kung tatanggapin niya ang nasabing alok. Idinagdag pa ng kongresista na biniro pa niya si FPJ na sa sandaling tumakbo itong presidente sa susunod na election ay magpiprisinta siyang bise presidente dito. (Ulat ni Malou Escudero)</body>
<link>http://www.philstar.com/Article.aspx?articleId=179196&amp;publicationSubCategoryId=92</link>
</article>
<article>
<title>LP nagpalakas ng puwersa</title>
<author>Lilia Tolentino</author>
<date>
<month>October</month>
<day>09</day>
<year>2002</year>
</date>
<body>Pinalakas ng Liberal Party (LP) ang puwersa nito sa pagtatalaga kay Pangulong Arroyo bilang honorary chairperson ng partido bilang paghahanda sa nalalapit na 2004 national elections. Ikinalugod ng Pangulo ang pagkakahirang sa kanya ng partido dahil kung matatandaan, ang LP ang siyang nagdala sa kanyang yumaong ama bilang pangulo ng bansa noong 1959. Bukod kay yumaong Pangulong Macapagal, ang dalawang iba pang naging presidente ng bansa na mula sa Liberal Party ay sina Elpidio Quirino at Manuel Roxas. Ang LP din ang kasama sa grupong bumuo ng alyansa para sa EDSA 1 at 2 na nagluklok naman kay Pangulong Arroyo sa puwesto. Nanumpa rin bilang pinuno ng LP si Batanes Rep. Florencio Abad; Manila Mayor Lito Atienza bilang executive president; vice president para sa Luzon si Tarlac Cong. Noynoy Aquino; Rep. Antonio Eduardo Nachura para sa Bisaya; vice president for NCR si Housing Secretary Mike Defensor at maraming iba pa. (Ulat ni Lilia Tolentino)</body>
<link>http://www.philstar.com/Article.aspx?articleId=179198&amp;publicationSubCategoryId=92</link>
</article>
<article>
<title>Legalisasyon ng FX isusulong sa Senado</title>
<author>Rudy Andal</author>
<date>
<month>October</month>
<day>09</day>
<year>2002</year>
</date>
<body>Hiniling kahapon ni Senator Ramon Magsaysay Jr. kina Transportation Secretary Leandro Mendoza at LTFRB chairman Dante Lantin na payagan na nito ang legalisasyon ng FX taxis kasabay ang pag-aalis sa suspensiyon ng prangkisa nito. Sinabi ni Sen. Magsaysay, inihain niya ang Senate resolution 453 upang magsagawa ng pagdinig ang Senate committee on transportation kaugnay sa posibilidad na pag-alis ng suspensiyon sa pagbibigay ng prangkisa sa mga FX taxis sa bansa. Ayon kay Magsaysay, ang patuloy na suspensiyon sa pagkakaloob ng prangkisa sa mga FX taxis ay hindi nakakatulong sa gobyerno at taumbayan. Aniya, karamihan sa mga nagmamaneho at nagmamay-ari ng mga asian utility vehicles (AUVs) na ito ay mga natanggal sa trabaho o nakakuha ng separation pay at minabuti nilang bumili ng FX upang maipasada nila pero dahil sa suspensiyon ng DOTC at LTFRB para sa prangkisa nito ay iligal silang namamasada. Ayon naman sa Confederation of FX-Highlander Van Operators and Drivers Association ay napipilitan ang mga FX drivers na maglagay sa mga tiwaling tauhan ng DOTC at LTFRB upang hindi lamang sila mahuli kapag namamasada. (Ulat ni Rudy Andal)</body>
<link>http://www.philstar.com/Article.aspx?articleId=179207&amp;publicationSubCategoryId=92</link>
</article>
<article>
<title>630 OFWs tatanggap ng P338-M</title>
<author>Nestor Etolle</author>
<date>
<month>October</month>
<day>09</day>
<year>2002</year>
</date>
<body>Ipinag-utos ng National Labor Relations Commission (NLRC) ang pagbabayad ng $6.5 million o katumbas na P338 million sa 630 Pinoy workers na dineploy ng isang Pilipinong kontraktor at ng kanyang American partner sa bansang Algeria noong 1995. Sa isang desisyon na ipinalabas ni NLRC labor arbiter Pablo Espiritu Jr., inoobliga nito ang EEI Corp. at Bechtel International Inc. na bayaran ang unexpired portion ng kontrata ng mga OFW kasama na ang hazard pay, mobilization pay, project allowance, Christmas bonus, vacation leave pay, public holiday pay at 10 percent escalation pati na ang attorneys fees. Sa kabuuang halaga, ang bawat OFW ay inaasahang tatanggap ng mula $7,000 (P364,000) hanggang $14,000 (P728,000). Ayon sa abogado ng mga OFW na si Atty. Gerardo del Mundo, hindi ipinaalam ng dalawang kompanya sa mga manggagawa na papuntang Algeria na delikado ang kalagayan sa bansang kanilang tutunguhin. Idinagdag pa ni del Mundo na 52 sa mga OFW ay iligal na dinismis sa trabaho matapos magreklamo sa kanilang kalagayan, at ang iba naman ay pinagtrabaho ng walang hazard pay. Hindi naman pinaboran ng NLRC ang pagbabayad ng dalawang kompanya sa claim ng mga manggagawa sa unpaid salaries, sick leave pay, cost of living allowance at moral and exemplary damages dahil sa kakulangan ng ebidensiya. (Ulat ni Nestor Etolle)</body>
<link>http://www.philstar.com/Article.aspx?articleId=179209&amp;publicationSubCategoryId=92</link>
</article>
<article>
<title>Kaso ni MJ panahon pa ni Erap minamadali</title>
<author>Malou Escudero</author>
<date>
<month>October</month>
<day>09</day>
<year>2002</year>
</date>
<body>Nabunyag kahapon sa pagdinig ng House committee on justice at foreign affairs hinggil sa estado ng kaso ni Manila Rep. Mark Jimenez na noon pang mga panahon ng kaibigan nitong si dating pangulong Estrada ay minamadali na ang kanyang kaso. Kinuwestiyon ni Negros Occidental Rep. Apolinario Lozada, chairman ng committee on foreign affairs, ang pagmamadali ng DFA na trabahuhin ang extradition ni Jimenez sa ilalim ng pamumuno ni dating secretary Domingo Siazon. Batay sa mga impormasyon, noong Hunyo 17, 1999 natanggap ng DFA ang kalatas ng Amerika tungkol sa kaso sa pamamagitan ng embahada nito. Nakasaad sa liham ang kahilingan sa agarang pag-aresto kay Jimenez pati na rin ang pagkumpiska sa mga ari-arian nito. Agad namang ipinasa ng ahensiya sa DOJ ang kahilingan ng Amerika. Inamin ni DFA assistant secretary Eloy Bello III na ang ahensiya ang unang &amp;quot;line of defense&amp;quot; ng mga Pilipinong nahaharap sa extradition subalit trabaho din umano nila na suriin ang kahilingan at siguraduhing ito ay tumutugma sa nilagdaan ng Pilipinas. (Ulat ni Malou Escudero)</body>
<link>http://www.philstar.com/Article.aspx?articleId=179212&amp;publicationSubCategoryId=92</link>
</article>
<article>
<title>Al-Qaeda base nasa Bulacan</title>
<author>Rudy Andal at Benjie Villa</author>
<date>
<month>October</month>
<day>10</day>
<year>2002</year>
</date>
<body>Nasa Bulacan na ang kuta ng umanoy sangay ng teroristang Al Qaeda ni Osama Bin Laden na kung saan isa sa aktibong miyembro nito ay ang teenager na pamangkin ng action star na si Robin Padilla. Sinabi ni Sr. Supt. Mario Sandiego ng Tarlac Provincial Police na mula sa dalawang sitio sa Barangay San Clemente, Tarlac at sa isang isla sa Anda, Pangasinan ay inilipat ng Al Qaeda ang kanilang training camp sa Bulacan na kalapit lang ng Metro Manila. Natuklasan ang kuta ng Al Qaeda sa mga nabanggit na lalawigan makaraang makaenkwentro ng Tarlac Philippine National Police (PNP) ang pitong hinihinalang mga Al Qaeda trainee sa isang terminal sa Brgy. San Nicolas, Tarlac, City noong Mayo 1 ng taong ito. Napaslang ng mga awtoridad ang isang Khalid Amir at naaresto ang isang nagngangalang Omar Mayuno, alyas Dexter ng Pasong Tamo, Makati. Inamin ni Mayuno na sila ay miyembro ng Haraka&amp;quot; na nakumpirmang kaalyado ng Jeemah Islamya ng Indonesia at itinuturong Southeast Asian network ng Al Qaeda. Base sa impormasyong nakuha kay Mayuno sinalakay ng pinagsamang pwersa ng pulisya at militar ang itinuturong kuta ng Al Qaeda sa Anda at San Clemente kung saan anim na aktibong miyembro nito na sumasailalim sa pagsasanay ang naaresto kabilang ang teenager na pamangkin ni Padilla na isang Muslim convert. Isang Saudi national na kinilalang si Sheik Hamod at tinukoy na lider ng kuta sa Anda ay nakaligtas sa naganap na pagsalakay at gayundin ang lider ng kuta sa San Clemente na nakilala namang si Abdurakman Abdul Quirante na isang Islamic teacher. Nakumpiska rin sa pagsalakay ang matataas na uri ng baril, chemicals na gamit sa paggawa ng bomba, high-tech communication gadgets, night goggles at mga dokumentong nagpapatunay ng kuneksyon nito sa international terrorist na si Bin Laden. Idinagdag din ni San Diego na makaraang salakayin ng mga awtoridad ang mga kuta sa Anda at San Clemente ay kapuna-punang nanahimik ang pagkilos nito. Samantala ay hinamon naman ni Sen. Robert Barbers si PNP chief Hermogenes Ebdane na huwag nang hintayin pa na makapaghasik ng lagim ang Central Luzon base Al-Qaeda at agad na lusubin at arestuhin ang mga miyembro nito. Ito ay makaraang mabatid na muling binubuo ng nabuwag na grupo mula sa Anda at San Clemente ang kanilang puwersa sa Bulacan. Napag-alaman pa na ipinangalan sa Filipino-Muslim na bayani na si Rajah Solaiman ang bagong tatag ng grupo ng Al Qaeda sa Bulacan at tinawag itong Rajah Solaiman Revolutionary Committee. (Ulat nina Rudy Andal at Benjie Villa)</body>
<link>http://www.philstar.com/Article.aspx?articleId=179307&amp;publicationSubCategoryId=92</link>
</article>
<article>
<title>'Active ang sex life ko'  GMA</title>
<author>Lilia Tolentino</author>
<date>
<month>October</month>
<day>10</day>
<year>2002</year>
</date>
<body>Sa kabila ng labis na kaabalahan bilang Pangulo ng bansa ay nanatiling aktibo ang sex life ni Pangulong Gloria Macapagal-Arroyo. Ito ay makaraang sagutin ni GMA ng &amp;quot;plenty&amp;quot; ang isang katanungan mula sa isang foreign press sa isinagawang forum kahapon ng Foreign Correspondents Association of the Philippines (FOCAP). &amp;quot;Tiyak na headline na naman ito bukas&amp;quot; bulalas ni GMA sa gulat na gulat na foreign media sa napaka-sport na sagot ng Pangulo. Sinabi din ni GMA na hindi niya kailanman kinakalimutan ang bilin ng kaniyang ama na si dating Pangulong Diosdado Macapagal. &amp;quot;Bilang isang public servant dapat ay ang Panginoon ang priority mo, ikalawa ang iyong bayan at ikatlo ang pamilya,&amp;quot; pahayag nito. Mabilis ding tinugon ng 55-anyos na si GMA ang tanong kung mayroon pa siyang panahon sa kaniyang kabiyak na si First Gentlemen (FG) Jose Miguel Mike Arroyo. Ayon kay GMA ay bahagi ng pamilya ang kaniyang kabiyak kaya naman hindi niya nakakalimutan ang tungkulin dito bilang may-bahay. Tinukoy din ni GMA ang kaniyang nasirang ama na pinagmanahan niya ng kaniyang genes, dahilan para manatili magmukhang bata sa kabila ng kawalan nito ng anumang beauty secret. Hindi naman nagpahuli si FG sa isyu ng kanilang sex-life ng Pangulo makaraang game nitong tinugon ang tanong na ipinadaan sa text habang sumasailalim sa medical tests sa St. Lukes. Ani FG...&amp;quot; dahil medyo may edad na kami kaya tatlong beses na lang isang araw.&amp;quot; Si FG ay nagkaroon ng hairline fracture sa ribs habang nagsi-surfing noong isang linggo. (Ulat ni Lilia Tolentino)</body>
<link>http://www.philstar.com/Article.aspx?articleId=179313&amp;publicationSubCategoryId=92</link>
</article>
<article>
<title>General registration sa 2004 election di tuloy</title>
<author>Jhay Quejada at Malou Escudero</author>
<date>
<month>October</month>
<day>10</day>
<year>2002</year>
</date>
<body>Hindi na matutuloy ang panukalang magkaroon ng general registration para sa mga bagong botante sa national election sa Mayo 10, 2004 makaraang ibasura ng Commission on Election (Comelec)ang paghiling sa Mababang Kapulungan na isabatas ito dahil sa kawalan ng sapat na panahon at sa laki ng pondong kakailanganin para dito. Ayon kay Comelec Chairman Benjamin Abalos Sr., hihilingin na lamang ng komisyon sa Kongreso ang karagdagang pondo para sa election modernization na magagamit para sa lokal at pambansang halalan. Ipinaliwanag ni Abalos na dahil sa naging karanasan ng poll body noong Hulyo 15, 2002 Barangay at Sanguniang Kabataan elections kung saan mismong ang voting population na ng bansa ang nagpatunay na kailangan na nga ng panibagong listahan ng mga botante. Sinabi ni Abalos na kung magkakaroon ng general registration program ay mababawasan at mawawala ang problemang kinakaharap ng Comelec hinggil sa disenfranchisement of voters, flying voters at disqualification ng tinatayang 1,000 kandidato dahil sa hindi pagrehistro bilang botante. Inirekomenda rin ni Abalos ang paggamit ng automated counting machines at electronic tabulation and consolidation para mapabilis ang proseso at maiwasan ang manipulasyon. Samantala ay nabigo naman ang House Commitee on Justice na desisyunan kahapon ang pagkakaroon ng sapat na substance ng impeachment complaint laban kay Comelec Commissioner Luzviminda Tangcangco. Sa isinagawang pagdinig ng komite, 14 sa 25 miyembro nito ang bumoto ng pabor sa motion ni Davao City Rep. Prospero Nograles na humihiling na idaan sa referendum voting ang pagdedesisyon sa pagkakaroon ng substance ng reklamo. Bago umusad ang isang impeachment complaint, kinakailangan na sapat ang form o porma nito at ang substance. Hindi naman pabor si Deputy Majority Leader Alan Peter Cayetano (Taguig) sa pagkakaroon ng referendum voting dahil umano magkakaroon pa ng pagkakataon na maimpluwensyahan ang boto ng mga miyembro ng komite. (Ulat nina Jhay Quejada at Malou Escudero)</body>
<link>http://www.philstar.com/Article.aspx?articleId=179320&amp;publicationSubCategoryId=92</link>
</article>
<article>
<title>Zu&amp;ntilde;o matunog bilang Ombudsman</title>
<author>Rudy Andal</author>
<date>
<month>October</month>
<day>10</day>
<year>2002</year>
</date>
<body>Nagiging matunog ang pangalan ni Department of Justice (DOJ) Chief Prosecutor Jovencito Zu&amp;ntilde;o bilang mauupong Ombudsman makaraang pangunahan nito ang listahan ng mga pangalang isinumite kahapon ng Judicial and bar Council (JBC) sa Malaca&amp;ntilde;ang matapos ang isinagawa nitong public hearings. Ayon kay Senator Francis Pangilinan, miyembro ng JBC kabilang sa mga isinumiteng pangalan na pagpipilian sa posisyon ng Ombudsman ay sina Solicitor General Simeon at Social Security Commission Chairman Bernardino Abes habang bumagsak naman sa ikaapat na puwesto si Presidential Commission on Good Government (PCGG) Chairman na si Haydee Yorac. &amp;quot;Choosing the right person for the job as Ombudsman is crucial and this is another litmus test to President Arroyos leadership and her uttered resolve to build a strong republic,&amp;quot; wika ni Pangilinan. Ipinaliwanag ni Pangilinan ang aktibong partisipasyon ng publiko sa isinagawang mga public hearings ng JBC ay malaking tulong kaugnay sa pagpili ng magiging nominado sa Ombudsman. Nasa Malaca&amp;ntilde;ang na ngayon ang pagpapasya kung sino sa tatlong nominado ang susunod na Ombudsman at papalit kay Acting Ombudsman Margarito Gervacio Jr. (Ulat ni Rudy Andal)</body>
<link>http://www.philstar.com/Article.aspx?articleId=179326&amp;publicationSubCategoryId=92</link>
</article>
<article>
<title>P1-M multa sa magkakalat ng depektibong LPG tanks</title>
<author>Malou Rongalerios-Escudero</author>
<date>
<month>October</month>
<day>10</day>
<year>2002</year>
</date>
<body>Isang panukalang batas ang inihain sa Mababang Kapulungan ng Kongreso na humihiling na patawan ng isang milyong pisong multa at 12 taong pagkabilanggo sa mga producers, distributors at retailers ng depektibong Liquified Petroleum Gas (LPG) cylinders. Batay sa House Bill 5086 na inihain nina Reps. Rodolfo Plaza at Harry Angping, papatawan ng prison mayor o pagkabilanggo ng anim na buwan hanggang 12 taon at pagbabayad ng P1 milyon ang sinumang mapapatunayang namemeke ng LPG. Layunin din ng panukala na ipagbawal ang importasyon, pagretoke o re-sizing at pagbebenta ng segunda-manong LPG cylinders. Ang kasalukuyang ipinapataw na parusa ng Department of Trade ang Industry (DTI) ay mula sa reprimand hanggang sa pagpapasara lamang ng tindahan at pagbabayad ng hindi lalagpas sa P20,000. Ayon sa dalawang mambabatas, hindi sapat ang naturang parusa upang bahain ng mga substandard o depektibong mga tangke ang pamilihan. Kasabay na rin ng pagtataas ng presyo ng LPG, dapat umanong siguruhin na ligtas itong gamitin ng bawat Pilipino. Tinatayang nasa 8-10 milyong LPG tanks ang nasa sirkulasyon ngayon habang umaabot sa 32 milyong Pilipino ang gumagamit ng LPG. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=179331&amp;publicationSubCategoryId=92</link>
</article>
<article>
<title>May pabuya sa magtuturo ng mga smuggled rice</title>
<author>Rudy Andal</author>
<date>
<month>October</month>
<day>10</day>
<year>2002</year>
</date>
<body>Hiniling kahapon ni Senator Gringo Honasan sa ang pamahalaan na magkaloob ng reward system sa sinumang indibidwal na makakapagbigay ng impormasyon hinggil sa kumplikasyon ng mga smuggled rice at iba pang produkto. Sinabi ni Sen. Honasan, ang pagkakaloob ng 10 percent hanggang 20 percent sa total value ng maituturong smuggled shipment ay epektibong pamamaraan upang mawakasan ang smuggling sa bansa. Bukod dito, wika pa ni Honasan, dapat suspendihin na rin ng National Food Authority (NFA) ang pag-iisyu ng permit sa mga pribadong kumpanya para umangkat ng bigas na nagagamit para sa rice smuggling. Ipinaliwanag pa ng mambabatas, ang patuloy na pagbaha ng smuggled at imported rice sa bansa ang nagiging dahilan ng paghihirap ng mga lokal na magsasaka. &amp;quot;They very survival of farmers and their families rests on the governments resolved to put to stop rice smuggling and over importation of rice,&amp;quot; wika pa ni Honasan. Aniya, nasubukan natin ang pagiging epektibo ng reward system na ito sa pag-aresto sa mga Abu Sayyaf Group leaders kayo kung gagamitin din ang sistemang ito sa paglaban sa smuggling ay nasisigurong magiging epektibo din. (Ulat ni Rudy Andal)</body>
<link>http://www.philstar.com/Article.aspx?articleId=179336&amp;publicationSubCategoryId=92</link>
</article>
<article>
<title>Bus terminal pinasabog: 8 patay, 19 sugatan</title>
<author>Danilo Garcia</author>
<date>
<month>October</month>
<day>11</day>
<year>2002</year>
</date>
<body>Muli na namang naghasik ng takot ang hinihinalang mga rebeldeng New Peoples Army (NPA) at isang bus terminal ang pinasabog na ikinasawi ng walo katao habang higit sa 19 iba pa ang malubhang nasugatan kahapon sa Kidapawan City, North Cotabato. Sa sketchy report na nakarating sa Camp Crame, naganap ang insidente dakong alas-2:45 ng hapon sa Weena bus terminal sa Poblacion, Kidapawan City. Nakita umano ng mga saksi sa pangyayari na inihagis ng mga suspek ang isang improvised bomb at sumambulat sa grupo ng mga pasaherong nakaupo sa mga waiting bench na naghihintay ng mga bus na may biyahe patungong Davao City. Dalawa katao ang dead-on-the-spot, habang ang anim ay namatay habang ginagamot sa ospital. Ilan sa 19 na sugatan ay mga bata. Nakilala ang ilan sa mga nasawi na sina Romeo Mendoza, Renato Tuveria, Roy Makitid, isang alyas Noynoy at isang 9-taong-gulang na bata habang patuloy pang inaalam ang tatlo pa. Dalawang bus na nakaparada ang nawasak din sa lakas ng pagsabog. Pinangangambahang tataas pa ang bilang ng mga nasawi dahil habang isinusulat ang balitang ito ay patuloy umanong may isinusugod na mga sugatan sa mga ospital. Ayon sa military investigators, sa tindi ng pagsabog at lawak ng pinsalang idinulot nito sa mga tao at ari-arian ay hindi isang handgrenade ang ginamit kundi isang bomba. Isa rin sa tinitingnang motibo sa pagsalakay ang hindi umano pagbibigay ng revolutionary tax ng naturang kumpanya ng bus sa hinihinalang mga rebelde. (Ulat ni Danilo Garcia)</body>
<link>http://www.philstar.com/Article.aspx?articleId=179423&amp;publicationSubCategoryId=92</link>
</article>
<article>
<title>Simeon Marcelo bagong Ombudsman</title>
<author>Lilia Tolentino</author>
<date>
<month>October</month>
<day>11</day>
<year>2002</year>
</date>
<body>Inihayag kahapon ng Malaca&amp;ntilde;ang ang pagtatalaga kay Solicitor General Simeon Marcelo bilang bagong Ombudsman kapalit ng nagretirong si Aniano Desierto. Sa press briefing kahapon, sinabi ni Press Secretary Ignacio Bunye na mula sa kabuuang 30 mga aplikante na isinumite sa puwestong Ombudsman na pinagpilian ng Judicial Bar Council (JBC), tatlo lamang ang isinumite sa Palasyo para pagpilian naman ni Pangulong Arroyo. Bukod kay Marcelo, nakakuha rin ng tig-5 boto sina Chief State Prosecutor Jovencito Zuno at Social Security Commission chairman Bernardino Abes. Ang pagpili kay Marcelo ay ibinase umano sa kanyang magandang track record. Kabilang si Marcelo sa tumulong sa impeachment trial sa Senado laban kay dating pangulong Estrada. Nilinaw ni Bunye na bagaman may karapatan ang Pangulo na pumili kahit sino sa listahan ng 30 nominado, pinagbasehan pa rin niya ang rekomendasyon ng JBC. Wala pang nakukuhang kapalit si Marcelo. (Ulat ni Lilia Tolentino)</body>
<link>http://www.philstar.com/Article.aspx?articleId=179436&amp;publicationSubCategoryId=92</link>
</article>
<article>
<title>Naarestong Jordanian kundi kakasuhan ide-deport na lang</title>
<author>Jhay Quejada</author>
<date>
<month>October</month>
<day>11</day>
<year>2002</year>
</date>
<body>Hanggang ngayon na lamang ang taning na ibinigay ng Bureau of Immigration and Deportation (BID) sa pamunuan ng Armed Forces of the Philippines (AFP) at Philippine National Police (PNP) para kuwestiyunin at kasuhan ng kriminal ang naarestong Jordanian national na umanoy &amp;quot;utak&amp;quot; sa Zamboanga bombing dahil kung hindi ay nakatakda na itong ipadeport ng nasabing ahensiya. Ayon kay Immigration Commissioner Andrea Domingo, hindi na maaaring ipagpatuloy ng BID na isailalim si Mohammad Amin al Ghafari sa &amp;quot;indefinite detention&amp;quot; dahil nakapagsumite na ito ng boluntaryong deportasyon o intensiyon na nais na nitong umalis ng bansa at bumalik sa Amman, Jordan. Sinabi ni Domingo na kung interesado ang AFP at PNP na kuwestiyunin o kasuhan si al Ghafari hinggil sa umanoy pagkakasangkot nito sa terorismo ay dapat nang makipag-ugnayan ang mga ito sa BID dahil sa darating na Martes o Miyerkules ay sasailalim na sa deliberasyon ng BI board of commissioners si al Ghafari hinggil sa aplikasyon nito sa volunteer deportation at wala na anyang legal na basehan upang hindi ito makaalis kung hindi ito makakasuhan sa korte. Iginiit ni Domingo na hindi inaresto si al Ghafari dahil sa pagiging suspek nito sa Zamboanga bombing kundi dahil sa kanyang expired na visa. (Ulat ni Jhay Quejada)</body>
<link>http://www.philstar.com/Article.aspx?articleId=179440&amp;publicationSubCategoryId=92</link>
</article>
<article>
<title>Gamit ng Marcoses malas daw, inalis sa Malaca&amp;ntilde;ang</title>
<author>Ely Saludar</author>
<date>
<month>October</month>
<day>11</day>
<year>2002</year>
</date>
<body>Malas umano kaya napilitan ang Malaca&amp;ntilde;ang na tuluyan nang alisin ang mga natitirang gamit nina yumaong Pangulong Marcos at dating Unang Ginang Imelda Marcos sa museo ng Palasyo. Libu-libong mga mamahaling damit tulad ng mga maborloloy na gown, barong, pantalon, polo shirt at ilang alahas ang inalis na sa museum ng Malaca&amp;ntilde;ang. Dalawang container van at isang military truck ang humakot sa nasabing sangkaterbang gamit at nakatakdang imbentaryuhin ng Presidential Commission on Good Government (PCGG). Inalis ang mga gamit dahil sa nakakasikip na umano ito sa museum at upang pagbigyan naman ang iba pang kagamitan ng mga dating pangulo ng bansa. Pero, ayon sa ilang impormante, ito ay pampaalis malas daw kaugnay ng napaulat na pagpapasailalim sa punsoy at exorcise sa Palasyo. Agad naman itong pinabulaanan ni Press Secretary Ignacio Bunye at sinabing nais na ng PCGG na kunin ang mga ito kaya ibinigay ng Malaca&amp;ntilde;ang. (Ulat ni Ely Saludar)</body>
<link>http://www.philstar.com/Article.aspx?articleId=179448&amp;publicationSubCategoryId=92</link>
</article>
<article>
<title>Cong. Mark Jimenez nag-file na ng motion sa Supreme Court</title>
<author>Gemma Amargo</author>
<date>
<month>October</month>
<day>11</day>
<year>2002</year>
</date>
<body>Naghain na kahapon ng motion for reconsideration sa Supreme Court si Manila Rep. Mark Jimenez upang huwag siyang arestuhin at bigyan pa ng pagkakataon na makapagpiyansa habang nakabinbin ang extradition case nito. Nakasaad sa 15-pahinang mosyon ni Jimenez sa SC en banc, sinabi nito na walang nakasaad sa extradition law sa pagitan ng Pilipinas at Estados Unidos na pinagbabawalan ang isang akusado na makapagpiyansa. Nilinaw ni Jimenez ang nakasaad sa section 6 ng Presidential Decree 1069 o RP-US Extradition Treaty na kailangang ipaalam sa isang extraditee ang anumang hakbangin ng pamahalaan laban sa isang akusado. Samantala, itinanggi naman ng kongresista na flight risk siya o madaling makatakas dahil mismong ang mga ebidensiya na kanilang inihain sa Manila Regional Trial Court ang magpapatunay na &amp;quot;low flight risk&amp;quot; ang mambabatas. (Ulat ni Gemma Amargo)</body>
<link>http://www.philstar.com/Article.aspx?articleId=179452&amp;publicationSubCategoryId=92</link>
</article>
<article>
<title>ARB ng POEI kinilala ng Japan Immigration</title>
<author>Lordeth Bonilla</author>
<date>
<month>October</month>
<day>11</day>
<year>2002</year>
</date>
<body>Isang malaking tagumpay ang ginawang krusada ng Philippine Overseas Entertainment Industry Foundation (POEI) matapos na magpalabas ang Japan Immigration ng working visas para sa tatlong overseas peforming artists (OPA). Ayon kay National Press Club (NPC) director at POEI president Willie Espiritu, nagbunga rin ang kanilang walang sawang panawagan at isang &amp;quot;blessing&amp;quot; anya ang pagkakaloob ng working visas sa 3 singing OPAs. Patunay lamang umano ito na kinikilala ng Japan ang POEI. Tinangka umanong harangin ang operasyon ng POEI dahil tanging Artist Record Books (ARBs) na inisyu ng POEA at TESDA ang kinikilala ng Japan. (Ulat ni Lordeth Bonilla)</body>
<link>http://www.philstar.com/Article.aspx?articleId=179460&amp;publicationSubCategoryId=92</link>
</article>
<article>
<title>Firing squad sa drug traders</title>
<author>Rudy Andal</author>
<date>
<month>October</month>
<day>12</day>
<year>2002</year>
</date>
<body>Iginiit kahapon ni Senator Robert Barbers na bitayin sa pamamagitan ng firing squad sa harap ng publiko ang mga drug traffickers sa halip na patawan ito ng kaparusahan sa pamamagitan ng lethal injection. Muling isinumite ni Sen. Barbers ang Senate bill 2374 na humihiling na bitayin sa pamamagitan ng firing squad ang mga drug traffickers, manufacturer at pushers upang magsilbi itong babala sa sinuman na lalabag sa Comprehensive Drug Law. Ayon kay Barbers, napatunayang epektibo ang parusang firing squad tulad ng ginawang pagpaparusa kay Fil-Chinese drug lord Lim Seng noon 1970s kung saan biglang bumaba ang bilang ng mga lumalabag sa anti-drug law. &amp;quot;Nang bitayin sa pamamagitan ng firing squad noong 1970s si Lim Seng ay biglang bumaba ang bilang ng mga drug related offenses dahil sa takot nilang isunod silang ma-firing squad kaya naglayasan sa bansa ang mga international drug syndicates ng makita nilang seryoso ang pamahalaan laban dito,&amp;quot; wika ng senador. Ipinaliwanag pa ng mambabatas na sa kabila ng pagkakaroon ng death penalty sa pamamagitan ng lethal injection ay patuloy pa rin ang paglaganap ng droga sa bansa at tumataas din ang crime rate na pawang mga drug related. Sinabi pa ni Barbers na lumilitaw din sa record ng PNP at NBI na ang mga sex crimes ay pawang mga drug-related kaya nangunguna pa ring problema ng bansa ang illegal na droga. Aniya, kung bibitayin natin ang mga drug traffickers at pushers na ito sa pamamagitan ng firing squad sa harap ng publiko ay magdadalawang-isip ang mga kriminal na imaghasik pa rin ng ilegal na droga dahil sa seryosong kampanya ng pamahalaan. &amp;quot;The proliferation of illegal drugs, which is no.1 problem in the country has reached very alarming proportions and unless we do something, this menace will eat up and erode the moral and physical fabric of our society. I believe that death penalty by firing squad is the best way to pump prime our campaign against illicit drugs and in effectively neutralizing drug traffickers,&amp;quot; pahayag pa ni Barbers. (Ulat ni Rudy Andal)</body>
<link>http://www.philstar.com/Article.aspx?articleId=179553&amp;publicationSubCategoryId=92</link>
</article>
<article>
<title>PNP-Intelligence chief bigo rin lang sa bombings sibakin na - Sen. Pimentel</title>
<author>Rudy Andal</author>
<date>
<month>October</month>
<day>12</day>
<year>2002</year>
</date>
<body>Hiniling kahapon ni Senator Aquilino Pimentel ang pagsibak sa tungkulin sa PNP-Intelligence chief at revamp sa intelligence community ng pulisya dahil sa pagkabigo nito na magampanan ang kanilang trabaho dahil sa sunud-sunod na bombings sa Mindanao. Sinabi ni Sen. Pimentel, dapat sipain sa puwesto si PNP-Intelligence chief, Chief Supt. Jaime Caringal kasabay ang pagbalasa sa buong puwersa nito dahil palpak umano sa pagkalap ng mga impormasyon hinggil sa mga plano ng mga grupong nasa likod ng serye ng pagpapasabog sa Mindanao. Aniya, ang pagkabigo ng PNP Intelligence Group na matiktikan ang ginawang pagpapasabog sa Kidapawan, North Cotabato na ikinasawi ng walo katao ay malinaw na kapabayaan ng mga ito sa tungkulin. Ipinaliwanag pa ni Pimentel na dapat ay magkaroon din ng istriktong accounting sa intelligence fund ng PNP kung paano nila ito ginagamit upang masubaybayan ang mga grupong nagnanais manggulo sa bansa. &amp;quot;Hindi ako magsusulong para bawasan ang intelligence funds ng PNP pero dapat ay magkaroon ng strict accounting dito kung paano nila ginagastos ang kanilang pondo para makakalap ng impormasyon sa mga grupong nais maghasik ng kaguluhan sa bansa,&amp;quot; wika ni Pimentel. Ipinunto naman ng senador na kaya si Caringal lang ang nais niyang masibak sa tungkulin at hindi ang ISAFP chief na si Col. Victor Corpuz ay dahil ang mga naganap na pagsabog sa Mindanao ay police works. (Ulat ni Rudy Andal)</body>
<link>http://www.philstar.com/Article.aspx?articleId=179567&amp;publicationSubCategoryId=92</link>
</article>
<article>
<title>Pati pekeng uling itinatambak sa Pinas</title>
<author>Malou Rongalerios-Escudero</author>
<date>
<month>October</month>
<day>12</day>
<year>2002</year>
</date>
<body>Hindi lamang imported na gulay, prutas, sasakyan at ibat ibang imported goods ang itinatambak sa Pilipinas kundi pati mga pekeng uling na may halong basura. Ito ang nakarating na reklamo kahapon sa tanggapan ng isang mambabatas mula sa mga empleyado ng National Power Corporation. Ayon kay Misamis Oriental Rep. Augusto Baculio, chairman ng House committee on ecology, dapat na itigil ang importasyon ng nasabing mumurahing coal o uling dahil nagiging sanhi ito ng polusyon. Inireklamo ng mga empleyado ng Napocor na ang naturang coal import mula sa Tsina ay marumi at hinahaluan umano ito ng basura na may matataas na sulfur content. Isa rin aniyang paglabag sa Clean Air Act ang paggamit ng uling na may halong basura na nagiging dahilan ng pulmonary diseases at sumisira sa mga pananim. Ang mga bansang dating pinagkukunan ng coal ay ang Australia, Indonesia, Africa at South Africa subalit nitong nakaraang taon ay nagsimulang kumuha ang Pilipinas sa Tsina. Dapat rin aniyang magpaliwanag ang Department of Energy at Napocor na siyang nagsu-supervise sa operasyon ng mga power plants dahil sa ginagawa nitong pagpayag sa importasyon ng substandard na uling. Nakasaad sa batas na dapat maglagay ng monitoring devices ang mga power plant na magbibigay ng data kaugnay sa mga toxic at mga polluting devices tulad ng sulfur dioxide, nitrogen, carbon dioxide, lead, mercury at iba pang nakalalasong kemikal. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=179570&amp;publicationSubCategoryId=92</link>
</article>
<article>
<title>Kasalanan ng NPA kung bansagan man silang terorista</title>
<author>Lilia Tolentino</author>
<date>
<month>October</month>
<day>12</day>
<year>2002</year>
</date>
<body>Hindi dapat sisihin ng mga rebeldeng New Peoples Army (NPA) ang pamahalaan kung tawagin man silang mga terorista ng Estados Unidos dahil sila rin ang may kagagawan nito kaugnay ng ginagawa nilang karahasan. Ayon kay Presidential Adviser on the Peace Process Eduardo Ermita, ang pagkakabansag na terorista sa mga rebeldeng NPA ay ginawa ni State Secretary Colin Powell na sinundan naman ng Europa. &amp;quot;Sila rin naman ang nagpapatunay na sila ay terorista dahil sa mga aksiyon nila kaya kung meron man dapat sisihin kung bakit nababalita hanggang Europe na talagang sila ay terorista ay sila yon&amp;quot; ani Ermita. Subalit nilinaw ni Ermita na bukas pa rin ang pinto ng pamahalaan sa usapang pangkapayapaan sa pamamagitan ng back channeling. Ang Presidente anya ang siyang gumawa ng pasyang ito kaya naghahanda na ang panel ng gobyerno para sa back channeling talks. (Ulat ni Lilia Tolentino)</body>
<link>http://www.philstar.com/Article.aspx?articleId=179579&amp;publicationSubCategoryId=92</link>
</article>
<article>
<title>Giyera ng US vs Iraq tuloy na</title>
<author>Lilia Tolentino/Ely Saludar at Ellen Fernando</author>
<date>
<month>October</month>
<day>12</day>
<year>2002</year>
</date>
<body>Mas tumindi ang tensiyon sa Middle East matapos bigyan ng kapangyarihan ng US Congress si US President George Bush para salakayin at gumamit ng armas laban kay Iraqi President Saddam Hussein kung kinakailangan. Pero bagaman binigyan na ng US congress si Bush ng awtoridad na atakihin ang Iraq, nakasaad pa rin sa resolusyon na magsagawa ng diplomatic measures at kunin ang suporta ng UN Security Council. Ayon kay National Security Adviser Roilo Golez, inaasahan na ng Malaca&amp;ntilde;ang ang naging desisyon ng US Congress pero naniniwala ang Pilipinas na ang susundin pa rin ng US ay ang UN Security Council. Bagamat walang nakakatiyak kung kailan gigiyerahin ng US ang Iraq, tiniyak naman ni special mission Roy Cimatu na walang dapat ipangamba sa mga Pilipino doon dahil alam na ng mga ito ang kanilang gagawin sakaling sumiklab ang digmaan. Nabatid na karamihan sa mga Pinoy doon ay may hawak ng gas masks. Samantala, tiniyak kahapon ni Pangulong Arroyo na hindi magkakaroon ng kakulangan sa langis ang bansa sa harap ng naging desisyon ng Kongreso ng Amerika na ituloy na ni Bush ang paglusob sa Iraq kaugnay ng isinusulong nitong kampanya laban sa terorismo. Ayon sa Pangulo, ang imbentaryo ng langis sa bansa ay nananatiling nasa normal na imbak na tatagal hanggang 50-65 araw. Ang daming ito aniya ay sapat na para malagpasan ng bansa ang anumang magiging epekto sakalit matuloy ang giyera. Sinabi pa ng Presidente na tiniyak ng mga prodyuser ng langis kay Energy Secretary Vince Perez na mayroon silang nakahanda nang kasunduan para matiyak ang tuluy-tuloy na supply ng langis at mga produkto nitong petrolyo sa bansa. Ipagpapatuloy din anya ng pamahalaan ang isinusulong na pakikipagkasundo sa Russia para sa alternatibong paghahatid ng langis sakalit mangangailangan ng alternatibong hakbangin sa kasapatan ng langis sa panahon ng emergency. (Ulat nina Lilia Tolentino/Ely Saludar at Ellen Fernando)</body>
<link>http://www.philstar.com/Article.aspx?articleId=179582&amp;publicationSubCategoryId=92</link>
</article>
<article>
<title>Pasahe di itataas - GMA</title>
<author>Lilia Tolentino</author>
<date>
<month>October</month>
<day>12</day>
<year>2002</year>
</date>
<body>Siniguro kahapon ni Pangulong Arroyo na walang magaganap na pagtaas sa singil sa pamasahe sa kabila ng panibagong pagtataas sa presyo ng gasolina. Ayon sa Pangulo, magsasagawa siya ng lahat ng hakbangin sa ilalim ng kanyang kapangyarihan para mapanatiling mababa ang singil sa pasahe dahil lumilikha ito ng serye ng epekto sa presyo ng pangunahing mga bilihin at serbisyo. Inatasan na ng Pangulo si Transportation Secretary Leonardo Mendoza at Finance Sec. Isidro Camacho na makipagdayalogo para makahanap ng ibang alternatibo kung paano matutugunan ang problema sa pagtaas ng presyo ng gasolina. (Ulat ni Lilia Tolentino)</body>
<link>http://www.philstar.com/Article.aspx?articleId=179590&amp;publicationSubCategoryId=92</link>
</article>
<article>
<title>Mga senador walang matatanggap na boto sa OFWs</title>
<author>Malou Escudero</author>
<date>
<month>October</month>
<day>12</day>
<year>2002</year>
</date>
<body>Hindi makakatanggap ng boto mula sa mga overseas Filipino workers ang mga senador sa susunod na national elections dahil sa plano ng mga mambabatas na limitahan lamang sa presidente at vice president ang pagboto ng mga OFW. Sa isinagawang deliberasyon sa panukala, sinabi ni House Minority Leader Carlos Padilla na kailangang limitahan muna ang mga boto ng OFWs habang hindi pa nasisigurong hindi magagamit sa dayaan ang absentee voting bill. Naniniwala si Padilla na magiging magulo ang sistema ng pagboto ng OFWs kapag hinabaan ang listahan ng mga iboboto. Duda rin ang mga mambabatas kung magkakasya ang P1.3 bilyong inilaan ng Kongreso sa implementasyon ng halalan ng OFWs. Ayon kay Padilla, P1.9B ang ginastos ng pamahalaan sa eleksyon ng Sangguniang Kabataan kaya imposibleng magkasya ang P1.3B. (Ulat ni Malou Escudero)</body>
<link>http://www.philstar.com/Article.aspx?articleId=179593&amp;publicationSubCategoryId=92</link>
</article>
<article>
<title>5 taon palugit sa educational requirements ng mga pulis</title>
<author>Rudy Andal</author>
<date>
<month>October</month>
<day>12</day>
<year>2002</year>
</date>
<body>Hiniling kahapon ni Senate President Franklin Drilon na bigyan ng palugit na 5 taon ang mga pulis na makumpleto ang kanilang educational requirements upang hindi ito maging dahilan ng pagkakasibak ng may 25,000 kapulisan sa bansa. Sinabi ni Sen. Drilon, aabot sa 25,000 pulis ang posibleng masibak o magretiro ng maaga sa ilalim ng RA 8551 kung mabibigo silang makumpleto ang kanilang educational requirement sa Enero 2003 kaya inihain niya ang Senate bill 1972 para bigyan pa sila ng palugit. Bukod dito, mangangailangan ng P9.7 bilyon ang pamahalaan para bayaran ng separation pay o retirement pay ang maapektuhang pulis dahil sa pagkabigong makumpleto ang kanilang requirements. (Ulat ni Rudy Andal)</body>
<link>http://www.philstar.com/Article.aspx?articleId=179600&amp;publicationSubCategoryId=92</link>
</article>
<article>
<title>22 Abu Sayyaf dedo sa Marines</title>
<author>Joy Cantos</author>
<date>
<month>October</month>
<day>13</day>
<year>2002</year>
</date>
<body>Labing-isang (11) tauhan ng Philippine Marines ang kumpirmadong napaslang habang 25 pa ang nasugatan habang tinataya namang doble ang bilang ng mga casualties sa panig ng mga bandidong Abu Sayyaf Group (ASG) na may hawak sa tatlong Indonesian crewmen matapos na magpang-abot ang dalawang grupo sa liblib na bahagi ng Patikul, Sulu kahapon ng umaga. Ayon sa isang military official, nagtamo umano ng higit na casualties o doble ang mga bandidong kidnappers na pinaniniwalaang madagdagan pa habang patuloy pa rin ang mainitang engkuwentro. Eleven Marine soldiers were killed while 25 were wounded but it doubles the figures on the enemy side, pahayag ng opisyal. Gayunman, tumanggi ang opisyal na tukuyin ang mga pangalan ng mga nasawing Philippine Marine troopers dahil kailangan pang impormahan ang kanilang mga pamilya. Sa isang phone interview, sinabi naman ni Brig. Gen. Romeo Tolentino, Deputy Chief ng AFP  Southcom na nakabase sa Zamboanga City na kasalukuyan pa nilang dinedetermina ang bilang ng mga napaslang na kalaban habang patuloy pa rin ang sagupaan sa pagitan ng tropa ng militar at ng mga bandido. Karamihan umano sa napaslang na mga bandido ay binitbit na ng kanilang mga kasamahan at para ilibing habang nagkalat rin ang dugo sa encounter site. Nabatid na sumiklab ang sagupaan dakong alas-7:20 ng umaga matapos na maispatan ng mga elemento ng 3rd Marine Company, Marine Battalion Landing Team (MBLT) 3 sa ilalim ng pamumuno ni Col. Benedicto Corona ang may 30 tauhan ni ASG Commander Radulan Sahiron sa masukal at magubat na lugar ng Sitio Kadiamak, Bgy. Darayon sa bayan ng Patikul. Ang grupo ni Commander Sahiron ang may hawak sa tatlo pang nalalabing Indonesian hostages na sina Muntu Jacobus Winowatan, ship captain, Peter Lerrich, Chief Engineer at isang nagngangalang Julkipil na pakay ilig-tas sa inilunsad na Operation Endgame ng militar. (Ulat ni Joy Cantos)</body>
<link>http://www.philstar.com/Article.aspx?articleId=179701&amp;publicationSubCategoryId=92</link>
</article>
<article>
<title>Pandesal piso pa rin  GMA</title>
<author>Lilia Tolentino</author>
<date>
<month>October</month>
<day>13</day>
<year>2002</year>
</date>
<body>Kaagad nilinaw ng Pangulong Gloria Macapagal-Arroyo na nananatili sa P1 ang presyo ng isang pandesal kasunod ng balitang ang presyo nito ay umakyat na sa P1.50. Sabi kasi ng media, P1.50 na ang pandesal. Hindi ito totoo, P1 pa rin ang pandesal sa karaniwang sukat nito, anang Presidente sa kanyang pahayag matapos makipagdayalogo sa General Milling Company. Sinabi ng Pangulo na nababahala siya sa pagtaas ng presyo ng pandesal, ang karaniwang pang-almusal ng mahihirap na isinasawsaw sa kape tuwing umaga. Kasama si Trade and Industry Secretary Mar Roxas, nakipagdayalogo sila sa mga panadero, mga taga-giling ng arina at nagtitinda ng trigo para alamin kung bakit daw tumaas ang presyo ng pandesal. Sinabi ng Pangulo na nangako ang Philippine Association of Flour Mills at ang Chamber of Flour Millers Association na mananatiling sapat ang supply ng arina lalo na ngayong naayos na ang welga ng mga manggagawa sa US West Coast. Ayon pa sa Pangulo, nangako rin sa kanya ang mga ito na hindi sila magtataas ng presyo ng arina hanggang sa katapusan ng Oktubre na isang consumer month. Ganito ring pangako ang ginawa ng mga panadero at taga-giling ng arina. Sinabi pa ng Pangulo na sa loob ng susunod na pitong buwan maaaring bumaba muli ang presyo ng arina kung magiging maganda ang ani sa mga bansang pinagkukunan nito sa daigdig. (Ulat ni Lilia Tolentino)</body>
<link>http://www.philstar.com/Article.aspx?articleId=179707&amp;publicationSubCategoryId=92</link>
</article>
<article>
<title>PNR at LRTA bubuwagin na</title>
<author>Malou Rongalerios-Escudero</author>
<date>
<month>October</month>
<day>13</day>
<year>2002</year>
</date>
<body>Bubuwagin na ng pamahalaan ang Philippine National Railways (PNR) at Light Rail Transit Authority (LRTA) sa sandaling maging isang ganap na batas ang National Railways Act na pumasa sa ikatlo at huling pagbasa sa Mababang Kapulungan ng Kongreso. Layunin ng panukala na magkaroon ng isang integrated national railway system upang mas mapabuti ang transport system ng bansa sa pamamagitan ng tren. Sa sandaling buwagin ang PNR at LRTA ay itatayo naman ang National Railway Authority na siyang papalit sa dalawang ahensiya. Lahat ng assets at trabaho ng PNR at LRTA ay ililipat sa NRA. Nakasaad sa panukala na ang lahat ng kuwalipikadong empleyado ng PNR at LRTA ay sakop ng Civil Service Law ay ililipat sa NRA. Subalit ang mga kasalukuyang empleyado ng dalawang bubuwaging ahensiya na hindi sakop ng Civil Service Law at hindi na re-appoint ay matatanggal sa serbisyo. Inihayag ni Speaker Jose de Venecia na ang sabay-sabay na pagtatayo ng riles ng tren ay posibleng magsimula sa Enero para sa North Line na magmumula sa Maynila hanggang San Fernando, La Union. Ang nasabing riles ng tren ay dadaan sa Central Luzon provinces na kinabibilangan ng Bulacan, Pampanga, Tarlac at Pangasinan. Ang South Line na magmumula rin sa Maynila ay aabot sa Sorsogon sa Bicol Region. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=179715&amp;publicationSubCategoryId=92</link>
</article>
<article>
<title>9 sa 10 pamilyang Pinoy di kumakain ng prutas</title>
<author>Andi Garcia</author>
<date>
<month>October</month>
<day>13</day>
<year>2002</year>
</date>
<body>Siyam sa bawat 10 pamilyang Pilipino ang hindi kumakain ng prutas dahil sa napakataas na presyo nito sa pamilihan at hindi pasok sa budget ng isang karaniwang pamilya. Ito ang sinasaad sa isang survey na naglalayong alamin kung ano ang bumubuo ng basic food sa hapag kainan ng mga Pinoy. Lumilitaw na habang ang 1 porsyento ng urban family sa Metro Manila ay mayroong tatlo at higit pang klase ng prutas sa kanilang hapag kainan bilang bahagi at panghimagas ng mga ito ay 9 na porsiyento naman ang hindi makakain ng mga ito sa regular o araw-araw na basehan. Ayon sa nangungunang oncologist sa bansa, ang regular na pagkain ng prutas araw-araw simula pagkabata ay sapat na upang makatiyak na 95% na ligtas sa anumang uri ng cancer at iba pang organ failure illnesses. Bagaman at ayaw magpabanggit ng pangalan ng may 80-anyos na Filipino cancer expert at leading advocate ng prutas para sa mahirap isang kampanya na naglalayong magkaroon ng bungang kahoy bilang bahagi ng regular meal ay nilinaw nito na dapat ay mga homegrown fruits ang siyang kakainin ng mga Pinoy at hindi mga imported fruits na bumabaha sa merkado dahil sa panganib na dulot ng mga pesticide at insecticide na ginamit dito sa pinanggalingang bansa. Lumilitaw na dahil sa import liberalization act ay maluwag na nakakapasok ang tinaguriang 3 fruit giants na kinabibilangan ng orange, ubas at mansanas na noong mga nakalipas na panahon ay ubod ng mahal, ngunit ngayon may kababaan man ang presyo ay hindi naman ligtas kung ito nga ay pinahinog sa natural na pamamaraan o ginamitan ng matatapang na kemikal na may harmful effect sa kakain. Dahil dito ay itinataguyod ngayon nina Domingo E. Angeles ng Philippine Fruit Association (PFA) at sa tulong ni Senator Manuel Villar na siyang Chair ng Senate Committee on Agriculture ang National Fruit Symposium na naglalayong ibalik ang prutas sa bawat hapag kainan ng mga Pilipino. Babalangkasin sa symposium na gaganapin sa Oct. 22-24 sa Nueva Viscaya, State Institute of Technology , Bayombong, Nueva Viscaya ang laman ng Senate Bill na magiging gabay sa pagpapatubo ng mga bungang-kahoy at sa natural nitong paraan. Titiyakin na ang pamumunga ng bungang kahoy ay magaganap matapos na ito ay mamulaklak at hindi sapilitan ang magiging pamamaraan ng pagkahinog nito upang manatili ang likas nitong sustansya at bitamina. Nilinaw ng pamunuan ng PFA na bukas sa lahat ang gaganaping symposium na may kaukulang reg. fee na P1,500. Kabilang sa reg. fee ang pagkain at symposium kit para sa lahat ng dadalo. (Ulat ni Andi Garcia)</body>
<link>http://www.philstar.com/Article.aspx?articleId=179721&amp;publicationSubCategoryId=92</link>
</article>
<article>
<title>Quezon City Mayor Sonny Belmonte pinuri ni GMA</title>
<author>Lilia Tolentino</author>
<date>
<month>October</month>
<day>13</day>
<year>2002</year>
</date>
<body>Pinuri ng Pangulong Gloria Macapagal-Arroyo si Quezon City Mayor Feliciano Sonny Belmonte sa masigla nitong pagtulong sa kanyang administrasyon para makapagtatag ng isang malakas na Republika kaugnay ng ipinatutupad nitong mga programa sa pag-aangat ng kabuhayan ng mahihirap na mamamayan sa siyudad ng Quezon. Ang makabuluhang mga programang isinusulong ni Belmonte ay binigyang pagkilala ng Pangulo sa isang talumpati sa seremonya ng pagpaparangal sa mga natatanging mamamayan ng Quezon City bilang bahagi ng selebrasyon ng ika-63 anibersaryo ng pagkatatag ng Q.C. Partikular na binanggit ng Pangulo ang patuloy na pagsisikap na ginagawa ni Belmonte para matugunan ang problema ng kahirapan na inilunsad nito mula nang maupong Mayor noong nakaraang taon. Mula nang maupong Mayor si Sonny Belmonte, sa maikling panahon lamang ay natugunan niya ang mga problema sa siyudad. Sa ilalim ng malakas na Republika, kailangan lamang na maging mapanlikha ang isang pamahalaang local at nakita natin ito sa Quezon City, anang Presidente. Partikular na binanggit ng Pangulo ang mga positibong resulta ng pagsisikap ng Quezon City Mayor sa kabila ng pangyayaring kapos ang pondo para malutas ang problema sa mga squatter. Ang hamon anya kay Belmonte ay malutas ang problema ng kahirapan sa siyudad dahil sa malaki ang siyudad at ang malaking bahagi ng mga residente dito ay mahihirap. Kung anuman anya ang imahen ng Quezon City, ito ang imahen ng buong bansa dahil ito ang siyang pinakamalaking siyudad sa buong Pilipinas. Binigyang kredito rin ng Pangulo ang suportang ipinagkaloob ni Belmonte noong panahong Speaker pa sa Congress. (Ulat ni Lilia Tolentino)</body>
<link>http://www.philstar.com/Article.aspx?articleId=179727&amp;publicationSubCategoryId=92</link>
</article>
<article>
<title>Monopolyo sa cable industry ipagbabawal</title>
<author>Malou Rongalerios-Escudero</author>
<date>
<month>October</month>
<day>13</day>
<year>2002</year>
</date>
<body>Hiniling kahapon ni Surigao del Norte Rep. Ace Barbers sa National Telecommunications Commission (NTC) na ipagbawal ang pagkakaroon ng exclusive contract sa cable industry. Ang kahilingan ni Barbers ay bunsod na rin sa ulat na sinisikil o pini-pressure ng Star Group, isang mayor program provider ang Destiny Cable Inc. Nabatid na nagdesisyon ang Star Group na huwag i-renew ang kontrata nito sa Destiny cable para sa limang top channels ng una na mag-e-expire sa Oktubre 14. Nakasaad pa sa ulat na ang terminasyon sa kontrata ay upang ibigay sa iba pang cable company (Skycable at Homecable) na balitang may utang na malaki dito. Sinabi ni Barbers na hindi dapat payagan ng NTC ang exclusivity sa mga kontrata ng Star Group dahil hindi umano patas at may diskriminasyon ang ginawa nito. Ayon sa mambabatas, nagkakaroon umano ng monopolya na magreresulta sa unfair competition kung papayagan ng NTC ang mga kondisyones ng Star Group. Nangangamba ang mambabatas na ang isyu sa cable industry ay makakaapekto sa promosyon ng gobyerno na pumasok ang mga investors sa bansa. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=179732&amp;publicationSubCategoryId=92</link>
</article>
<article>
<title>Bomba pa sasabog sa Ramadan</title>
<author>Lilia Tolentino at Roel Pare&amp;ntilde;o</author>
<date>
<month>October</month>
<day>14</day>
<year>2002</year>
</date>
<body>Nakaalerto ngayon ang pulisya at militar sa Central Mindanao upang pigilin ang nagbabantang serye ng mga pagpapasabog ng mga terorista na balak umanong isagawa sa pagdiriwang ng banal na Ramadan sa pagpasok na buwan. Itoy matapos na gulantangin ng malakas na pagsabog ang Konsulado ng Pilipinas sa Manado, Indonesia kamakalawa ng gabi. Bagamat walang nasugatan o nasawi, malaking bahagi ng gusali ang nawasak. Kasabay ding sumabog sa Indonesia ang isang bahay-aliwan sa Bali na dinagsa ng mga turista at nasawi ang tinatayang 150 katao na kinabibilangan ng Australian, British, French at German. Wala namang inulat na Pilipinong nasawi. Bunsod ng mga pagsabog na ito ay nagpahayag ng pangamba ang mga local Muslim preachers na limang extortion rings na ugnay sa Pentagon ang maghahasik ng pambobomba sa Ramadan upang mapuna ng mga international terrorist network at magkaroon ng tie-up sa kanila. Kaugnay nito ay pinayuhan kahapon ng Malakanyang ang mga Pilipinong nasa Indonesia na maghintay muna sa patalastas ng mga lokal na awtoridad bago magpunta sa Bali dahil sa naganap doong pagsabog. Ayon kay Press Secretary Ignacio Bunye, dapat seguruhin ng mga Pilipino ang kanilang kaligtasan sa kanilang paglabas para maiwasan ang anumang panganib na dulot ng terorismo. Wala pang impormasyong tinatanggap ang Malaca&amp;ntilde;ang kung sinong grupo ang may kagagawan at kung sino ang target ng pambobomba gayunman isang intelligence information ang nagsasabing posibleng sa naganap na pagsabog ay susunod ng target ang bansa. Pero hindi naman malinaw sa impormasyon kung ang naganap na pagsabog ay bahagi ng terorismong hinahasik ng Al-Qaeda ni Osama Bin Laden at ng kaniyang Southeast Asia terror network na Jemaah Islamiya na nakabase sa Indonesia. (Ulat nina Lilia Tolentino at Roel Pare&amp;ntilde;o)</body>
<link>http://www.philstar.com/Article.aspx?articleId=179847&amp;publicationSubCategoryId=92</link>
</article>
<article>
<title>2 Sayyaf inmates nakatakas sa Bicutan</title>
<author>Lordeth Bonilla at Doris Franche</author>
<date>
<month>October</month>
<day>14</day>
<year>2002</year>
</date>
<body>Dalawang pinaniniwalaang miyembro ng Abu Sayyaf ang nakatakas matapos magpanggap at magsuot ng damit pambabae habang nagaganap ang malakas na ulan sa Metro Manila Rehabilitation Center (MMRC), Bicutan, Taguig kamakalawa ng umaga. Kinilala si Supt. Romeo Vio, jail warden ng MMRC ang mga nakatakas na sina Iting Sailani alias Nadjapa Kiram at ang kapatid nitong si Anni Sailani alas Alib Sailani. Ayon sa imbestigasyon, naganap ang insidente dakong alas-11:45 ng umaga mula sa kanilang detention sa nabanggit na kulungan. Nabatid na nagpanggap at nagsuot ng damit pambabae ang magkapatid na Abu Sayyaf upang hindi sila mahalata sa kanilang gagawing pagpuga. Hindi umano namalayan ng mga naka-duty na jail officer na sina JO1s Jerick Pilapil; Danilo Ontenillas at Joseph Villegas ang isinagawang pagpuga ng naturang mga suspek dahil sinamantala nila ang kalakasan ng ulan. Nabatid na ang dalawang suspek ay sangkot sa sunud-sunod na kidnapping sa ilang area sa Mindanao. Dahil sa naturang insidente, sinibak ng Department of Interior and Local Government si Supt. Vio na siyang nakatalaga bilang jail warden at agad na pinalitan ni Supt. George Talania. (Ulat nina Lordeth Bonilla at Doris Franche)</body>
<link>http://www.philstar.com/Article.aspx?articleId=179853&amp;publicationSubCategoryId=92</link>
</article>
<article>
<title>NSC pupulungin sa nakaambang giyera ng US vs Iraq</title>
<author>Lilia A. Tolentino</author>
<date>
<month>October</month>
<day>14</day>
<year>2002</year>
</date>
<body>Pupulungin ngayon ng Pangulong Gloria Macapagal-Arroyo ang mga kagawad ng National Security Council para talakayin ang maaring maging implikasyon sa pambansang seguridad ang bantang pagsalakay ng Estados Unidos sa Iraq at kung anong posisyon ang dapat na talimahin ng bansa sa sandaling maganap ang bantang ito ng Amerika. Kabilang sa mga imbitadong dumalo sa pulong ng NSC sina dating Pangulong Cory Aquino at Fidel Ramos at ang liderato ng Senado at Mababang Kapulungan, Defense Secretary, Foreign Affairs Secretary, National Security Adviser Roilo Golez at iba pang miyembro ng gabinete at chairmen ng committee on national defense and security ng dalawang kapulungan ng Kongreso. Sinabi ni Golez na tatayahin sa pulong ng NSC ang aspetong pangseguridad bunsod ng pinagtibay na resolusyon ng US Congress na nagkakaloob kay US President George Bush ng awtoridad na gumawa ng pananalakay sa Iraq kaugnay ng isinusulong na kampanya laban sa terorismo. We are going to discuss the prospects in the forthcoming UN Security Council debate. We will listen to the briefing to be given by the Department of Foreign Affairs and by Ambassador Roy Cimatu on the situation regarding the OFWs, ani Golez. Muling pinawi ni Golez ang pangamba ng mamamayan sa posibleng pagsalakay kaagad ng US sa Iraq kasunod ng pagsuporta ng US Congress sa plano ni Pangulong Bush. Maliban na lang kung may probokasyong magmumula sa Iraq, hindi magaganap ngayong Oktubre at maging sa susunod na buwan ng Ramadan ang pagsalakay ng US. Sinabi ni Golez na base sa kanyang pakikipagkunsultasyon sa US Secretary of State, walang sorpresang pag-atake na magaganap mula ngayon at hanggang maganap ang pulong ng APEC sa Los Cabos, Mexico sa buwang ito na dadaluhan ng Pangulong Gloria Macapagal Arroyo, US President George Bush at iba pang pinunong bansa sa China, Japan at miyembro ng ASEAN. (Ulat ni Lilia A. Tolentino)</body>
<link>http://www.philstar.com/Article.aspx?articleId=179861&amp;publicationSubCategoryId=92</link>
</article>
<article>
<title>Benipayo piniling Solicitor General</title>
<author>Lilia A. Tolentino</author>
<date>
<month>October</month>
<day>14</day>
<year>2002</year>
</date>
<body>Napili na raw ng Pangulong Gloria Macapagal-Arroyo si dating COMELEC Chairman Alfredo Benipayo bilang bagong Solicitor General kapalit ni Simeon Marcelo na itinalaga naman ng Pangulo bilang Ombudsman. Ito ang balitang kumalat kahapon sa Palasyo na nagsasabing tapos na ang paghahanap sa ipapalit sa puwestong binakante ni Marcelo. Nang kapanayamin ng mga mamamahayag si Press Secretary Ignacio Bunye hinggil dito, sinabi niyang wala pang impormasyong nakakarating sa kanya sa pagkakapili kay Benipayo bilang Solicitor General. Si Benipayo ay nagbitiw bilang Chairman ng Commission on Elections matapos mabigong makuha ang kumpirmasyon ng Commission on Appointment sa nominasyon niya sa puwesto. Inirekomenda siya bilang associate justice ng Korte Suprema para sa binakanteng puwesto nang nagretirong associate justice Jose Melo pero hindi rin siya nakasama sa shortlist ng mga iniharap na listahan sa Palasyo. Ayon sa mapapanaligang impormante si Benipayo na ang napisil na pumalit sa bagong hirang na Ombudsman Marcelo. (Ulat ni Lilia A. Tolentino)</body>
<link>http://www.philstar.com/Article.aspx?articleId=179867&amp;publicationSubCategoryId=92</link>
</article>
<article>
<title>Sinibak na police BoC director ibalik  CA</title>
<author>Andi Garcia</author>
<date>
<month>October</month>
<day>14</day>
<year>2002</year>
</date>
<body>Inatasan ng Court of Appeals ang Office of the Ombudsman at ang Bureau of Customs na ibalik sa kanyang posisyon si BoC director Virgilio M. Danao na nauna ng sinibak dahil sa kasong dishonesty. Sinasaad sa isang resolusyon na may petsang Sept. 26,2002 ang isang temporary restraining order sa naging desisyon ng Office of the Ombudsman at ng isang Roseller Rojas na nagpapataw ng parusang pagsibak mula sa kanyang tungkulin na ipinalabas noong Feb. 27,2002. Ang desisyon ng appelate court ay nagmula kina CAs Special 11th Division Associate Justice Mercedes Gozo-Dadole, Associate Justices Amelita G. Tolentino at Sergio L. Pestano. Nabatid mula sa ilang taga-Customs na isang big-time smuggling syndicates ang siyang umanoy gumawa ng paraan upang masibak si Danao sa kaniyang tungkulin, gayong ito ay mayroong hindi matatawarang service record. Nabatid na si Danao ay 42 taon ng naglilingkod sa pamahalaan ay nakatakdang magretiro sa Oct. 27,2004. Kaugnay pa nito ay pinaalalahanan din ng abogado ni Danao na si Dante O. Tinga si Customs Commissioner Antonio M. Bernardo na igalang ang court order at muling ibalik ang kaniyang kliyente sa pagsisimula ng effectivity date ng TRO. Ang tipikal na Court of Appeals TRO ay dapat may bisa sa loob ng 20 araw. (Ulat ni Andi Garcia)</body>
<link>http://www.philstar.com/Article.aspx?articleId=179873&amp;publicationSubCategoryId=92</link>
</article>
<article>
<title>Pinoy nanguna sa global survey para sa ICT</title>
<author>Lordeth Bonilla</author>
<date>
<month>October</month>
<day>14</day>
<year>2002</year>
</date>
<body>Hindi talaga mahuhuli ang mga Pinoy dahil handa itong makipag-kumpetensiya sa lahat ng dayuhan pagdating sa larangan ng makabagong teknolohiya tulad ng computer at communication skill. Base sa isinagawang survey ng Global New Economy Index Meta Group sa Pilipinas, nabatid na nanguna ang mga Pinoy sa angking talento pagdating sa makabagong teknolohiya ng Information and Communications Technology (ICT). Nabatid na mga Pinoy ang isa sa binibigyan ng prayoridad ng bansang Australia, America, Canada at France na makapasok sa nabanggit na makabagong teknolohiya. Dahil dito seryoso ang konsentrasyon ni Chito Salazar, presidente at chief executive officer ng Systems Technology Institute (STI) na mabigyan ang mga estudyanteng Pinoy ng mataas na antas sa sistema ng edukasyon pagdating sa computer. Sa mataas na antas na edukasyon na ibinibigay ng STI handa ang mga Pinoy na makipagsabayan sa mga dayuhan tulad ng mga Amerikano. Hindi lamang ang computer ang binibigyan nito ng mataas na sistema ng edukasyon maging ang iba pang kurso, tulad ng accounting, engineering, education at nursing na makikipag-merge sa Delos Santos College. (Ulat ni Lordeth Bonilla)</body>
<link>http://www.philstar.com/Article.aspx?articleId=179877&amp;publicationSubCategoryId=92</link>
</article>
<article>
<title>Resorts, hotels target ng terorista</title>
<author>Rudy Andal, Joy Cantos, Ely Saludar, Lilia Tolentino at Ellen Fernando</author>
<date>
<month>October</month>
<day>15</day>
<year>2002</year>
</date>
<body>Pinupuntirya umano ngayon ng terrorist attacks ng Al Qaeda ang mga pamosong beach resorts, hotels, restaurants at mga embahada sa bansa kasunod ng pagkakabulgar ng umanoy pagtatatag ng terrorist cell sa Bulacan na ayon sa intelligence network ng PNP ay pinaniwalaang siyang gagawing base ng grupo upang maghasik ng terorismo sa bansa. Bunsod nito, inalerto kahapon ng militar at pulisya ang sambayanang Pilipino na maging vigilante sa lahat ng oras laban sa posibleng pag-atake, hindi lamang ng Al Qaeda kundi ng mga lokal na terorista matapos ang naganap na pinakamalaking terorismo sa Asya ng pasabugin nitong Linggo ang isang nightspot sa tourist island ng Bali, Indonesia na kumitil ng buhay ng halos 200 katao na karamihan ay mga dayuhan habang 130 pa ang nasugatan. &amp;quot;We are asking all Filipinos to be in constant vigilance and to always be on alert, the citizenry should immediately coordinate with police, if they found any suspicious looking object in any of the ports,&amp;quot; pahayag ni DOTC spokesperson Thompson Lantion. Ayon kay Lantion, inalarma na ni DOTC Secretary Leandro Mendoza ang mga opisyal ng mga bus terminals, paliparan at daungan para pag-ibayuhin pa ang seguridad upang mapigilan ang mga pag-atake ng mga terorista bilang suporta sa nangyaring madugong pagpapasabog sa Indonesia. Nauna nang lumutang na mga bus terminals, shopping malls sa Metro Manila ang target ng mga pagsalakay ng teroristang grupo. Kasabay nito, nanawagan ang Senado na dapat lamang maging alerto ang pulisya at militar sa pagbabantay nito sa seguridad ng bansa dahil sa banta ng terorista na maghahasik sila ng kaguluhan sa Southeast Asia region. Ayon kay Sen. Robert Barbers, kabilang sa dapat bantayan ng mga awtoridad na posibleng magiging susunod na target ng mga galamay ni Al Qaeda leader Osama bin Laden ay ang mga konsulado, mga instalasyon na pag-aari ng dayuhan at mga tourist spots. Winika ni Barbers, dapat ay paigtingin din ng militar at pulisya ang anti-terrorism operations nito at ang epektibong pangangalap ng impormasyon upang hadlangan ang anumang balakin ng terorista sa bansa. Hindi umano malayong ang isusunod na target ng mga ito ay ang mga embahada at konsulado ng ibat ibang bansa dito sa Pilipinas bilang sagot ng terrorist group sa balak ng US na pag-atake sa Iraq. Magugunita na inihayag ng Estados Unidos na isang &amp;quot;despicable act of terror&amp;quot; ang nangyaring pagpapasabog sa Bali, Indonesia bunsod na rin ng mga report na may plano umanong magpalakas ng puwersa si bin Laden sa nasabing Muslim nation. Malaca&amp;ntilde;ang handa Tiniyak ng Malaca&amp;ntilde;ang na handa ito sa posibilidad na mangyari rin sa Pilipinas ang naganap na pambobomba sa Bali, Indonesia. Inihayag ni National Security Adviser Roilo Golez na inilatag na ng AFP at PNP ang mga security measures upang mapigilan ang anumang paghahasik ng karahasan ng mga terorista. Samantala, inatasan na ni Pangulong Arroyo ang Department of Health na magpadala ng medical team sa naturang bansa. Ang hakbang ay bilang humanitarian gesture para tumulong sa mga biktima ng pambobomba. Samantala, inihayag kahapon ng DFA na hindi na kailangan pang magpalabas ng travel advisory ang Pilipinas sa Indonesia matapos ang sunud-sunod na pambobomba sa nasabing bansa. Hindi rin pupuwersahing ilikas ang may 100 Pinoy doon at hindi rin kailangang pigilan ang mga Pilipino na gustong magtungo sa Indonesia. (Ulat nina Rudy Andal, Joy Cantos, Ely Saludar, Lilia Tolentino at Ellen Fernando)</body>
<link>http://www.philstar.com/Article.aspx?articleId=179986&amp;publicationSubCategoryId=92</link>
</article>
<article>
<title>National ID system itutuloy na</title>
<author>Lilia Tolentino/Rudy Andal</author>
<date>
<month>October</month>
<day>15</day>
<year>2002</year>
</date>
<body>Tototohanin na ng administrasyong Arroyo ang pagpapatupad ng national identification (ID) system sa bansa upang lubos na maipatupad ng gobyerno ang security measures matapos ang ginawang pag-atake ng terorista sa Bali, Indonesia. Nagkakaisang isinulong ng National Security Council (NSC) na buhayin ang panukalang magkaroon ng ID ang bawat mamamayan. Ayon kay National Security Adviser Roilo Golez, higit kailanman, ngayon ang panahon para ipatupad ang pambansang identification card na mapagkakakilanlan sa mga mamamayan ng bansa kaugnay ng kampanya laban sa terorismo. Tiniyak ng panukala na hindi maaabuso ang karapatang pantao ng mamamayan dahil ang mga naisumite nang impormasyon sa pagiging miyembro ng Social Security System (SSS) ang siyang gagamiting basehan sa ID. Sinabi ni Sen. Ramon Magsaysay, chairman ng Senate committee on national defense and security at may-akda ng panukala, isang malinaw na katibayan na dapat nang magkaroon ng national ID matapos ang ginawang pag-atake ng mga terorista sa Twin Towers ng Amerika at Bali, Indonesia kung saan ang mga ito ay gumamit ng pekeng pangalan at address sa kanilang mga drivers license. Magugunita na binalak din ng Ramos administration na magpatupad ng national ID pero pinawalang bisa ng Korte Suprema dahil hindi idinaan sa Kongreso. Isinantabi ang usapin dito dahil hindi naman malala ang sitwasyon noon kumpara sa kasalukuyang panahon na sunud-sunod ang ginagawang kaguluhan ng international terrorist groups. (Ulat nina Lilia Tolentino/Rudy Andal)</body>
<link>http://www.philstar.com/Article.aspx?articleId=179993&amp;publicationSubCategoryId=92</link>
</article>
<article>
<title>Clean Air Act purnada</title>
<author>Ely Saludar</author>
<date>
<month>October</month>
<day>15</day>
<year>2002</year>
</date>
<body>Hindi muna ipatutupad ang ilang probisyon sa Clean Air Act na inirereklamo ng mga kompanya ng langis upang maiwasan ang pagtaas umano ng presyo ng gasolina. Ayon kay Energy Secretary Vince Perez, tinalakay sa pagpupulong ng National Security Council ang pagpapaliban sa probisyon ng nasabing batas ay ang pagbabawas ng aromatics sa gasolina mula sa 42 porsiyento tungo sa 35 porsiyento at ang pagbaba ng benzene mula 4 hanggang 2 porsiyento. Ito ay matapos na hilingin ng mga kompanya ng langis na ang inirereklamo nitong probisyon sa batas ay masyadong highly specialized gasoline na available lamang sa Thailand at California. Mangangailangan umano ng $2 bilyon ang mga oil companies na umangkat ng machines para bawasan ang aromatics at benzene ng gasolina sa bansa na magiging dahilan upang itaas ang presyo ng produkto. Dahil dito, sinabi ni Perez na dahil sa kaganapan sa Iraq ay maaaring malagay sa alanganin ang energy security ng bansa kung ipipilit na ipatupad ang naturang probisyon sa Clean Air Act. Bukod pa ito aniya sa pagtataas sa singil sa pasahe sakaling umakyat ang presyo ng gasolina. Ayon kay Perez, nakatakdang pagtibayin ng Kongreso ang isang joint resolution upang suspindihin ang nasabing probisyon na dapat ay ipatutupad sa Enero sa susunod na taon. (Ulat ni Ely Saludar)</body>
<link>http://www.philstar.com/Article.aspx?articleId=180000&amp;publicationSubCategoryId=92</link>
</article>
<article>
<title>Hamon kay Sec. Lina, magpakalalaki ka!  Ping</title>
<author>Rudy Andal</author>
<date>
<month>October</month>
<day>15</day>
<year>2002</year>
</date>
<body>Hinamon kahapon ni Senator Panfilo Lacson si DILG Secretary Joey Lina na pangatawanan nito ang kanyang binitiwang pangako na sa sandaling mabigo siyang sugpuin ang jueteng ay magbibitiw ito sa kanyang tungkulin. Sinabi ni Sen. Lacson na hindi dapat ipasa ni Sec. Lina ang sisi sa liderato ng PNP dahil nangako ito noon na kakayanin niyang sugpuin ang nasabing sugal sa loob lamang ng isang taon at kapag nabigo siya ay magbibitiw ito sa kanyang posisyon. Ayon kay Lacson, sa simula pa lamang ng kampanya ni Lina sa pagsugpo sa jueteng ay napatunayan nang hindi ito seryoso dahil ang kinuha niyang consultant ay pinaghihinalaang jueteng operator base na rin sa naging ulat sa Napolcom. Aniya, maniniwala na sana ang taumbayan na seryoso si Lina laban sa jueteng ng sibakin nito ang pitong matataas na opisyal ng PNP na nabigong sugpuin ang ilegal na sugal sa kanilang hurisdiksiyon subalit mukhang ni-recyle lamang ang mga ito. (Ulat ni Rudy Andal)</body>
<link>http://www.philstar.com/Article.aspx?articleId=180006&amp;publicationSubCategoryId=92</link>
</article>
<article>
<title>Sapatos ng Marikina isasali sa Guinness</title>
<author>Joy Cantos</author>
<date>
<month>October</month>
<day>15</day>
<year>2002</year>
</date>
<body>Nakatakdang dumating sa bansa ang mga kinatawan ng Guinness Book of World Records upang isailalim sa masusing ebalwasyon at pag-iinspeksiyon ang entry ng Marikina city para sa &amp;quot;Worlds Largest Shoes.&amp;quot; Ayon kay Minaluz Satorre, public information officer ng Marikina city, kinumpirma na sa tanggapan ni Marikina city Mayor Marides Fernando ng GBWR ang pagpapadala nito ng dalawang kinatawan sa Pilipinas upang husgahan ang pinakamalaking sapatos na gawa ng 10-man team ng pamahalaang lungsod. Nabatid na ang team ay may hanggang Oktubre 21 upang kumpletuhin at tapusin ang limang metrong pares ng Oxford na sapatos na ididisplay sa Marikina Sports Center. Sinabi ni Satorre na agad susuriin ng mga kinatawan ng GBWR ang kanilang entry na sapatos sa oras na dumating ang mga ito sa bansa. Inihayag ni Arthur Rivera, miyembro ng 10-man team na sinunod nilang mabuti ang mga patakaran ng Guinness sa paggawa ng sapatos upang maiwasang madiskuwalipika ang entry ng Pilipinas. Nabatid na simula pa noong Agosto ay inumpisahan na ng grupo ang paggawa ng nasabing sapatos. Umaasa ang grupo na masira nila ang record ni Zahit Okuriar ng Kenya na 2 taon na nitong hawak. Base sa rekord ng GBWR, ang sapatos na ginawa ni Zahit na idinisplay sa Kenya International Shoe noong Pebrero ay sumusukat ng 3.12 metrong haba na siyang naitalang pinakamalaking sapatos sa kasaysayan ng mundo. (Ulat ni Joy Cantos)</body>
<link>http://www.philstar.com/Article.aspx?articleId=180011&amp;publicationSubCategoryId=92</link>
</article>
<article>
<title>5 inaresto sa pekeng gold bars</title>
<author>Doris Franche</author>
<date>
<month>October</month>
<day>15</day>
<year>2002</year>
</date>
<body>Bumagsak sa mga kamay ng National Capital Regional Police Office (NCRPO) ang limang suspect na umanoy responsable sa pagbebenta ng pekeng gold bars sa bansa. Iniharap ni NCRPO chief Deputy Director General Reynaldo Velasco ang mga suspect na sina Efren Inong, 36, magsasaka; Billy Sistoza, 44, kapwa ng Gonzaga, Cagayan; Timoteo Labuyo, 42 Aparri, Cagayan; Danilo de Vera, 43 ng Marilao, Bulacan; at Nemecio Patino 44, Airport Side, Aparri, Cagayan. Ayon kay Velasco, ang mga suspek ay dinakip sa isang entrapment sa Starbucks Coffee sa Araneta Coliseum noong Biyernes ng mga tauhan ng Regional Intelligence and Investigation Division (RIID). Bago ang pag-aresto, lumilitaw na isang 60 anyos na negosyante ang nagsumbong sa RIID laban sa mga suspek kung saan hiningan siya ng P18,000 bilang paunang bayad. Dahil dito, inihanda ang operasyon laban sa mga suspect. Ang mga suspect ay sasampahan ng kasong swindling. (Ulat ni Doris Franche)</body>
<link>http://www.philstar.com/Article.aspx?articleId=180016&amp;publicationSubCategoryId=92</link>
</article>
<article>
<title>300 negosyante humingi ng tulong kay GMA</title>
<author>Lordeth Bonilla</author>
<date>
<month>October</month>
<day>15</day>
<year>2002</year>
</date>
<body>Humingi ng tulong ang may mahigit sa 300 maliliit na negosyante kay Pangulong Gloria Macapagal-Arroyo patungkol sa ipinalabas na kautusan ng pamunuan ng Technical Education Skills Development Authority (TESDA) na palalayasin sila sa kanilang mga puwesto dahil sa nakaka-istorbo umano sila sa parking nang mga sasakyan gayung, tuwing araw ng Sabado at Linggo lamang sila nagbubukas sa araw na walang pasok ang mga empleyado ng gobyerno. Ito ay matapos nilang matanggap ang 60 days notice ng TESDA para lisanin nila ang kanilang mga puwesto na kanilang ginastusan ng mahigit sa P2 milyon. Lumalabas sa ibinigay sa kanilang notice na ilegal umano ang pagpasok nila sa compound ng TESDA, gayung ang nasabing tanggapan ang nag-imbita at nagbigay sa kanila ng pahintulot na mag-operate dito. Inaprubahan naman ito ng DOLE dahil sa nakakatulong ang kanilang grupo sa mga training program para sa makabagong teknolohiya ng agrikultura, pagnenegosyo at pagbibigay trabaho sa mahihirap na Pinoy. Sinabi pa ng grupo na mayroon silang Memorandum of Agreement sa pagitan ng TESDA, karamihan ng mga pangangailangan sa pasilidad ng tanggapan ay sagot ng kanilang grupo bukod pa dito ang bayad nila sa upa na halagang P30,000 kada buwan sa pag-okupa nila sa compound. Nais ng grupo na makipag-diyalogo sa pamunuan ng TESDA. (Ulat ni Lordeth Bonilla)</body>
<link>http://www.philstar.com/Article.aspx?articleId=180019&amp;publicationSubCategoryId=92</link>
</article>
<article>
<title>Gloria mag-sorry ka sa 'kin  Mahathir</title>
<author>Lilia Tolentino at Rudy Andal</author>
<date>
<month>October</month>
<day>16</day>
<year>2002</year>
</date>
<body>Hinamon kahapon ni Malaysian Prime Minister Mahathir Mohamad si Presidente Arroyo na publikong humingi ng tawad sa Malaysia sa maling akusasyong nirape ng mga Malaysian guards ang isang 13-anyos na batang deportee habang nakakulong sa Sabah detention center. Ayon kay Mahathir, hindi Pilipina kundi Malaysian ang batang si Angelica na napagkamalan lamang na Pilipina kaya naideport sa kasagsagan ng crackdown laban sa mga illegal aliens kamakailan. Napahiya umano ang Malaysia dahil lumalabas na &amp;quot;rapists&amp;quot; ang mga Malaysians kaya dapat humingi ng tawad ang Pilipinas. Magugunita na sumulat ang Pangulo kay Mahathir para hilingin na aksyunan ang kaso ni Angelica. Kasunod nito ay nagpadala ang Malaysia ng isang three-member probe team sa Manila para interbyuhin si Angelica kung saan kinilala ng bata ang tatlong guard na anyay nangmolestiya sa kanya. Pero nitong nakaraang linggo, kinumpirma ng Malaysian police na ang bata ay hindi Pilipina kundi isang Malaysian citizen base na rin sa resulta ng DNA test. &amp;quot;You have to be a little bit sensitive and a little bit more cautious in making statements that can lead to souring of relations between countries,&amp;quot; sabi ni Mahathir. Napag-alaman na isang Malaysian ang kanyang ama at Pinay ang ina na naghiwalay na. Ang bata ay kinakalinga ng kanyang lola sa Sabah bago nadeport. Kasalukuyan nang inaayos ang pagpapabalik kay Angelica sa Malaysia. Samantala tumanggi ang Palasyo na kumpirmahin o pabulaanan ang balitang hihingi ang Pangulo ng paumanhin sa pamahalaang Malaysia dahil sa maling paghaharap ng diplomatic protest. Ibinasura rin ni Senator Manuel Villar ang kahilingang public apology. Ipinaliwanag ni Villar na kung ang Malaysia ay hindi nagawang humingi ng paumanhin sa ginawa nilang pagmamaltrato sa ating mga kababayan ng ipatapon nila ito ay hindi din natin kinakailangan na mag-public apology sa kanila. (Ulat nina Lilia Tolentino at Rudy Andal)</body>
<link>http://www.philstar.com/Article.aspx?articleId=180127&amp;publicationSubCategoryId=92</link>
</article>
<article>
<title>Game KNB? at Ready Txt Go! pinahihinto</title>
<author>Malou Escudero</author>
<date>
<month>October</month>
<day>16</day>
<year>2002</year>
</date>
<body>Maaaring mawala sa ere ang mga game shows na Game K N B? ni Kris Aquino at Ready Text Go! ni Michael V Kung mapapatunayang lumabag sa batas ang mga telecommunications company na sponsor ng mga ito sa kanilang programa. Iminungkahi kahapon ni Valenzuela Rep. Magtanggol Gunigundo na pansamantalang itigil ang mga game shows at maging mga telenovela na gumagamit ng text games sa kanilang programa habang iniimbestigahan ng Kongreso ang nasabing pakulo ng mga kompanya ng cellular phones na umabot na sa P11.2 bilyon ang kinita sa mga text games sa unang anim na buwan ng taon. Lumabas sa isinagawang pagdinig na napakaliit ng tsansa upang manalo ang isang tao sa lotto at mas napaka-imposibleng manalo sa isang text games. Hindi aniya maaaring itanggi ng mga cellphone companies na isang uri ng sugal ang kanilang mga text games dahil nagbibigay sila ng premyo at isa itong &amp;quot;game of chance.&amp;quot; &amp;quot;Obvious naman sa kanilang mga advertisement dahil inilalagay pa nilang the more entries you send, the more chances of winning, pahayag ni Gunigundo. Idinagdag ng mambabatas na marahil ay hindi alam ng publiko na mas mahal ang pagpapadala ng sagot sa mga text games kaysa ordinaryong text messages dahil ang presyo ng una ay P2.50 samantala P1 lang ang huli. Hindi naman umano nakasisiguro ang pamahalaan lalo na ang mga nagpapadala ng text na totoong may mga nanalo sa text games at kung nagbabayad ang mga ito ng tamang buwis. Hindi rin anya sigurado kung may superbisyon ng DTI ang nasabing raffle. Ipinahiwatig ng mambabatas na maaari nilang papuntahin sa pagdinig upang magpaliwanag ang mga host na sina Kris at Michael V. (Ulat ni Malou Escudero)</body>
<link>http://www.philstar.com/Article.aspx?articleId=180133&amp;publicationSubCategoryId=92</link>
</article>
<article>
<title>Tuloy ang paglilinis ng hangin</title>
<author>Joy Cantos</author>
<date>
<month>October</month>
<day>16</day>
<year>2002</year>
</date>
<body>Tuluyan ng magkakaroon ng pagkakataon ang gobyerno para masimulan ang pagpapalinis ng hangin sa kamaynilaan matapos magpamalas ng strong political will ang Department of Transportation and Communications (DOTC) na bawiin ang pagsususpinde sa mandatory smoke emission test. Pinaboran ni DOTC Secretary Leandro Mendoza na muling ipatupad ang nauna nang naudlot na mandatory smoke emission test matapos umanong malamang pumapang-apat ang kalakhang Maynila sa mga siyudad na may pinaka-maruming hangin sa buong Asya. Niliwanag ni Mendoza na ang naturang pagpapatupad ay isasagawa sa mga pribadong sasakyan at pangungunahan ng Land Transportation Office (LTO) at mga private emission testing centers (PETC) na matatagpuan sa ibat ibang parte ng bansa. Sa ilalim ng Clean Air Act of 1999, kinakailangang sumailalim ang lahat ng mga sasakyan, pribado man o pampubliko, sa smoke emission test upang masigurong malinis ang usok na ibinubuga bago pa maiparehistro ang mga ito sa LTO. Ayon kay Mendoza, tuloy ang smoke testing sa mga pribadong sasakyan at sa pampublikong sasakyan sa darating na Enero ng susunod na taon. Ikinatuwa naman ito ng mga grupong maka-kalikasan, konsumer at mga PETC operators, ayon kay Mindanao Business Council (MBC) chair at environmentalist Joji Ilagan-Bian. Aniya, naibalik ang muntik ng mawalang tiwala ng mga taong maka-kalikasan at local investors sa gobyero at sa mga opisyal nito. Sa kabila nito, hinimok pa rin ni Bian si Mendoza na tuluyang ipatupad ng walang pag-aalinlangan ang nasabing probisyon ng Clean Air Act sa darating na Enero at anyay &amp;quot;huwag bumigay sa mga pagbabanta ng iilan.&amp;quot; Naitala sa records ng DOTC na may mahigit sa 2.2 milyong sasakyan sa Pilipinas at ang 15 porsiyento dito ay mga pampasahero. Ngunit ayon sa isang pag-aaral, ang mga diesel-fueled public vehicles ang siyang sanhi ng 70 porsiyentong polusyon na bumabalot sa buong kamaynilaan. (Ulat ni Joy Cantos)</body>
<link>http://www.philstar.com/Article.aspx?articleId=180141&amp;publicationSubCategoryId=92</link>
</article>
<article>
<title>Pagsuporta ng RP sa US kinuwestiyon ng mga Iraqi</title>
<author>Malou Rongalerios-Escudero</author>
<date>
<month>October</month>
<day>16</day>
<year>2002</year>
</date>
<body>Kinukuwestiyon ng mga mamamayan ng Iraq ang patuloy na pagsuporta ng Pilipinas sa war aggression ng Estados Unidos laban sa kanilang bansa. Isiniwalat ni Bayan Muna Rep. Crispin Beltran na kasalukuyang nasa Iraq na karamihan sa mga Iraqi nationals ay nagtataka kung bakit ganoon na lamang ang pagsuporta ng Arroyo government sa US. Sinabi pa nito na karamihan aniya sa mga ordinaryong mamamayan ng Iraq ay hindi batid kung nasaan ang Pilipinas subalit nababasa nila sa ilang international newspapers na sinusuportahan nito ang Amerika. Isa rin sa mga katanungan ng mga sibilyan ay kung ano ang magiging kapakinabangan para sa gobyerno ng Pilipinas ang pagsuporta nito sa US. Naniniwala pa ang mga ito na kaya sila gustong giyerahin ng US ay dahil sa pagnanais na makontrol ng huli ang oil resources ng naturang bansa. Hinikayat naman nito ang kanyang mga kasamahan sa Kongreso na kontrahin ang suportang ibinibigay ng Malaca&amp;ntilde;ang sa US. Sinabi ni Beltran na walang &amp;quot;just cause&amp;quot; ang gagawing panggigiyera ng US sa Iraq kaya hindi ito dapat suportahan ng kahit na aling bansa. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=180147&amp;publicationSubCategoryId=92</link>
</article>
<article>
<title>Southcom chief sinibak sa pagkamatay ng 13 Marines</title>
<author>Danilo Garcia</author>
<date>
<month>October</month>
<day>16</day>
<year>2002</year>
</date>
<body>Matapos na mamatayan ng tinatayang 13 sundalo ng Marines, tinanggal na sa kanyang puwesto bilang hepe ng AFP Southern Command si Lt. Gen. Ernesto Carolina. Inihayag kahapon ni AFP Public Information Office chief, Lt. Col. Danilo Servando na papalitan si Carolina ni dating Southern Luzon Command chief, Lt. Gen. Narciso Abaya na kilalang malaki rin ang karanasan sa pakikipaglaban sa mga rebeldeng Moro at maging sa New Peoples Army (NPA). Samantala, inilipat si Carolina bilang bagong deputy chief of staff. Ang pagpapalipat kay Carolina ay matapos ang naganap na engkuwentro noong nakaraang Sabado sa Lanao del Sur kung saan 13 sundalo ang napatay at 25 ang malubhang nasugatan sa pakikipagbarilan sa puwersa ng Abu Sayyaf at MILF lost command. Matatandaan na sina Carolina at Abaya ay kabilang sa pinagpilian bilang chief of staff nang lisanin ito ni Gen. Roy Cimatu. Sila rin ang pagpipilian sa oras na lisanin naman ni AFP Chief Gen. Benjamin Defensor ang puwesto sa darating na Nobyembre 11 sa pagreretiro nito. (Ulat ni Danilo Garcia)</body>
<link>http://www.philstar.com/Article.aspx?articleId=180152&amp;publicationSubCategoryId=92</link>
</article>
<article>
<title>OGCC chief sinibak sa Piatco deal</title>
<author>Ely Saludar</author>
<date>
<month>October</month>
<day>16</day>
<year>2002</year>
</date>
<body>Sinibak ng Malaca&amp;ntilde;ang si Justice Amado Valdez bilang pinuno ng Office of Government Corporate Counsel (OGCC) kaugnay ng umanoy usapin sa Piatco deal sa NAIA terminal 3. Inihayag ni Press Secretary Ignacio Bunye ang pagkakatalaga kay Justice Undersecretary Manuel Teehankee bilang bagong OGCC head. Ayon kay Bunye, ang unang plano ni Pangulong Arroyo ay pagpapalitin lamang ng puwesto sina Teehankee at Valdez, pero sinabi ni Bunye na hindi umano tinanggap ni Valdez ang puwesto sa DOJ bilang undersecretary dahil hindi naman umano inalok sa kanya. Ayon sa source, napag-initan si Valdez dahil sa hindi kursunada ni Presidential Assistant on Strategic Concerns Gloria Tan Climaco ang opinyon niya sa Piatco deal. Gusto ni Climaco na ipawalambisa ang buong kontrata samantalang nais ni Valdez na ilang probisyon lamang ang alisin. (Ulat ni Ely Saludar)</body>
<link>http://www.philstar.com/Article.aspx?articleId=180155&amp;publicationSubCategoryId=92</link>
</article>
<article>
<title>Top Abu leader ibig sumuko</title>
<author>Danilo Garcia</author>
<date>
<month>October</month>
<day>17</day>
<year>2002</year>
</date>
<body>Isang kumander ng bandidong Abu Sayyaf ang susuko na at tutulong na lamang daw sa pamahalaan sa paglaban nito sa terorismo, ngunit sa kondisyong ititigil ng militar ang isinasagawang opensiba nito sa Basilan. Kinumpirma ni AFP spokesman Brig. Gen. Eduardo Purificacion na nagpahayag ng intensiyong sumuko si Hamsi Raji Sali, may patong na P5 milyon sa kanyang ulo at kasama sa listahan ng mga wanted sa Amerika. Sa surrender feeler ni Sali, nakasaad na handa siyang ibahagi ang kanyang &amp;quot;kaalaman&amp;quot; para tulungan ang gobyerno na resolbahin ang terorismo sa Basilan. Hindi anya mahalaga sa kanya ang amnesty sa kanyang pagsuko at tanging nais niya ay itigil ang military operations sa Basilan. Hindi na umano makakilos ng maayos ang mga sibilyan dito dahil sa takot sa mga sundalo. Sa kabila nito, sinabi ni Purificacion na duda pa rin sila sa intensiyon ni Sali at kasalukuyan nilang bineberipika ang naturang surrender feeler. Gayunman, kung talaga anyang tapat ang hangarin nitong sumuko ay kailangang gawin niya ito sa lalong madaling panahon ng walang hinihinging kondisyon. Isa umanong malaking puntos ito sa pamahalaan sa kampanya laban sa terorismo kapag naisakatuparan ang naturang pagsuko ni Sali. Nagpahayag naman umano si Sali na haharapin ang mga kasong isinampa laban sa kanya. Ilan sa mga kaso nito ay kidnapping at serious illegal detention. Si Sali ay kabilang sa apat na lider ng Abu Sayyaf na nagplano at nagsagawa ng kidnapping sa 3 US citizens na sina Guillermo Sobero at mag-asawang Martin at Gracia Burnham at sa grupo ng mga Filipino tourists at resort workers. Nagpadala na ng mga opisyal ng militar sa Basilan para masiguro ang kaligtasan nito sa kanyang pagsuko. Sa kabila ng paghahayag ng kagustuhang sumuko ay hindi pa rin titigil ang militar sa pagtugis sa mga bandido na bahagi ng Operation Endgame hanggang sa maubos na ang mga bandido sa Mindanao. (Ulat ni Danilo Garcia)</body>
<link>http://www.philstar.com/Article.aspx?articleId=180256&amp;publicationSubCategoryId=92</link>
</article>
<article>
<title>National ID, isang 'dog tag'</title>
<author>Malou Rongalerios-Escudero</author>
<date>
<month>October</month>
<day>17</day>
<year>2002</year>
</date>
<body>Inihalimbawa kahapon ni Makati Rep. Teodoro Locsin ang planong national ID system bilang paglalagay ng &amp;quot;dog tag&amp;quot; sa mga mamamayan dahil sa bawat kilos ng isang tao ay kakailanganing magpakita ng ID. Dapat anyang ipaliwanag ni National Security Council Secretary Roilo Golez at ng Malaca&amp;ntilde;ang ang magiging kapakinabangan ng mga tao sa naturang sistema at sino ang magma-manufacture ng ID na siyang ipamimigay ng gobyerno sa taumbayan. &amp;quot;Dapat ihayag ng Malaca&amp;ntilde;ang kung sinong gagawa ng ID, baka mamaya mga malalapit na kaibigan o kamag-anak lamang ng nasa Malaca&amp;ntilde;ang ang makakuha nito,&amp;quot; ani Locsin. Naniniwala naman si Bukidnon Rep. Juan Miguel Zubri na imposible ang panukalang &amp;quot;all-purpose at do-it-all&amp;quot; ID system para palitan ang lahat ng ginagamit na ID ng publiko. Mahirap aniyang ipalit ang naturang ID sa mga impormasyong nakasaad sa drivers license, SSS o GSIS, Philhealth card, voters at BIR IDs, PAGIBIG card at cedula. Niliwanag ni Zubiri na napakaraming impormasyon ang ipapasok sa naturang national ID na mauuwi sa isang ID na kasinlaki ng cartolina. Isang problema sa iisang national ID ay ang katakut-takot na proseso at clearances na kakailanganin sakaling mawala ito. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=180263&amp;publicationSubCategoryId=92</link>
</article>
<article>
<title>Way Kurat binigyan ng kotse ni MJ?</title>
<author>Malou Escudero</author>
<date>
<month>October</month>
<day>17</day>
<year>2002</year>
</date>
<body>Pinabulaanan kahapon ni Compostela Valley Rep. Manuel &amp;quot;Way Kurat&amp;quot; Zamora ang lumabas na ulat sa isang magazine na tumanggap siya ng sasakyan mula kay Manila Rep. Mark Jimenez bilang suhol umano. Sinabi ni Zamora sa isang press conference na wala siyang tinatanggap na sasakyan mula kay Jimenez at ang sinasabi umanong Mitsubishi Space Wagon na paminsan-minsan niyang ginagamit ay pag-aari ng kanyang chief of staff na si Robert Delano. Ipinakita pa ni Zamora sa mga mamamahayag ang rehistro ng sinasabing Space Wagon na ginagamit niya upang patunayan na pag-aari ito ng kanyang chief of staff. Nakuha ni Delano ang nasabing Space Wagon sa pormang goodwill sa pinaglingkurang amo na si dating Compostela Valley Rep. Rogelio Sarmiento sa halagang P100,000 kung saan may nalalabi pang balanseng P20,000 noong 11th Congress. Bagaman at isa umano siya sa pinakamahirap na kongresista, hindi pa rin nagbabago ang kanyang lifestyle at bisikleta pa rin ang madalas niyang sakyan papasok ng Batasan. Magugunitang unang sumikat si Zamora sa kanyang mga kasamahang kongresista dahil sa paggamit ng bisikleta na may numerong 8 papasok sa trabaho. Natigil ang paggamit niya nito ng makatanggap ng death threat dahil sa pagtutol niya sa pagmimina sa Compostela Valley. Gayunman, inamin ni Zamora na totoong inalok siya ni MJ ng sasakyan noong isang taon matapos mapaulat na siya ang pinakamahirap na congressman ngunit hindi naman niya ito tinanggap. (Ulat ni Malou Escudero)</body>
<link>http://www.philstar.com/Article.aspx?articleId=180270&amp;publicationSubCategoryId=92</link>
</article>
<article>
<title>Walang iregularidad sa Meralco rate hike  ERC</title>
<author>Andi Garcia</author>
<date>
<month>October</month>
<day>17</day>
<year>2002</year>
</date>
<body>Wala umanong nakitang &amp;quot;iregularidad&amp;quot; sa pagtaas ng singil ng Manila Electric Co. (Meralco) sa nakalipas na dalawang buwan, ayon sa Energy Regulatory Commission (ERC). Sinabi ni ERC chairperson Leticia Ibay na patuloy nilang binabantayan ang ginagawang pagtaas ng singil sa kuryente at nananatili itong mababa sa P2 kada kilowatt hour. Sinabi rin ni Ibay na mayroong mga adjustments na kailangang gawin tulad ng presyo ng langis sa international market at ang foreign exchange rate. Sinabi ng Meralco na ang pagbabago sa power purchased adjustment (PPA) ay nagmula sa adjustment sa selling rate ng mga suppliers nito na kinabibilangan ng Napocor na mayroong 65% habang ang independent power producers (IPP) ay 35%. Sinabi ng Meralco na ang P2.03 per kwh na may kasalukuyang PPA na P1.27 ay higit na mababa sa P3.30 kumpara noong Abril. Sinabi ng Meralco na hindi ito sumingil ng sobra sa kanilang mga customers gaya ng akusasyon ni dating senador Juan Ponce Enrile. Ang lahat anya ng charges na lumilitaw sa billing ng customers ay lehitimo at may basehan at maaaring beripikahin sa ERC anumang oras. Giniit din nito na ang petisyon sa Court of Appeals noong Feb. 24, 1999 na naglalayong i-refund ng Meralco sa mga customers ang mga overcharges sa PPA ay naiakyat na sa Korte Suprema at hanggang ngayon ay nakabinbin pa. (Ulat ni Andi Garcia)</body>
<link>http://www.philstar.com/Article.aspx?articleId=180276&amp;publicationSubCategoryId=92</link>
</article>
<article>
<title>Defensor lusot sa CA</title>
<author>Rudy Andal/Ely Saludar</author>
<date>
<month>October</month>
<day>17</day>
<year>2002</year>
</date>
<body>Nagkakaisang inaprubahan kahapon ng buong miyembro ng makapangyarihang Commission on Appointments (CA) ang interim appointment ni AFP Chief of Staff Gen. Benjamin Defensor bilang 4-star general at pinuno ng Armed Forces of the Philippines. Nangako si Defensor sa CA na patutunayan ng AFP sa ilalim ng kanyang pamumuno na magiging tunay na &amp;quot;armed forces&amp;quot; ang AFP kung saan ay hindi sila puwedeng maliitin ng mga kumakalaban sa pamahalaan. Aniya, kahit mayroong kakapusan sa pondo at pagkabalam ng implementasyon ng AFP modernization program ay tutuparin nila ang kanilang tungkuling ipagtanggol ang gobyerno laban sa mga grupong naghahasik ng terorismo tulad ng NPA, ASG at Misuari renegade groups. Kaugnay nito, tinanggihan ni Pangulong Arroyo ang kahilingan ng CA na palawigin ng hanggang 3 taon ang termino ni Defensor. Nilinaw ng Pangulo na prerogative niya kung gaano katagal ang termino ng hepe ng AFP. Ayon sa Pangulo, kahit isang araw lang ang panunungkulan ng hepe ng AFP ay maaari bastat ito ay nasa desisyon ng commander-in-chief. (Ulat nina Rudy Andal/Ely Saludar)</body>
<link>http://www.philstar.com/Article.aspx?articleId=180281&amp;publicationSubCategoryId=92</link>
</article>
<article>
<title>Klinika sa Kamara sabit sa malpractice</title>
<author>Malou Escudero</author>
<date>
<month>October</month>
<day>17</day>
<year>2002</year>
</date>
<body>Sa kabila na dinidinig sa Mababang Kapulungan ng Kongreso ang medical malpractice bill, inireklamo kahapon ng staff ng isang kongresista ang mismong medical at dental division ng Kamara. Isang staff ni Muntinlupa Rep. Ruffy Biazon na tinamaan ng pulmonary tuberculosis ang nagreklamo matapos maiwan ang karayom sa ugat sa kanang kamay nito. Sinabi ni Biazon na nakakabahala ang nasabing pangyayari dahil malalagay sa alanganin ang mga kongresista at empleyado ng Kamara. Ang staff na si Rasel Martin ay isinugod sa naturang klinika noong Oktubre 9, 2002 bandang 1:45 ng hapon matapos sumuka ng maraming dugo habang nasa opisina. Agarang binigyan ng hangin at tinurukan ng intravenous o IV line si Martin bilang pangunang lunas bago ito isinugod sa Capitol Medical Center. Ikinagulat ng medical staff ng ospital ang pananatili ng IV needle sa kanang kamay ng biktima matapos tangkaing palitan ang IV line na hindi gumagana ng maayos. Kung hindi aniya nagreklamo si Martin ng pananakit ng kamay ay hindi matutuklasan ang naiwang karayom. (Ulat ni Malou Escudero)</body>
<link>http://www.philstar.com/Article.aspx?articleId=180283&amp;publicationSubCategoryId=92</link>
</article>
<article>
<title>2 mall binomba sa Zamboanga; 6 patay, 144 sugatan</title>
<author>Lilia Tolentino/Ely Saludar at Danilo Garcia</author>
<date>
<month>October</month>
<day>18</day>
<year>2002</year>
</date>
<body>Ginulantang ng dalawang magkakasunod na pagsabog ang dalawang shopping malls sa Zamboanga City kahapon ng tanghali na ikinasawi ng anim katao at higit 144 pa ang sugatan na karamihan ay nasa kritikal na kalagayan, sa pinakabago at itinuturing na pinakamatinding pambobomba sa Mindanao. Sa ulat na nakarating sa Camp Crame, sumambulat ang unang bomba dakong alas-11:40 ng tanghali sa baggage counter sa ground floor ng tatlong palapag na Shop-O-Mart department store. Tatlo katao ang agad namatay dito. Kasunod nito ay sumabog ang ikalawang bomba bandang alas-12:10 ng tanghali sa Shoppers Central na ikinasawi ng dalawa katao. Ang ikaanim na biktima na hindi pa nakilala ay namatay habang ginagamot sa ospital. Nabatid na karamihan sa mga nasabugan ng bomba ay mga empleyado at kostumer habang dumami rin ang ibang nasaktan dahil sa mga usisero ng unang pagsabog na nahagip ng magkaroon ng ikalawang pagsabog. Kinilala ang mga nasawi na sina PO3 Hakim Tulawi, Alik Tingkasa, Bernadette Bandoquillo, Roland Tinapulan at security guard na si Sukano Ijarani na unang napaulat na nawawala. Sunud-sunod namang nagdatingan ang mga ambulansiya at isinugod ang mga sugatan sa ibat ibang pagamutan, samantala rumesponde rin ang mga bumbero na mabilis na pinatay ang nilikhang sunog ng nasabing mga pagsabog. Agad namang nagsagawa ng pag-aresto ang militar kung saan 17 kalalakihan ang dinampot kabilang na ang isang dayuhan para isailalim ang mga ito sa interogasyon hinggil sa kanilang kinalaman sa insidente. Abu Sayyaf suspek Sa press briefing sa Camp Aguinaldo, sinabi ni AFP Public Information Office chief, Lt. Col. Danilo Servando na suspek nila ang grupong Abu Sayyaf sa pamumuno ni Khadaffy Janjalani. Magkaparehas umano ang mga bombang ginamit ng mga teroristang Abu sa naganap na bombing sa Malagutay sa naturang lungsod na ikinasawi ng tatlo katao kabilang ang isang sundalo ng US Green Beret, sa ginamit na bomba sa dalawang mall. Maari rin umanong isang uri ito ng pagganti ng ASG matapos na madakip ang isa nilang lider na si Daim Damsalin noong Oktubre 10 sa naturang lungsod. Bukod sa dalawang sumabog sa 2 mall, lima pang bomba ang nadiskubre ng mga militar kabilang na ang isang itinanim sa Lantaka Hotel na mabilis na nai-detonate ng mga elemento ng Explosive Ordnance Division ng PNP. Nagpadala na ng dagdag na tauhan at anim na K-9 dogs si PNP chief director, Gen. Hermogenes Ebdane sa naturang lugar upang mahanap ang dalawa pa umanong bomba na naitanim rin sa bisinidad. Ang naturang pagsabog ay itinaon sa turn-over ceremony ng bagong hepe ng AFP Southcom na si Lt. Gen. Narciso Abaya. Huwag mag-panic Kinondena ni Pangulong Arroyo ang pinakahuling insidente ng pagsabog sa Zamboanga City kasabay ng panawagan sa publiko lalo na sa mga taga-Metro Manila na huwag mag-panic at magkalat ng mga espekulasyon kaugnay sa panibagong pambobomba. Sinabi ni National Security Roilo Golez, walang nakikitang dahilan ang Malaca&amp;ntilde;ang upang umabot sa Metro Manila ang nasabing karahasan. Iginiit pa ni Golez na hindi pa kailangan na magdeklara ng state of emergency sa Zamboanga. Nagpalabas din ang Malaca&amp;ntilde;ang ng babala sa publiko na iwasan munang lumapit sa lugar ng pagsabog ng bomba sa Zamboanga City dahil baka mayroon pang nalalabi doong bomba. Tumanggi si Golez na maghayag kung ang pambobombang ito sa Zamboanga City at ang mga naunang engkuwentro sa pagitan ng mga militar at mga rebeldeng MILF sa Mindanao na ikinasawi ng maraming sundalo ay may kaugnayan sa naganap na pagsabog ng bomba sa Bali, Indonesia. Wala ring plano ang Malaca&amp;ntilde;ang na sibakin sa puwesto si Intelligence chief Col. Victor Corpus. Ayon kay Press Undersecretary Bobby Capco, hindi dapat na ibigay ang buong sisi sa militar dahil ang mga terorista ay biglaan kung umatake. Sa kabila ng pambobomba ay tuloy ang biyahe ng Pangulo sa US at Mexico para sa pagdalo sa APEC leaders summit dahil isang malaking pagkakataon ito upang mag-usap-usap ang mga world leaders laban sa terorismo. Samantala, lalo pang pinatindi ang seguridad sa matataong lugar partikular sa LRT, MRT, malls, bus terminals at pangunahing beach resorts sa bansa kasunod ng naganap na pambobomba. (Ulat nina Lilia Tolentino/Ely Saludar at Danilo Garcia)</body>
<link>http://www.philstar.com/Article.aspx?articleId=180370&amp;publicationSubCategoryId=92</link>
</article>
<article>
<title>Gobyerno walang pondo sa National ID</title>
<author>Malou Rongalerios-Escudero</author>
<date>
<month>October</month>
<day>18</day>
<year>2002</year>
</date>
<body>Masasayang lamang ang oras na gugugulin ng Kongreso sa panukalang pagkakaroon ng national identification system dahil pumasa man ito ay panibagong problema ng gobyerno dahil wala namang pondo para rito. Ito ang sinabi kahapon ni Negros Occidental Rep. Apolinario Lozada kaugnay ng panukalang ID system na ipinanukala ni National Security Adviser Roilo Golez. Sinabi ni Lozada na bago mapagana ang nasabing panukala ay kinakailangan ang pera para dito dahil mahirap kung ang publiko ang pagbabayarin sa kanilang ID. Tinatayang P1.4 bilyon ang gagastusin ng pamahalaan sa sistema kung ang ID ay ilalagay sa halagang P20 bawat isa. Aabot umano sa 68 hanggang 70 milyong Pilipino ang kinakailangang magparehistro para sa bagong ID kung ang isasama ay ang mga 18 anyos pataas. Iginiit ni Lozada na walang kasiguruhan na hindi mapepeke ang ID dahil na rin sa galing mameke ng mga Pinoy. Idinagdag pa nito na sa ngayon ay madali para sa mga sindikato ang magparehistro ng carnap vehicle dahil sa mga kontak nila sa Land Transportation Office (LTO) at maaari ring makakuha ng genuine birth certificate sa pamamagitan ng mga sindikato sa NSO. Kung nakakapameke nga dito ng US dollar, Philippine peso at iba pang uri ng pera at travel documents ay sigurado anyang mapepeke rin ang national ID. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=180380&amp;publicationSubCategoryId=92</link>
</article>
<article>
<title>Abusadong huwes, piskal 'patatahimikin' ng NPA</title>
<author>Gemma Amargo</author>
<date>
<month>October</month>
<day>18</day>
<year>2002</year>
</date>
<body>Mga traydor! Ito ang turing ng New Peoples Army (NPA) sa mga mapang-abusong huwes, mahistrado at mga piskal kayat nararapat lamang na &amp;quot;patahimikin&amp;quot; na ang mga ito. Nakasaad sa isang liham na nagmula sa CPP-NPA ang kanilang pagkadismaya sa mga tinaguriang &amp;quot;hoodlums in robes&amp;quot; at &amp;quot;hoodlums in barongs&amp;quot; sa hanay ng mga hukom at piskal sa ibat ibang ahensiya ng pamahalaan sa bansa. &amp;quot;We will assassinate and eliminate current justice, judges at fiscals who are traitors to the people. The betrayal done by these people, the denial of justice, the maltreatment of the poor, all this we will not tolerate,&amp;quot; pahayag ng grupo. Sa bandang ibaba ng liham ay naka-tatak ang communist sign na isang pulang karit at maso at nakasulat din ang grupong Benito Tesorio Command na siyang nakalagda sa sulat. (Ulat ni Gemma Amargo)</body>
<link>http://www.philstar.com/Article.aspx?articleId=180387&amp;publicationSubCategoryId=92</link>
</article>
<article>
<title>Sec. Alvarez pinagbabayad ng P10-M kada buwan</title>
<author>Doris Franche</author>
<date>
<month>October</month>
<day>18</day>
<year>2002</year>
</date>
<body>Pinagbabayad ng P10 milyon kada buwan ng Quezon City Regional Trial Court (QCRTC) si Environment Secretary Heherson Alvarez makaraang pagbawalan nito ang isang kompanya na manguha ng kanilang raw materials para sa paggawa ng mga papel batay na rin sa Integrated Forest Management Contract. Ang kautusan ni QCRTC Judge Jose Paneda ng Branch 220 ay kaugnay na rin sa petisyong inihain ng PICOP Resources Inc. kung saan tumanggi si Alvarez na lagdaan ang nasabing IFMC contract matapos na maibigay ng naturang kompanya ang lahat ng requirements para sa automatic conversion ng Timber Licensed Agreement na maging IFMC. Lumilitaw na ang pagtanggi ni Alvarez ang siyang naging dahilan ng pagkaantala umano ng kompanya na makagawa ng kanilang ibinebentang produkto. Kasabay nito, hinihiling din ng PICOP sa korte na atasan si Alvarez na kilalanin ang unang napagkasunduang kontrata sa pagitan ng kanilang kompanya. Magsisimulang magbayad ng P10 milyon si Alvarez simula Mayo 2002. Samantala, magsasampa naman ng motion for reconsideration ang DENR sa korte. Hindi pa anya pinal ang desisyon dahil mayroon pa silang 15 araw upang magharap ng motion. (Ulat ni Doris Franche)</body>
<link>http://www.philstar.com/Article.aspx?articleId=180394&amp;publicationSubCategoryId=92</link>
</article>
<article>
<title>Mangingisda 2 buwan sa Pacific Ocean, nasagip</title>
<author>Ellen Fernando</author>
<date>
<month>October</month>
<day>18</day>
<year>2002</year>
</date>
<body>Isang 25-anyos na Pilipinong mangingisda ang nagawang mabuhay ng 2 buwan sa gitna ng Pacific Ocean na ang tanging kapiling ay mga isda at tubig-ulan. Si Edwin Sumayang, tubong General Santos City ay nasagip sa Guam ng South Korean naval vessel noong Oktubre 14 matapos lumubog ang bangkang pangisda na sinasakyan nito kasama ang 10 pang kapwa mangingisda noong Agosto 10. Si Sumayang at mga kasama ay dadalo sana sa isang piyesta sa Saig, Davao noong Hulyo 20 ng tumaob ang kanilang bangka. Nakahawak si Sumayang sa isang nakalutang na styrofoam ice chest at sa loob ng 2 buwan ay palutang-lutang sa gitna ng karagatan. Tanging mga isda ang kanyang naging pagkain at tubig-ulan ang bumuhay sa kanya. Takda itong dumating sa bansa ngayong gabi habang nawawala pa rin ang 10 kasama nito. (Ulat ni Ellen Fernando)</body>
<link>http://www.philstar.com/Article.aspx?articleId=180400&amp;publicationSubCategoryId=92</link>
</article>
<article>
<title>Granada sumabog sa Makati flyover</title>
<author>Lordeth Bonilla</author>
<date>
<month>October</month>
<day>19</day>
<year>2002</year>
</date>
<body>Isang granada na inihagis ng hindi kilalang lalaki ang sumabog at isa pa ang natagpuan sa flyover ng EDSA-Ayala sa Makati City, kahapon ng madaling araw. Sa inisyal na report na natanggap ni Supt. Jovito Gutierrez, hepe ng Makati City police, naganap ang insidente dakong alas-12:10 ng madaling araw sa ibabaw ng flyover. Sa pahayag ng saksing si Nestor dela Pe&amp;ntilde;a, 42, negosyante, ng Marikina City binabagtas niya ang kahabaan ng flyover sakay ng pulang Toyota Hi-Ace van na may plakang WLB-490 ng mapansin ang isang kotseng Honda City na nakabuntot sa kanila habang papaakyat sa gitna ng flyover. Sa ibabaw ng flyover ay bigla na lamang itong nakarinig ng pagsabog sa railing ng tulay kung saan napinsala ang kanyang rear at side windows. Tinangka niyang ihinto ang van subalit sinabihan ng tatlo niyang kasama sa loob ng van na dumiretso na lamang sa istasyon ng pulisya at ireport ang insidente. Sa puntong ito, humarurot na ang Honda patungo sa northbound direction ng EDSA. Mabilis namang dumating ang SWAT team at ilang minuto pa ay isang granada na naman ang natagpuan sa kanto ng EDSA sa ibaba ng flyover. Agad nila itong tinakpan ng mga sako at mga goma ng gulong ng sasakyan saka pinasabog. Base sa ebidensiya at pangyayari, ang mga granada ay hindi itinanim kundi inihagis sa sasakyan ni dela Pe&amp;ntilde;a. Bagaman malayo anyang terorista ang nasa likod ng paghahagis ng 2 granada, hindi pa rin isinasantabi ang anggulong ito kayat nagsasagawa sila ng malalimang imbestigasyon hinggil dito. Nabatid na MK2 fragmentation handgrenade o mas kilala sa tawag na atis o pinya ang naturang mga granada na ordinaryong uri lamang na ginamit noong WW II. Sa ilang teorya ng pulisya, posibleng ang suspek ay isang sundalo na maaring lasing at nag-trip na maglaro ng granada dahil kung ito anya ay may kaugnayan sa terroristic act&amp;quot; ang pasasabugin nito ay gasolinahan. (Ulat ni Lordeth Bonilla)</body>
<link>http://www.philstar.com/Article.aspx?articleId=180507&amp;publicationSubCategoryId=92</link>
</article>
<article>
<title>Palpak na intelligence idinepensa ni GMA</title>
<author>Lilia Tolentino</author>
<date>
<month>October</month>
<day>19</day>
<year>2002</year>
</date>
<body>Sinalag ni Pangulong Arroyo ang mga batikos sa intelligence community na umanoy pumalpak dahil sa insidente ng pambobomba sa Zamboanga City. Nilinaw ng Pangulo na hindi dapat sisihin ang militar at pulisya dahil maging ang Estados Unidos na mas makabago ang kagamitan ay nalusutan ng mga terorista. Ipinagtanggol rin ng Senado si Intelligence chief, Col. Victor Corpus sa umanoy palpak na intelligence gathering matapos ang panibagong pagpapasabog sa Makati City. Sinabi ni Senator Rodolfo Biazon na hindi solusyon ang panukalang sibakin si ISAFP chief Corpus dahil sa pagkabigo ng intelligence community na matiktikan ang mga planong terorismo sa bansa. Sinabi ni Biazon, vice chairman ng Senate committee on national defense and security, ang suliranin natin ay hindi ang tungkol sa personalidad kundi nasa instruktura, pamamaraan at logistical kaugnay sa paglaban sa rebelyon at terorismo. Ayon naman kay AFP spokesman Lt. Col. Eduardo Purificacion, wala umanong sapat na tauhan ang ISAFP upang bantayan ang mahigit 80 milyong mamamayan sa bansa. Sinabi rin ni C/Supt. Robert Delfin, PNP directorate for intelligence na walang failure of intelligence sa hanay nila at ng AFP. Nakamonitor sila sa galaw ng mga pinaghihinalaang terorista ngunit imposibleng ma-detect nila kung kelan at saan sasalakay ang mga ito. (Ulat ni Lilia Tolentino)</body>
<link>http://www.philstar.com/Article.aspx?articleId=180517&amp;publicationSubCategoryId=92</link>
</article>
<article>
<title>Mga sekyu, tanod pag-aralin ng anti-terrorism course</title>
<author>Ely Saludar/Rudy Andal/Danilo Garcia</author>
<date>
<month>October</month>
<day>19</day>
<year>2002</year>
</date>
<body>Iminungkahi kahapon ni Senator Noli de Castro na maging ang mga security guard at barangay tanod ay dapat pagkalooban ng anti-terrorism course upang maging katuwang ng pamahalaan sa paglaban sa terorismo. Sinabi ni Sen. de Castro, hindi dapat iatang lamang sa ating militar at pulisya ang tungkulin na labanan ang terorismo bagkus ay dapat ding hingin ang pakikipagtulungan ng mga security agencies at barangay upang maging katuwang ng pamahalaan sa paglaban sa planong panggugulo ng mga terorista. Wika pa ni de Castro, hindi ito ang tamang panahon upang magsisihan. Mas magiging madali anya na bigyang solusyon ang suliraning ito kung ang lahat ng sektor ay magtutulungan upang mapanatili ang kaayusan at kapayapaan sa ating bansa. (Ulat nina Ely Saludar/Rudy Andal/Danilo Garcia)</body>
<link>http://www.philstar.com/Article.aspx?articleId=180524&amp;publicationSubCategoryId=92</link>
</article>
<article>
<title>GMA, Gringo nagkaisa: 'Maghanda sa US-Iraq war'</title>
<author>Rudy Andal</author>
<date>
<month>October</month>
<day>19</day>
<year>2002</year>
</date>
<body>Sinuportahan ni Senador Gregorio &amp;quot;Gringo&amp;quot; Honasan ang mga isinasagawang hakbangin ng administrasyon ni Pangulong Arroyo bilang paghahanda sa nakaambang giyera sa Iraq. Sinabi ni Honasan na ayon sa iba ibang intelligence reports, maaaring sumiklab ang sagupaan sa pagitan ng mga puwersang Amerikano at Iraq, sa pinakamaaga, sa Nobyembre 2002 lalunat mahigpit ang deadline na itinakda ng U.S. sa UN na pabalikin ang mga weapons inspectors sa Iraq. &amp;quot;Pamunuan man ng UN o pangunahan ng US ang giyera laban sa Iraq, nararapat lamang na magbalangkas ang pamahalaan ng isang comprehensive emergency plan na makatutugon sa mga posibleng matinding epekto ng giyera sa ekonomiya ng bansa at mamamayang Pilipino,&amp;quot; ani Honasan. Inihapag ni Honasan na sa pagbalangkas ng emergency plan, maaring ikonsidera ang mga sumusunod: Sa paglahok ng Pilipinas sa giyera, may ibat ibang opsyon. Maaaring piliin ng gobyerno kung gusto niyang tulungan ang UN o koalisyon ng US sa giyera sa Iraq, basta hindi labag sa Konstitusyon laluna sa foreign military basing rights at paggamit ng nuclear weapons. Hinggil sa supply ng langis, kailangang siguruhin ang langis mula sa mga non-Middle East producers at makapag-ipon ng mas malaking reserbang supply. Gayundin sa presyo ng mga pangunahing bilihin, ang muling paglalagay ng price controls. Ang plano para sa maayos na pag-uwi ng mga OFWs ay dapat nang nakahanda. Maganda ring panimulan na ng Pilipinas ang pagbubuo ng isang international fund para sa mga OFWs na maaring maapektuhan ng giyera, katulad ng binuo noong 1991 Gulf War. Ang gobyerno ay dapat ring makakuha ng matatag na komitment mula sa US International Monetary Fund, Japan at iba pang bilateral and multilateral donors para makapagbigay ang mga ito ng emergency financial assistance sa Pilipinas kung kinakailangan. (Ulat ni Rudy Andal)</body>
<link>http://www.philstar.com/Article.aspx?articleId=180531&amp;publicationSubCategoryId=92</link>
</article>
<article>
<title>Professional fee ng doktor ni Erap, $65T</title>
<author>Lilia Tolentino</author>
<date>
<month>October</month>
<day>19</day>
<year>2002</year>
</date>
<body>Humihingi ng $65,000 bilang professional fee si Dr. Christopher Mow sa pagbisita sa bansa para suriin ang tuhod ni dating Pangulong Estrada at para alamin kung kakayaning gawin ang operasyon sa Pilipinas. Sa isang panayam, sinabi ng dating pangulo na ang hinihinging professional fee ay nakasaad sa isang liham ni Dr. Mow kay Senadora Loi Ejercito na may petsang Setyembre 23. Hindi pa kasama sa nabanggit na halaga ang bayad sa aktuwal na operasyon. Kung talaga anyang hindi mabibigyan ng pahintulot ng Sandiganbayan si Estrada na makapunta sa US para doon gawin ang operasyon, sinabi ni Mow na kailangan muna ding mabisita niya ang St. Lukes Hospital o kayay Asian Hospital kung mayroong sapat na pasilidad sa isasagawang operasyon. Bukod sa mataas na professional fee sa pagsusuri, hinihingi ni Mow na mabigyan siya ng seguridad sa panahon ng kanyang pananatili sa bansa at kailangan din siyang bigyan ng first class na paglalakbay sa eroplano at akomodasyon sa Manila Peninsula Hotel. Mula apat hanggang lima katao ang makakasama ni Dr. Mow sa pagsusuri kay Estrada. Si Dr. Mow ay takdang ipatawag ng Ombudsman para tumestigo sa Sandiganbayan sa sandaling pumunta siya sa bansa para alamin dito kung talagang kailangan bang operahan si Estrada sa Stanford Hospital sa Amerika. (Ulat ni Lilia Tolentino)</body>
<link>http://www.philstar.com/Article.aspx?articleId=180537&amp;publicationSubCategoryId=92</link>
</article>
<article>
<title>Sex life ni Erap: Plenty, plenty, plenty</title>
<author>Lilia Tolentino</author>
<date>
<month>October</month>
<day>19</day>
<year>2002</year>
</date>
<body>Ayaw patalo ni dating pangulong Estrada kay Pangulong Arroyo pagdating sa sex life kaya nang kumustahin ng mga mamamahayag kung aktibo pa siya sa &amp;quot;sex&amp;quot; kahit nakapiit siya sa Veterans Memorial Medical Center ay walang kagatul-gatol na sumagot ito ng &amp;quot;plenty, plenty, plenty.&amp;quot; Pero mabilis niyang nilinaw na ang kanyang pagmamahal ay buong-buong nasosolo na ngayon ng kanyang maybahay na si Sen. Loi Ejercito-Estrada. Sinabi ni Erap na mula ng makulong siya sa Veterans, ang pakiramdam niya, kung si Dra. Loi ang masusunod ay gusto na nitong manatili na lang siya sa pagamutan. &amp;quot;Kasi solong-solo na niya ako,&amp;quot; tumatawang sabi ng dating presidente katabi ang senadora. Ang kaibahan lang ayon kay Erap, noong panahong siya ay nasa Malaca&amp;ntilde;ang ay wala namang mamamahayag ang nagtanong sa kanya ukol sa isyung ito. (Ulat ni Lilia Tolentino)</body>
<link>http://www.philstar.com/Article.aspx?articleId=180543&amp;publicationSubCategoryId=92</link>
</article>
<article>
<title>Cellphone ginamit sa Edsa bombing</title>
<author>Doris France, Joy Cantos at Lilia Tolentino</author>
<date>
<month>October</month>
<day>20</day>
<year>2002</year>
</date>
<body>Naka-sentro ngayon ang imbestigasyon ng mga awtoridad sa isang cellphone na hinihinalang ginamit ng isang suicide bomber sa pagpapasabog sa isang bumibiyaheng bus sa Edsa, Balintawak, Quezon City kamakalawa ng gabi. Sa isang follow-up operation, pinag-aaralan ang posibilidad na ginamitan ng cellular phone ang naturang bomba dahil may nakita umanong sabug-sabog na bahagi ng cellphone sa isang bag matapos ang insidente. Sa panayam sa isa sa mga sugatang pasahero na nakilalang si Helen Peral, dalawang lalaki ang bumaba sa bus bago naganap ang pagsabog at nakarinig siya ng ring ng cellphone sa bandang hulihan ng bus at kasunod nito ay isang malakas na pagsabog. Ayon sa Central Police District (CPD), maaring kasama sa dalawa kataong namatay ang sinasabing suicide bomber. Wasak na wasak ang katawan ng dalawang lalaki na magkatabing nakaupo sa likurang, kaliwang bahagi ng bus. Nakayukyuk, putol ang katawan at kamay ng isa, habang ang isa na nasa tabi ng bintana ay tanggal din ang kamay at nakalaylay ang leeg sa bintana. Unang inakala na tatlo katao ang namatay matapos makakita ng putol na katawan, subalit ng dumating ang scene of the crime operatives ay napag-alaman na isa sa mga biktima ay nahati sa dalawa. Anila, hindi isasapalaran ng sinumang sibilyan ang kanyang buhay kung hindi ito suicide bomber at nais maghasik ng karahasan sa Metro Manila. Samantala, ayon naman kay Chief Insp. Rodolfo Jaraza ng District Police Intelligence Unit, ang bombang ginamit sa pagpapasabog sa Golden Highway Transit bus ay katulad ng ginamit sa LRT bombing noong Rizal Day. Itoy bunga na rin ng lakas ng impact ng pagsabog nito kung saan umaabot sa 50 metro ang layo ng inabot ng mga bubog at iba pang piraso ng sasakyan ng sumabog ito. Sinabi ni CPD spokesman, Chief Insp. Bart Bustamante na kasama sa kanilang minamanmanan ang New Peoples Army (NPA) at Muslim secessionists na kinabibilangan ng MILF, MNLF at Abu Sayyaf Group. Sa kasalukuyan ay tinututukan ng intelligence division ng CPD ang galaw ng mga organisadong grupo na posibleng may kagagawan sa pagsabog. Iginiit naman ni CPD director Sr. Supt. Napoleon Casto na mga leftist group lamang ang may kakayahan na gumawa ng karahasan at mga improvised bomb na tulad ng ginamit sa mga nakaraang pagsabog. May Suspek Na Nagpalabas kahapon ang PNP ng cartographic sketch ng suspek sa naganap na pambobomba sa isang bus sa Balintawak. Inilarawan ito sa taas na 52&amp;quot;, nasa pagitan ng 22-25 anyos at may katamtamang pangangatawan. Natukoy ang suspek base sa paglalarawan ng ilang bystander at mga pasahero na nakasaksi sa pangyayari. Anti-Terrorist Task Force Ikinasa Sa MM Pinakilos na ng AFP ang elite anti-terrorist task force nito upang tumulong sa puwersa ng PNP matapos ang naganap na bus bombing sa Balintawak, QC. Sinabi ni AFP Public Information Office chief, Lt. Col. Danilo Servando, ang counter-terrorist task force ng militar na aabot sa 1,500 ay binubuo ng mga specialized units ng lahat ng sangay ng AFP kabilang ang Armys Special Operations Command, ang 710th Special Operations Wing ng Air Force at ang Special Warfare Group ng Navy. Walang State Of Emergency Tahasang sinabi ni Press Undersecretary Bobby Capco na walang basehan ang hinala ng Kilusang Mayo Uno (KMU) na may naaamoy silang paghahanda sa deklarasyon ng state of emergency. Sinabi ni Capco na mayroong sapat na kakayahan ang gobyerno na masawata ang mga banta ng terorismo na inihahasik sa isipan ng mamamayan. Ang posibilidad na deklarasyon ng state of emergency ay inalerto sa publiko ng KMU sa isang ipinalabas na press release na nagsasaad na hindi maiaalis na ang serye ng pagpapasabog ay maaring kagagawan din ng militar. Sinabi ng KMU na ang motibo ay makalikha ng sindak at takot sa mamamayan para mapabilis ang pagpapatibay ng anti-terrorism bill at national ID system. Kabilang pa sa mga binanggit ng KMU na mga tanda ng batas militar ay ang ipatutupad na curfew sa siyudad ng Maynila, pagpapatupad ng alert level sa mga sundalo at pulis at pagtatatag ng anti-terrorism squad. (Ulat nina Doris France, Joy Cantos at Lilia Tolentino)</body>
<link>http://www.philstar.com/Article.aspx?articleId=180654&amp;publicationSubCategoryId=92</link>
</article>
<article>
<title>Last trip ng bus no.71</title>
<author>Romel Bagares</author>
<date>
<month>October</month>
<day>20</day>
<year>2002</year>
</date>
<body>Kampante ang mga pasahero ng Golden Highway Transit bus no.71 na may plakang TXB-989 noong gabi ng Oktubre 18, 2002. Matapos ang mahabang oras ng Alabang-Novaliches route, tanging nasa isip nina Edward Balisnomo, 32, driver at kanyang konduktor na si Virgilio Quising, 32, ay tapos na naman ang isang araw na pamamasada at gagarahe na sila. Lingid sa dalawa, last trip na rin pala nila sa bus na yun. Nasa bilis na 60 kilometro kada oras ang tinatakbo ng bus ng bigla na lamang nakaramdam si Balisnomo ng napakalakas na hangin mula sa likuran na nagpasubsob sa kanya sa manibela. May sumabog na pala. Samantala si Quising na nasa entrance ng bus ay nadaganan ng pintuan. Nagsimula ang trip sa Alabang, Muntinlupa dakong alas-8 ng gabi. Mula Alabang, tumigil sila sa Sucat sa Para&amp;ntilde;aque para kumuha ng ilang mga pasahero. Ang sumunod na pagtigil ay sa old Mantrade sa Taguig, at pagkatapos sa Ayala Avenue, sumunod ay sa Estrella sa Makati City. Sa bawat paghinto, may bumababa at sumasakay na mga pasahero. Nang makarating sila sa Cubao matapos ang mga stopovers sa Guadalupe, Bonifacio Avenue, Crossing sa Shaw boulevard, SM Megamall, Ortigas Avenue at Camp Crame, 20 pasahero ang naiwan sa bus. May sumakay na dalawang lalaki ng makarating sila sa MRT station malapit sa Quezon Avenue, na sinundan ng lima pang pasahero. May apat na pasahero ang bumaba sa SM annex sa kanto ng North Avenue at EDSA pero 15 ang sumakay. Sa Mu&amp;ntilde;oz, 10 pasahero ang bumaba pero lima ang sumakay. May 32 pasahero na lamang ang sakay habang papalapit sila sa Royale building sa EDSA. Ilang sandali pa, may sumabog na. Ayon kina Balisnomo at Quising, isang kayumangging babae na nakasuot ng orange t-shirt at maong na pantalon ang natatandaan nilang bumaba sa Royale bago ang pagsabog. Pero sa dami ng sumakay at bumaba, mahirap matukoy kung sino ang nagtanim ng bomba. Ang natatandaan nila, tatlo katao ang nakaupo sa animang upuan habang nakakalat sa gitna at unahan ang iba pa. Kabilang sa nakaupo sa animan ay isang babae at isang lalaki na &amp;quot;sweet&amp;quot; ng mga sandaling iyon. Huling lambingan na rin pala nila iyon sa bus no.71. Galos at bahagyang pagkabingi dahil sa lakas ng pagsabog ang tinamo ng dalawa. (Ulat ni Romel Bagares)</body>
<link>http://www.philstar.com/Article.aspx?articleId=180664&amp;publicationSubCategoryId=92</link>
</article>
<article>
<title>21-M bata ililigtas sa tigdas</title>
<author>Malou Rongalerios-Escudero</author>
<date>
<month>October</month>
<day>20</day>
<year>2002</year>
</date>
<body>Aabot sa 21 milyong mga bata ang sasailalim sa measles vaccination ng Department of Health sa susunod na taon upang makaligtas ang mga ito sa tigdas. Ang naturang bilang ay batay na rin sa isinumiteng work program ni Health Secretary Manuel Dayrit sa House committee on appropriations na pinamumunuan ni Rep. Rolando Andaya, Jr. ng Camarines Sur. Batay sa ulat ng DOH, 71% ng 1,711 kaso ng tigdas na naitala sa San Lazaro Hospital mula Enero 1 hanggang Hunyo 15, 2002 ay hindi nabakunahan. Ang naturang bilang ay mas mababa naman ng may 33% sa nakalipas na taon. Naging matagumpay aniya ang &amp;quot;Iwas Tigdas 2002&amp;quot; program ng DOH sa ilang bahagi ng Metro Manila kung saan nasakop nito ang may 99% ng populasyon. Ang tigdas ay isa sa pitong karaniwang sakit ng bata kabilang ang tuberculosis, pertussis, diptheria, neonatal tetanus, poliomevelitis at Hepatitis B. Subalit ang tigdas at TB ang siyang pangunahing problema sa bansa na kinakailangan ng pagbabantay at mataas na immunization coverage. Gayunman, hindi naman nabanggit ng DOH kung magkano ang gagastusin sa naturang program subalit kabilang sa mga target nito ay mga batang mula 9-buwan hanggang 7-taong-gulang. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=180671&amp;publicationSubCategoryId=92</link>
</article>
<article>
<title>Pambubugaw ng mga sundalo sa mga Pinay pinaiimbestigahan</title>
<author>Malou Escudero</author>
<date>
<month>October</month>
<day>20</day>
<year>2002</year>
</date>
<body>Nais ng isang kongresista na imbestigahan ang napaulat na pambubugaw umano ng mga sundalo ng Phil. Air Force sa mga Pilipina upang magbigay ng aliw sa mga Kanong nasa bansa. Sinabi ni Bayan Muna Rep. Liza Masa, kailangang malaman kung may katotohanan ang akusasyon ng mga may-ari ng Field Avenue bar ang ilang miyembro ng PAF na nagsa-sideline bilang bugaw at nagdadala ng mga Pinay sa loob ng base militar para mag-&amp;quot;serbisyo&amp;quot; sa mga US troops. Ayon sa lady solon, ang pagdadala ng mga bayarang babae sa loob ng lugar ng mga militar ay hindi na bagong balita dahil una nang naiulat ng Gabriela na sa Pampanga ay nagkaroon na nang ganito ng magsimula ang unang Balikatan military exercises at maging sa Zamboanga kaugnay na rin sa Balikatan 02-01. Nabatid pa ng grupo na nagpalabas umano ng mahigit sa 2,000 certificates ng STD-free at HIV-free women ang local health center sa Angeles nitong unang ilang buwan ng taon. (Ulat ni Malou Escudero)</body>
<link>http://www.philstar.com/Article.aspx?articleId=180678&amp;publicationSubCategoryId=92</link>
</article>
<article>
<title>Sementeryo bomb target sa Undas</title>
<author>Joy Cantos</author>
<date>
<month>October</month>
<day>21</day>
<year>2002</year>
</date>
<body>Sa gitna ng mga bomb scare sa Metro Manila, pinangangambahang targetin din ng mga terorista ang mga sementeryo na inaasahang dadagsain ng milyong katao sa nalalapit na Araw ng mga Patay o Undas. Itoy matapos ang ginawang pagpapasabog ng mga terorista na pinaghihinalaang may koneksyon sa Jemaah Islamiyah, ang Southeast Asian based terrorist group ng Al Qaeda na itinatag ni international terrorist Osama bin Laden sa Zamboanga City at Metro Manila. Base sa intelligence report,pinaniniwalaang ibig magtatag ng independent Islamic State ang nasabing grupo sa ilang bansa sa Asya tulad ng Pilipinas, Indonesia at iba pa, kung saan ang naganap na pambobomba sa dalawang bansang nabanggit ay bahagi lamang umano ng test mission. Sa nangyaring pagpapasabog sa dalawang shopping malls sa Zamboanga City noong nakalipas na Oktubre 17 ay pitong katao ang nasawi at 150 ang nasugatan. Samantala dalawa katao naman ang nasawi at mahigit 20 ang nasugatan matapos pasabugin din ng mga terorista ang isang pampasaherong bus sa EDSA, Balintawak, Quezon City noong nakalipas na Biyernes ng gabi. Nitong nakalipas na Oktubre 13 ay pinasabog ng mga pinaghihinalaang terrorist network ni Bin Laden ang isang beach resort sa Bali, Indonesia na ikinasawi ng 182 katao habang 130 ang nasugatan. Sinabi ni Transportation and Communication Spokesman Thompson Lantion, ang kanilang tanggapan ay nakikipagkoordinasyon na sa mga opisyal ng PNP upang magpatupad ng pinalakas pang security measures sa mga terminal bus, mga daungan at paliparan para protektahan ang mga pasaherong magtutungo sa lalawigan para dalawin ang kanilang mga namayapang mahal sa buhay. Ayon kay Lantion, tinagubilin na nila sa mga tauhan ng PNP na inspeksiyuning mabuti ang mga bagahe ng mga pasahero na sasakay ng mga bus sa terminal at kung sakaling hindi makikipagtulungan ang mga ito ay huwag pasakayin partikular na yaong nakakahinala ang kilos. Nabatid na inalerto na ni Metro Manila Police Chief, P/Deputy Director Reynaldo Velasco sa direktiba na rin ni PNP Chief, P/ Director General Hermogenes Ebdane ang libong tauhan ng pulisya upang magbantay sa mga sementeryo sa Kamaynilaan para mabigyan ng proteksiyon ang mga mamamayan. Ayon kay Velasco, may sapat na bilang ang puwersa ng pulisya na nakatakdang ipakalat para manmanan ang kahinahinalang indidibwal na maghahasik ng karahasan sa mga sementeryo. Kaugnay nito umapela si Ebdane sa publiko na makipagtulungan sa mga awtoridad para mapigilan ang terorismo. (Ulat ni Joy Cantos)</body>
<link>http://www.philstar.com/Article.aspx?articleId=180787&amp;publicationSubCategoryId=92</link>
</article>
<article>
<title>Malaca&amp;ntilde;ang ibinasura ang panukalang emergency powers</title>
<author>Ely Saludar</author>
<date>
<month>October</month>
<day>21</day>
<year>2002</year>
</date>
<body>Tinanggihan ng Malaca&amp;ntilde;ang ang panukalang bigyan ng emergency powers si Pangulong Arroyo kaugnay ng serye ng karahasan sa bansa. Sinabi ni Press Undersecretary Roberto Capco na hindi pa kailangan sa kasalukuyan ang emergency powers dahil sapat na aniya ang kasalukuyang kapangyarihan ng Pangulo. Ayon kay Capco, kontrolado ng pamahalaan ang sitwasyon at nakalatag na ang contigency measures ng PNP at ng mga lokal na opisyal para mapigilan ang mga karahasan. Reaksiyon ito ng Malaca&amp;ntilde;ang sa panukala ni House Deputy Speaker for Visayas Raul Gonzales na nakatakdang maghain ng resolusyon upang bigyan ng emergency powers ang Pangulo para mapigilan ang mga karahasan tulad na nangyari sa pambobomba sa dalawang shopping mall sa Zamboanga City at bus sa EDSA, Balintawak. (Ulat ni Ely Saludar)</body>
<link>http://www.philstar.com/Article.aspx?articleId=180798&amp;publicationSubCategoryId=92</link>
</article>
<article>
<title>Palasyo takot sa 'car bomb'</title>
<author>Ely Saludar</author>
<date>
<month>October</month>
<day>21</day>
<year>2002</year>
</date>
<body>Matapos ang panawagan ni Pangulong Arroyo sa publiko na maging kalmado, lumilitaw naman na natatakot na malusutan ng terorista ang Malaca&amp;ntilde;ang kayat dinoble nito ang mahigpit na seguridad sa loob ng Palasyo. Simula ngayong araw na ito ay ipapatupad na ang bagong sistema sa Palasyo at ipinagbabawal na ang pagpaparada ng mga sasakyan partikular sa gusali ng Kalayaan Hall na dito matatagpuan ang Malaca&amp;ntilde;ang Press Office at Office of the Press Secretary (OPS). Ang Kalayaan Hall ay karugtong na gusali ng Palasyo na mismong tahanan ng First Family at opisina ng Pangulo, kayat nag-iingat ang Presidential Security Group (PSG) na mapasukan ng car bomb. Kinumpirma ito ni PSG Commander, Brig. Gen. Hermogenes Esperon na ipagbabawal na sa loob ng Palasyo na pumarada ang anumang uri ng sasakyan maging sa mga opisyal ng Palasyo. Pangunahing naapektuhan ay sina Press Secretary Ignacio Bunye, Press Undersecretary Carmen Suva at iba pang kawani ng OPS at Office of the President kabilang na ang Malaca&amp;ntilde;ang Press Corps. Ang hakbang ng PSG ay taliwas sa mga panawagan at apela ni Pangulong Arroyo na huwag magpa-apekto ang mamamayan at manatiling normal ang pamumuhay sa gitna ng karahasang inihahasik ng terorista. Ayon sa ilang mamamahayag sa Malaca&amp;ntilde;ang,lumilitaw na &amp;quot;abnormal&amp;quot; ang sitwasyon sa loob ng Palasyo sa bagong sistema ng PSG na apektado sa usapin ng terorismo. (Ulat ni Ely Saludar)</body>
<link>http://www.philstar.com/Article.aspx?articleId=180805&amp;publicationSubCategoryId=92</link>
</article>
<article>
<title>Katatagan sa presyo ng bilihin hiniling ni Jawo</title>
<author>Rudy Andal</author>
<date>
<month>October</month>
<day>21</day>
<year>2002</year>
</date>
<body>Hiniling ni Senator Robert Jaworski kay Pangulong Arroyo na magbigay ito ng kasiguruhan sa taumbayan na mananatiling stable ang presyo ng mga basic commodities sa bansa. Nangangamba si Jaworski,chairman ng senate committee on trade and industry na baka gamitin ng mga mapagsamantalang negosyante ang nagaganap na sunod-sunod na bombings upang biglaang magtaas ng presyo sa kanilang mga paninda. Ayon kay Jaworski, hindi dapat samantalahin ng mga negosyante ang nagaganap na kaguluhan sa ilang parte ng bansa dahil dagdag pahirap ito sa mamamayan sa pagtataas ng presyo ng pangunahing pangangailangan. (Ulat ni Rudy Andal)</body>
<link>http://www.philstar.com/Article.aspx?articleId=180812&amp;publicationSubCategoryId=92</link>
</article>
<article>
<title>Ople nagbabala sa passport syndicate</title>
<author>Ellen Fernando</author>
<date>
<month>October</month>
<day>21</day>
<year>2002</year>
</date>
<body>Hindi mangingimi si Foreign Affairs Secretary Blas Ople na tanggalin sa trabaho ang mga kawani ng departamento kapag napatunayang kasabwat ang mga ito sa passport syndicate. Hiningan ng tulong ni Ople ang PNP at BID upang maaresto ang sindikato ng pasaporte sa DFA na patuloy ang pamamayagpag, kung saan patuloy ang pagtaas ng mga Pilipinong nabibiktima. Nabatid na tumaas ang bilang ng mga Pilipinong ilegal na nakapasok sa ibat-ibang bansa sa Europa partikular sa Italy at France. Bukod dito ay maraming Pilipina na ipinapadala sa South Korea at Ivory Coast bilang mga prostitutes at bar girls ng mga illegal recruiters at international human trafficking syndicates. Nagpalabas na ng kautusan ang Kalihim sa consular office sa DFA na agad tanggalin sa serbisyo at kasuhan ang sinumang kawani o opisyal na mapapatunayang nakikipagsabwatan sa mga passport syndicates at sa mga travel at recruitment agencies. (Ulat ni Ellen Fernando)</body>
<link>http://www.philstar.com/Article.aspx?articleId=180818&amp;publicationSubCategoryId=92</link>
</article>
<article>
<title>Absentee Voting bill maipapasa sa Senado</title>
<author>Rudy Andal</author>
<date>
<month>October</month>
<day>21</day>
<year>2002</year>
</date>
<body>Siniguro ni Senate Majority Leader Loren Legarda-Leviste na maipapasa ng Senado ang Absentee Voting bill na magbibigay ng karapatan sa may 7 milyong OFWs na makaboto sa darating na 2004 elections. Ayon kay Legarda, ngayong araw na ito ay ipapasa ng Senado ang bersyon ng Absentee Voting bill matapos naipasa noong nakaraang linggo ang bersyon ng House bill 3570 ng Kamara. Ang Senate bill 2104 kung saan ay co-author at co-sponsor si Legarda ay nakatakdang aprubahan ngayong araw na ito sa ikatlo at huling pagbasa upang ang 2 bersyon sa Absentee Voting ay dumaan sa bicameral conference committee upang pag-isahin ang nasabing panukala bago ito lagdaan ni Pangulong Arroyo upang maging ganap na batas. Iginiit naman ni Sen. Edgardo Angara, chairman ng senate committee on constitutional ammendments, revision of codes and laws na hindi magagamit sa pandaraya sa darating na 2004 elections ang Absentee Voting dahil sa mga safeguards ng naturang panukalang batas. (Ulat ni Rudy Andal)</body>
<link>http://www.philstar.com/Article.aspx?articleId=180822&amp;publicationSubCategoryId=92</link>
</article>
<article>
<title>CBCP pinadi-default sa korte</title>
<author></author>
<date>
<month>October</month>
<day>21</day>
<year>2002</year>
</date>
<body>Ipinadi-default ng Mandaluyong City Regional Trial Court ang CBCPNet dahil sa pagkabigo ng mga ito na tumugon sa isinampang reklamong di pagbabayad ng umanoy P20 milyong pagkakautang sa isang furniture firm. Ang CBCPNet, na Internet service provider ng Catholic Bishops Conference of the Philippines (CBCP) ay sinampahan ng kaso ng Spinbase International Corp., dahil sa hindi umano pagbabayad ng may P 19,787,644 office furniture na kanilang inutang. Ang kaso ay isinampa ng Spinbase sa Mandaluyong RTC noong nakalipas na Agosto 30 at pinatawag ng korte noong Setyembre 9 ang CBCP,CBCPNet at CBCP World bilang co-defendants. Ayon kay Atty. Reynaldo T. Dizon, abogado ng Spinbase na kasalukuyan ay wala pang isinasampa ang CBCPNet sa kanilang isinampang Motion to Declare CBCPNet in Default. Sinabi ni Dizon, sa ilalim ng batas,kung ang nasasakdal ay nabigong sumagot sa itinakdang panahon siya ay idedeklarang default.</body>
<link>http://www.philstar.com/Article.aspx?articleId=180826&amp;publicationSubCategoryId=92</link>
</article>
<article>
<title>P1-M alok ng sibilyan sa ulo ng EDSA bomber</title>
<author>Danilo Garcia</author>
<date>
<month>October</month>
<day>22</day>
<year>2002</year>
</date>
<body>Isang nagmamalasakit na mamamayan ang handang magbigay ng pabuyang isang milyong piso sa sinumang makapagtuturo sa suspek na nagtanim ng bomba sa Golden Hi-way Transit bus na sumabog sa Edsa, Balintawak, Quezon City. Nagtungo kahapon sa tanggapan ni PNP chief Hermogenes Ebdane ang naturang sibilyan na tumangging magpabanggit ng pangalan at iniabot ang P1 milyong reward money na mula anya sa sarili niyang bulsa bilang bahagi na rin ng kanyang pakikipagtulungan sa gobyerno at malasakit sa mga inosenteng naging biktima ng naturang pagsabog. Sinabi ni PNP spokesman Sr. Supt. Leopoldo Bataoil na ibibigay ng buo ang naturang halaga sa sinumang makapagtuturo o makapagbibigay ng impormasyon sa ikadarakip ng suspek kaya hinihikayat ng PNP ang sinumang may alam sa nasabing pambobomba na magsalita para makuha ang pabuya. Dalawa katao ang matatandaang nasawi habang 22 pa ang sugatan sa naturang pagsabog na nauna nang inamin ng Alex Boncayao Brigade ng New Peoples Army. Tiniyak rin ni Bataoil na nagsasagawa na ng masusing imbestigasyon ang pulisya upang mabatid kung sino ang nasa likod ng krimen sa kabila ng pag-amin ng NPA, pero tinututukan din ang posibilidad na may kinalaman ang grupong Abu Sayyaf sa naturang pambobomba. PNP umaming inutil sa bomba Inamin kahapon ng PNP na hindi nila kayang imonitor ang distribusyon ng mga sangkap ng pampasabog na ginagawang homemade bomb dahil ilan sa mga ito ay legal namang dumaan sa mga lisensiyadong mga kumpanya sa buong bansa. Sinabi ni PNP Firearms and Explosives Division chief, Sr. Supt. Gerry Barias na isang sangkap na inihahalo sa mga homemade bomb ay ang ammonium nitrate na siya ring ginagamit ng mga magsasaka na pataba at sangkap sa dinamita sa pagmimina. Legal umanong minamanufacture ito ng mga pabrika at inilalabas sa pamilihan. Sa oras na mabili na ito, wala nang kakayahan ang PNP na mamonitor kung sinu-sino ang bumili at kung kaninong kamay ito napupunta. Ang tanging ginagawa lamang ngayon ng PNP ay ang magpakalat ng mga K-9 bomb sniffing dogs na nakapuwesto ngayon sa mga paliparan, malls at bus terminals sa Metro Manila. Ipinahiram ng Philippine Drug Enforcement Agency (PDEA) ang 20 K-9 dogs nila na masusing sinanay sa pag-amoy ng droga at bomba. (Ulat ni Danilo Garcia)</body>
<link>http://www.philstar.com/Article.aspx?articleId=180908&amp;publicationSubCategoryId=92</link>
</article>
<article>
<title>Gobyerno ni Arroyo agawin ng militar!</title>
<author>Malou Escudero</author>
<date>
<month>October</month>
<day>22</day>
<year>2002</year>
</date>
<body>Nagbabala kahapon si Maguindanao Rep. Didagen Dilangalen na kapag hindi nagawang pigilan ng pamahalaang Arroyo ang serye ng pambobomba sa Mindanao at Metro Manila ay malaki ang posibilidad na magkaroon ng &amp;quot;military takeover&amp;quot; o kudeta. Ito ay kasunod ng pagbomba sa Fort del Pilar sa Zamboanga City na itinuturing na sagradong lugar ng mga Kristiyano. Ayon kay Dilangalen, mahina ang gobyernong sibilyang pinapatakbo ni Arroyo kaya hindi imposibleng nag-iisip na ang militar na agawin ito sa kanya. Posible anyang gamiting basehan ng AFP ang probisyon sa Konstitusyon kung saan inaatasan ang militar na maging tagapangalaga ng sambayanang Pilipino. Isa pa aniya sa malaking problema ng gobyerno ang lumalalang korupsiyon, bagsak na ekonomiya at patuloy na pagsadsad ng halaga ng piso kontra dolyar. &amp;quot;Puwedeng mangyari ang military takeover anytime. Pero kung magpapatuloy ang mga serye ng pambobomba at pagbagsak ng piso laban sa dolyar, I can say it will happen in a very short time,&amp;quot; ani Dilangalen. Kung nagawa anya ng militar na agawin ang pamahalaan sa lehitimong presidente ng bansa noong panahon ni dating Pangulong Estrada ay higit na magagawa nila ito sa isang pangulo na sila mismo ang naglagay. Sinabi rin ng solon na kapuna-puna ang pananahimik ngayon ng mga negosyanteng nagpabagsak kay Estrada. &amp;quot;Noong pinaalis nila si Estrada, P56 to $1 ang palitan dahil minanipula yan ng Makati Business Club. Ngayon umaabot na ito sa P53 to $1 at walang nagmamanipula diyan,&amp;quot; ani Dilangalen. Kapag umabot na aniya sa P55 to $1 ang palitan ng piso laban sa dolyar ay maaaring maging senyales ito para kumilos na ang militar. (Ulat ni Malou Escudero)</body>
<link>http://www.philstar.com/Article.aspx?articleId=180916&amp;publicationSubCategoryId=92</link>
</article>
<article>
<title>Emergency powers ni GMA 'pinatay' ng kongreso</title>
<author>Malou Escudero</author>
<date>
<month>October</month>
<day>22</day>
<year>2002</year>
</date>
<body>Hindi pa man naihahain ang panukalang pagbibigay ng emergency powers kay Pangulong Arroyo ay agad na itong pinatay kahapon ng liderato ng Mababang Kapulungan ng Kongreso. Mismong si Speaker Jose de Venecia ang nagsabing hindi na kailangan pang bigyan ng emergency powers ang Pangulo dahil sapat na ang kapangyarihan nitong resolbahin ang pambobomba sa Zamboanga City at sa Metro Manila. Ayon kay de Venecia, bagaman maganda ang intensiyon ni Deputy Speaker Raul Gonzales sa kanyang panukala ay hindi ito napapanahon. Kung pagkakalooban aniya ng Kongreso ng karagdagang kapangyarihan si Arroyo ay iisipin ng mga mamamayan na hindi na nito kayang tugunan ang mga problemang kinakaharap ng bansa. Magugunitang iniulat na maghahain ng isang panukala si Gonzales upang hilingin ang pagbibigay ng emergency powers kay Arroyo bago mag-recess ang Kongreso. Pero marami sa mga mambabatas ang naniniwalang hindi na kailangan ng Pangulo ang naturang kapangyarihan. Sinabi ni Negros Occidental Rep. Apolinario Lozada na kung bibigyan ng karagdagang kapangyarihan ang Pangulo ay lalong aalis ang mga foreign investors sa bansa. Negatibo anya ang magiging epekto nito dahil mas magkakaroon ng takot ang mga mamamayan at mga mamumuhunan. Sinabi naman ni Pampanga Rep. Oscar Moreno na ang kailangan ngayon ay mas palakasin ang intelligence gathering ng militar. Hindi na rin umano kailangan pang dagdagan ang intelligence fund dahil kung tutuusin ay sobra-sobra na ito. (Ulat ni Malou Escudero)</body>
<link>http://www.philstar.com/Article.aspx?articleId=180923&amp;publicationSubCategoryId=92</link>
</article>
<article>
<title>National ID susubukan sa Baguio at Cebu</title>
<author>Ely Saludar</author>
<date>
<month>October</month>
<day>22</day>
<year>2002</year>
</date>
<body>Nagdesisyon na ang Malaca&amp;ntilde;ang na ipatupad ang national ID system sa Cebu at Baguio City kaugnay ng pagpapaigting sa kampanya laban sa terorismo. Ayon kay Press Secretary Ignacio Bunye, ito ang ilan sa napagkasunduan sa pagpupulong ng mga lokal na opisyal , PNP at AFP na pinangunahan ni Pangulong Arroyo. Sinabi ni Bunye na susubukan muna ang ID system matapos magboluntaryo ang mga lokal na opisyal ng Cebu at Baguio na simulan sa kanilang lugar. Nilinaw ni Bunye na ito ay boluntaryo at hindi obligado ang lahat ng siyudad at munisipalidad na magpatupad ng ID system. Ipinaliwanag ni Bunye na ang hakbang na ito ay habang hinihintay pa ang pagpapatibay ng Kongreso sa national ID sa bansa. Samantala, itinuturing na ng Malaca&amp;ntilde;ang ang terorismo bilang isang kalamidad. Ayon kay Bunye, maaring magamit na ang calamity fund sa pagbili ng mga kagamitan sa kampanya laban sa terorismo gaya ng K-9 dogs at mga metal detectors. Naikonsulta na ito kay COA chairman Guillermo Carague at pumayag ito sa nasabing sistema. (Ulat ni Ely Saludar)</body>
<link>http://www.philstar.com/Article.aspx?articleId=180929&amp;publicationSubCategoryId=92</link>
</article>
<article>
<title>Mga opisyal ng PEA pinagbibitiw ni GMA</title>
<author>Lilia Tolentino</author>
<date>
<month>October</month>
<day>22</day>
<year>2002</year>
</date>
<body>Pinagbibitiw ni Pangulong Arroyo ang lahat na miyembro ng Board of Directors ng Public Estate Authority (PEA) kasunod ng nabunyag na umanoy overpricing sa Pres. Macapagal Boulevard. Sa kanyang talumpati sa pagdiriwang ng ika-45 Nursing Week at kumbensiyon ng Philippine Nurses Association Inc. sa Manila Hotel, sinabi ng Pangulo na hindi siya kumbinsido sa desisyon na ipinalabas ng Senate blue ribbon committee, kung saan nakasaad na maayos ang kontrata at dumaan sa tamang proseso bagaman may kataasan ang presyo ng naturang 8-lane boulevard na matatagpuan sa reclamation area sa Pasay City. &amp;quot;Kaya dahil doon, hindi pa ako kuntento. I still wish to go to the bottom of the controversy, discerning the truth, identify the wrong doers if any, clear the innocent and possibly revamp the PEA for being embroiled in many scandals,&amp;quot; sabi ng Presidente. Pinasususpinde rin niya ang lahat na nakabinbin at mga naka-plano nang proyekto ng PEA hanggang hindi natatapos ang imbestigasyon. &amp;quot;If there are members of the regular board of directors who wish to submit their resignation I shall be pleased to accept their resignation,&amp;quot; anang Pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=180935&amp;publicationSubCategoryId=92</link>
</article>
<article>
<title>Meralco, First Gas nilinis ni Joker</title>
<author>Rudy Andal</author>
<date>
<month>October</month>
<day>22</day>
<year>2002</year>
</date>
<body>Binigyan ng Senado ang Manila Electric Company (Meralco) at isa sa independent power producers (IPPs) nito, ang First Gas Power Corp. ng &amp;quot;clean bill&amp;quot; upang maipagpatuloy ang kanilang negosyo bilang suporta sa naunang pahayag ng Energy Regulatory Commission. &amp;quot;The power supply contract between Meralco and its IPPS is confirmed by government with the blessings of the Department of Energy and the ERC,&amp;quot; sabi ni Sen. Joker Arroyo, chairman ng Senate committee on public service sa pagpapatuloy ng pagdinig sa aplikasyon ng Meralco para sa renewal ng franchise sa power distribution. Sinabi ni Arroyo na hindi siya inclined sa pagsagawa ng malalimang imbestigasyon sa business arrangement ng Meralco at IPPS nito sa pagitan ng Napocor dahil sa ito ay masusing pinag-aralan at nirebisa ng state regulatory bodies. &amp;quot;The regulatory body (ERC) does not find anything wrong with the business activities of Meralco,&amp;quot; ani Arroyo kasabay ng panawagan sa mga pangunahing power retailer at Napocor na gumawa ng hakbang para bumaba ang singil sa kuryente ng Meralco sa renewal ng francise sa power distribution. Matatandaang si dating sen. Juan Ponce Enrile ay nagsampa sa Meralco at IPPs ng mga kasong &amp;quot;panloloko sa tao&amp;quot; dahil sa overcharges, ghost deliveries ng elektrisidad, sweetheart deals, abuse of franchise at iba pang paglabag, gayong ang mga pangunahing opisyales na kinabibilangan nina Energy Undersecretary Cyril del Cuellar at ERB chairman Leticia Ibay ay nilinis ang Meralco at First Gas sa kanilang reportorial requirements at kinumpirma na ang sister companies submissions ay naging transparent at above board. Base sa testimonya ng komite, sinabi ni Meralco president at chief operating officer Jesus Francisco na: &amp;quot;As a franchise holder, Meralco has always submitted itself to regulation by the state..The fact that Meralco operates in a highly regulated industry is in itself a safeguard against what Mr. Enrile refers to as the continued abuse of Meralco of its customers.&amp;quot; (Ulat ni Rudy Andal)</body>
<link>http://www.philstar.com/Article.aspx?articleId=180941&amp;publicationSubCategoryId=92</link>
</article>
<article>
<title>3,000 kilong bomba nasabat</title>
<author>Danilo Garcia at Tony Sandoval</author>
<date>
<month>October</month>
<day>23</day>
<year>2002</year>
</date>
<body>Masusing sinisiyasat ng mga awtoridad kung mga teroristang ugnay sa Al Qaeda ang nasa likod ng nakumpiskang 3,000 kilo ng sangkap sa paggawa ng bomba sa isang checkpoint sa Lucena City sa lalawigan ng Quezon. Apat na pahinante ang inaresto, samantala bineberipika na ngayon ng pulisya ang katauhan ng mga suspek kung anong grupo kaalyado ang mga ito. Posibleng terorista umano ang utak sa pagpupuslit dahil sa napakalaking kantidad ng mga delikadong kemikal. Base sa ulat ng Lucena police na nakarating sa Camp Crame, nakatanggap ng impormasyon ang mga awtoridad na magbabagsak ng mga sangkap ng bomba ang mga suspek sa Bgy. Cotta sa Lucena City kaya dakong alas-6 kahapon ng umaga ay agad kinordon ang lugar at inabangan ang mga suspek na lulan ng isang trak. Dito naaktuhan ang mga suspek habang ibinababa ang may 120 sako ng ammonium nitrate, 40 sako ng potassium nitrate at 2 drum ng cyanide. Kinilala ang mga naarestong sina Luterio Libra, Jaime Cabrera, Bering Biazon at Ferdinand Matro. Nabatid na ang naturang kargamento ay nakapangalan sa isang Virginia Letran ng Makati City na may-ari ng ADG Marketing habang ang consignee naman nito ay isang Tintin Valera, ng Brgy. Cotta. Wala ring maipakitang kaukulang dokumento ang mga suspek kung kayat agad inaresto ang apat at kinumpiska ang kanilang kargamento. Ayon sa mga suspek, sila ay mga pahinante lamang at napag-utusan upang ideliber ang nasabing mga kargamento mula sa Makati City patungong Lucena. Anila, gagawin umanong pataba sa halaman ang naturang mga sangkap. Gayunman, binanggit ng mga awtoridad na may posibilidad na gamitin ang mga ammonium at sodium nitrate sa dynamite fishing na talamak na nagaganap sa Tayabas bay. Kasalukuyan pang sumasailalim sa imbestigasyon ang mga suspek kung saan malaki umano ang posibilidad na maaaring mapasakamay ang naturang mga pampasabog sa grupong New Peoples Army (NPA) na aktibong kumikilos sa lalawigan. (Ulat nina Danilo Garcia at Tony Sandoval)</body>
<link>http://www.philstar.com/Article.aspx?articleId=181050&amp;publicationSubCategoryId=92</link>
</article>
<article>
<title>Ebdane humingi ng dispensa sa maling Abu</title>
<author>Danilo Garcia</author>
<date>
<month>October</month>
<day>23</day>
<year>2002</year>
</date>
<body>Humingi ng dispensa si PNP chief Gen. Hermogenes Ebdane matapos na aminin nito na nagkamali sila sa presentasyon ng umanoy isa sa mataas na lider ng Abu Sayyaf Group kung saan nakuryente rin nila pati si Pangulong Arroyo. Sa kanyang opisyal na pahayag, sinabi ni Ebdane na matapos beripikahin ang katauhan ng nadakip na ASG member na si Mark Bolkerin Gumbahale, nadiskubre nila na ito ay si alyas Abu Tagalog at hindi ito si Dr. Abu Pula na may patong na P5 milyon at nasa order of battle ng Estados Unidos. Sinabi ni Ebdane na kinuryente umano sila ni Gumbahale matapos na aminin nito na siya ang Dr. Abu Pula na nakalagay ang larawan sa order of battle at kasama sa 8 lider ng ASG. Kahit na nagkamali, sinabi ni Ebdane na isa pa ring accomplishment ang pagkakadakip kay Gumbahale na isa sa aide ng napaslang na si ASG spokesman Abu Sabaya dahil isa pa rin umano itong malaking isda na kanilang nabitag. (Ulat ni Danilo Garcia)</body>
<link>http://www.philstar.com/Article.aspx?articleId=181057&amp;publicationSubCategoryId=92</link>
</article>
<article>
<title>P1-M alok sampal sa PNP</title>
<author>Rudy Andal</author>
<date>
<month>October</month>
<day>23</day>
<year>2002</year>
</date>
<body>Inilarawan kahapon ni Senator Tessie Aquino-Oreta na ang inalok na P1 milyong reward ng isang concerned citizen sa sinumang makapagbibigay ng impormasyon para mahuli ang may kagagawan ng pambobomba sa isang bus sa Quezon City ay maituturing na sampal sa liderato ng PNP. Sinabi ni Sen. Oreta, pinupuri niya ang sibilyang ito na ayaw magpakilala matapos mag-alok ng P1milyon reward sa sinumang makapagbibigay ng impormasyon para maaresto ang bomber ng bus sa Edsa, QC kamakailan. Bagamat maganda anya ang intensiyon para mapadali ang paghuli sa may kagagawan ng pambobomba sa bus ay hindi ito nakatutulong sa imahe ng pulisya. Lumilitaw umano na wala ng tiwala ang taumbayan sa kakayahan ng pulisya para malutas ang ganitong krimen kaya kinakailangang mayroong mag-alok ng reward para maging pursigido sa paglutas nito. (Ulat ni Rudy Andal)</body>
<link>http://www.philstar.com/Article.aspx?articleId=181065&amp;publicationSubCategoryId=92</link>
</article>
<article>
<title>Absentee voting pasado na sa Senado at Kamara</title>
<author>Rudy Andal/Malou Escudero</author>
<date>
<month>October</month>
<day>23</day>
<year>2002</year>
</date>
<body>Magkasunod na inaprubahan ng Mataas at Mababang Kapulungan ng Kongreso ang Absentee Voting bill na magbibigay pagkakataon sa tinatayang 5 milyong Pilipinong nasa abroad na makaboto sa national elections. Nakatakdang isalang sa bicameral conference committee ang bersiyon ng Kamara at Senado upang pag-isahin na lamang ito at ihanda para malagdaan ni Pangulong Arroyo upang maging ganap na batas. Sa ilalim ng bill, tanging mga Pilipino na hindi pa nagpapalit ng citizenship ang maaaring bumoto sa posisyong presidente, bise-presidente, senador at party-list representatives sa 2004 elections o mga plebisito at referendum na nauukol sa national issue. Nakasaad din na tanging sa loob lamang ng Philippine diplomatic o consular office na nakasasakop sa bansa maaring bumoto, sa loob ng siyam na araw bago o sa mismong araw ng eleksiyon sa Pilipinas. Inaatasan ng panukala ang Comelec na gumawa ng listahan ng mga bansa kung saan maaaring isagawa ang pagboto at bilangan nito. Ang final tally ng mga boto sa bawat bansa ay hiwalay sa tally ng boto sa Pilipinas. (Ulat nina Rudy Andal/Malou Escudero)</body>
<link>http://www.philstar.com/Article.aspx?articleId=181071&amp;publicationSubCategoryId=92</link>
</article>
<article>
<title>Lifestyle check sa mga opisyal ng gobyerno inutos ni GMA</title>
<author>Ely Saludar</author>
<date>
<month>October</month>
<day>23</day>
<year>2002</year>
</date>
<body>Namumuro ngayon ang mga opisyal ng gobyerno na maluluho at nagkaroon ng biglaang mga kayamanan matapos na ipag-utos kahapon ni Pangulong Arroyo ang lifestyle check sa mga ito na kinabibilangan ng Cabinet secretaries, undersecretaries, assistant secretaries, mga pinuno ng bureau at govt-owned and controlled corporations at govt financial institutions. Nagbigay din ang Pangulo ng go-signal sa Presidential Anti-Graft Commission na magsagawa ng ocular inspection sa mga ari-arian tulad ng mga bahay ng mga opisyal ng gobyerno na pinaghihinalaan ang yaman at may maluhong pamumuhay. Ang pahayag ng Pangulo ay matapos maitala na pang-11 ang Pilipinas sa mga corrupt na bansa. (Ulat ni Ely Saludar)</body>
<link>http://www.philstar.com/Article.aspx?articleId=181077&amp;publicationSubCategoryId=92</link>
</article>
<article>
<title>Kongresista pinutulan na ng kuryente</title>
<author>Malou Escudero</author>
<date>
<month>October</month>
<day>23</day>
<year>2002</year>
</date>
<body>Dahil sa patuloy na pagtanggi ni Bayan Muna Rep. Crispin Beltran na bayaran ang purchased power adjustment (PPA) sa kanyang electric bill, tuluyan nang pinutol ng Meralco ang serbisyo ng kuryente sa kanyang tahanan sa Brgy. Gao, Litex, Commonwealth, Quezon City. Umabot sa anim na buwan ang hindi nababayarang electricity bill ni Beltran na may kabuuang halaga na P14,602.26 sa Meralco. Simula pa noong Abril ay hindi na tinatanggap ng Meralco-Commonwealth branch ang bayad ng mambabatas dahil basic charge lamang ang gusto nitong bayaran at inaalis sa kuwenta ang PPA. Bandang 9:30 ng umaga kahapon, nagpunta sa bahay ni Beltran ang mga linemen ng Meralco upang putulin ang linya nito subalit agad nagdatingan ang mga kapitbahay ng mambabatas upang pigilan ang mga ito. Naroon pa si Beltran sa bahay kaya napakiusapan nito ang mga linemen na hayaan munang matapos ang pinaplantsa niyang barong na gagamitin sa sesyon ng Mababang Kapulungan kahapon. Ayon sa mambabatas, ilang buwan bago putulin ang kanyang linya ay pinadalhan na siya ng Meralco ng feelers na humihiling na bayaran na niya ng buo ang kanyang bill, kasama rito ang PPA. Sa kabila nito, matigas pa rin ang kongresista na hindi niya babayaran ang PPA kahit ano ang mangyari. (Ulat ni Malou Escudero)</body>
<link>http://www.philstar.com/Article.aspx?articleId=181082&amp;publicationSubCategoryId=92</link>
</article>
<article>
<title>Barilan mauuso 'pag inaramasan ang mga sibilyan</title>
<author>Malou Escudero</author>
<date>
<month>October</month>
<day>23</day>
<year>2002</year>
</date>
<body>Nagbabala kahapon ang ilang mambabatas sa posibilidad na maging &amp;quot;Wild, Wild West&amp;quot; ang Pilipinas kung saan mauuso ang barilan sa sandaling armasan ang mga sibilyan at opisyal ng barangay. Ito ang paniniwala nina Negros Occidental Rep. Apolinario Lozada at Bukidnon Rep. Juan Miguel Zubiri kaugnay sa panukalang pagbibigay ng armas sa mga barangay tanod at mga sibilyan. Iginiit ni Zubiri na dapat armasan muna ng pamahalaan ang mga pulis na walang baril bago ang pag-aarmas sa mga barangay tanod. Mas magiging epektibo ang paglaban sa mga terorista kung mabibigyan ng baril ang lahat ng pulis. Sa kasalukuyan umano ay 88,400 ang kinakailangang baril ng PNP bilang pamalit sa mga antigo at teka-teka nang baril na patuloy pa ring ginagamit. Idinagdag nito na kailangan rin ng PNP ng 100,000 hand-held radios bilang dagdag sa 3,065 nito para sa mas mabilis na komunikasyon ng mga nagpapatrulya. Isa pa umano sa nakapipigil sa pulisya sa mabilis na pagresponde ay ang kawalan ng sasakyan. Batay sa imbentaryo ay 1,595 ang patrol vehicles subalit karamihan naman umano sa mga ito ay sira na at kandidato na sa junkyard. Ayon pa dito, hindi lahat ng sibilyan at opisyal ng barangay ay psychologically fit para magmay-ari at gumamit ng baril. (Ulat ni Malou Escudero)</body>
<link>http://www.philstar.com/Article.aspx?articleId=181084&amp;publicationSubCategoryId=92</link>
</article>
<article>
<title>5 Abu bombers tiklo</title>
<author>Danilo Garcia,Butch Quejada at Lilia Tolentino</author>
<date>
<month>October</month>
<day>24</day>
<year>2002</year>
</date>
<body>Bumagsak sa kamay ng Philippine National Police (PNP) ang limang miyembro ng Abu Sayyaf Group na itinuturong may kagagawan ng sunud-sunod na pambobomba sa Zamboanga City nitong nakaraang linggo matapos ang matagumpay na operasyong inilunsad sa hideout ng mga ito sa Guiwan, Zamboanga City. Nakilala ang mga suspek na sina Abdul Jamin Asanul Habi alyas Abdul Asis, 18; Buyungan Bungkak alyas Jul, 19; Rajak Saguyaman alyas Rajak, 27, pawang mga residente ng Curuan, Zamboanga City; Bas Ismael alyas Big Boy/Arab-Arab, 18 at Madznul Abdula Ladja alyas Arjhon Morales/Eddie, 23, kapwa ng Siasi, Sulu. Sila ay nasa ilalim umano ng pamumuno ni ASG commander Abu Solaiman na nakabase sa Sulu. Tatlo sa mga nadakip ay pawang mga bagong recruit. Isinagawa ang pagsalakay dakong alas-12:15 ng tanghali kasama ang mga elemento ng Police Anti-Crime Emergency Responce (PACER) at Police Regional Office-9 sa bisa ng warrant of arrest ng RTC branch 16 sa tinutuluyang safehouse ng mga suspek sa may Guiwan, Zamboanga City. Nakatakda namang bigyan ng reward money ang mga sibilyan na nagturo sa kuta ng mga ito habang promosyon naman ang naghihintay sa mga pulis na nagsagawa ng operasyon. Sinabi ng Pangulo na bagaman walang salaping gantimpala sa mga pulis, ang pagkakaloob sa kanila ng promosyon ay nangangahulugan ng taas sa kanilang sahod. Mula Zamboanga ay dinala ang mga suspek sa Villamor Airbase at iprinisinta kahapon ni PNP chief Gen. Hermogenes Ebdane kay Pangulong Arroyo. Nakumpiska sa mga ito ang baggage tag ng Shop-O-Rama, 2 kalibre .45 baril na may mga bala; 2 supot ng white powder, mga pako, 2 cellphone, paraphernalia sa paggawa ng bomba at gasolina. Nakuha rin ang ibat ibang dokumento tulad ng plano ng dalawang mall na kanilang binomba, mapa ng Zamboanga City, mga resibo ng kanilang mga pinamili gaya ng sulfuric acid at sodium chlorate na ire-reimburse kay Abu Solaiman. Sinabi ni Ebdane na galing umano kay Solaiman ang kautusan ng pambobomba sa Zamboanga City upang mabawasan ang pressure sa isinasagawang operasyon sa kanilang grupo sa Sulu. (Ulat nina Danilo Garcia,Butch Quejada at Lilia Tolentino)</body>
<link>http://www.philstar.com/Article.aspx?articleId=181189&amp;publicationSubCategoryId=92</link>
</article>
<article>
<title>Negosyo sa detective at security agencies lumakas</title>
<author>Danilo Garcia/Joy Cantos</author>
<date>
<month>October</month>
<day>24</day>
<year>2002</year>
</date>
<body>Kung may isang aspeto ng bansa ang nabigyan ng pabor sa sunud-sunod na insidente ng pambobomba sa Mindanao at Metro Manila, ito ay ang negosyo sa detective at security agencies na biglang lumakas dahil sa pagbibigay ng seguridad sa ibat ibang negosyo. Inamin ni Philippine Association of Detective and Protective Agency Operators (PADPAO) chairman Ramon Bergado na tumaas ang kita ng kanilang mga miyembrong detective at security agencies dahil sa biglaang pangangailangan ng mga business establishments na magtalaga ng sapat na guwardiya. Karamihan umano sa nanghingi ng dagdag na mga security guards ay ang mga malalaking malls at hotels na natatakot na maging target ng mga terorista. Kasama rin dito ang paghingi ng mga personal na bodyguard ng ilang negosyante dahil naman sa insidente ng kidnapping. Nabatid na halos 300,000 strong private security force ang nakakalat ngayon upang magbigay ng assistance sa mga tauhan ng PNP. Bukod sa mga nakaunipormeng security guards, mayroon din mga plainclothes civilian detectives na nagkalat sa mga commercial centers upang matiyak ang seguridad ng mamamayan. Sa kabila nito, sinabi ni Bergado na hindi naman sila natutuwa sa mga insidente ng pambobomba na siyang nagpalakas ng kanilang negosyo at gagawin nila ang lahat upang mapigilan ang mga terorista. Tiniyak naman ni PNP Security Agency Group supervision division chief, Sr. Supt. Raul Bacalzo na sumailalim na sa special training ang mga naturang security guards upang mabigyan ng sapat na kaalaman sa mga uri ng bomba at pagdetect sa mga ito. (Ulat nina Danilo Garcia/Joy Cantos)</body>
<link>http://www.philstar.com/Article.aspx?articleId=181195&amp;publicationSubCategoryId=92</link>
</article>
<article>
<title>Isama ang mga Arroyo sa lifestyle check</title>
<author>Malou Escudero/Ely Saludar</author>
<date>
<month>October</month>
<day>24</day>
<year>2002</year>
</date>
<body>Bunsod ng direktiba ni Pangulong Arroyo na magsagawa ng &amp;quot;lifestyle check&amp;quot; sa lahat ng mga miyembro ng kanyang Gabinete at iba pang matataas na opisyal ng pamahalaan, iginiit kahapon ng Partido ng Masang Pilipino (PMP) na dapat ay isama rin ang pamilya Arroyo sa nasabing pagsusuri. Ayon kay PMP spokesman Jesus Crispin Remulla, hindi maaaring ma-exempt ang pamilya Arroyo sa nasabing direktiba lalot marami ring napapabalitang anomalyang kinasasangkutan ang ilang miyembro nito, sa pangunguna ni First Gentleman Mike Arroyo at panganay nitong anak na si Mikey. Magugunitang nadawit ang pangalan ni Mike Arroyo sa ilang mga anomalya kabilang ang telecoms clearinghouse scam, paggamit sa pondo ng PCSO, at ang pinakahuli ay ang PIATCO. Samantala si Mikey ay dawit sa usapin ukol sa pagpupuslit ng mga luxury vehicles sa Subic Freeport. Ipinaalala rin ni Remulla na matagal nang naging usapin ang mga umanoy tagong yaman ng pamilya Arroyo, partikular ang ilang real estate properties ng mga ito sa Amerika na hindi isinama sa kanilang statement of assets and liabilities (SAL). Tiniyak naman ni Pangulong Arroyo na walang sacred cows sa kanyang administrasyon at maging si First Gentleman Mike ay hindi libre sa anumang imbestigasyon kaugnay ng mga umanoy katiwalian. Iginiit ng Pangulo na magsisilbing ehemplo sila ni Mike. (Ulat nina Malou Escudero/Ely Saludar)</body>
<link>http://www.philstar.com/Article.aspx?articleId=181203&amp;publicationSubCategoryId=92</link>
</article>
<article>
<title>Sangkot sa multi-million $CBK scam tinukoy ni Serge</title>
<author></author>
<date>
<month>October</month>
<day>24</day>
<year>2002</year>
</date>
<body>Apat na matataas na opisyal ng National Power Corporation (Napocor) at National Transit Company (Transco) ang isinangkot ni Senator Serge Osme&amp;ntilde;a III sa multi-milyong dolyar na anomalya sa rehabilitasyon ng Caliraya-Botocan-Kalayaan (CBK) project. Sa privilege speech ni Sen. Osme&amp;ntilde;a, isinangkot nito sa anomalya sina Transco president Asiselo Gonzaga, Napocor president Rolando Quilala, Napocor corporate secretary Alberto Pangcog at CBK project manager Marcelino Abesamis. Isinangkot din ni Osme&amp;ntilde;a si dating Napocor president Federico Puno dahil sa nilagdaan nitong agreement sa Industrias Metalurgicas Pescarmona Sociedad Anomina (IMPSA) na naging kontratista sa rehabilitasyon ng CBK complex. Dahil din sa anomalyang ito, wika pa ng mambabatas ay mangangahulugan din ito ng P8 bilyong karagdagan sa purchased power adjustment (PPA) na papasanin ng mga electric consumers. Iginiit pa ng senador, ang overpricing sa nasabing rehabilitasyon ay natuklasan sa isinagawang pag-aaral ng government-commissioned Meritec Limited, isang New Zealand-based international consulting firm na bihasa sa power plant designs. Idinagdag pa ng senador, nitong Hulyo ay nakapagbayad na ang Napocor ng $50 milyon sa IMPAS para sa rehabilitasyon nito gayong ang ginastos lamang ng IMPSA sa nasabing proyekto ay $9 bilyon lamang kaya maliwanag na mayroong overpricing. Kaugnay nito, inatasan ni Pangulong Arroyo si Energy Sec. Vince Perez na ipasiyasat sa Presidential Anti-Graft Commission ang mga taong ibinulgar ni Osme&amp;ntilde;a. Sinabi ng Pangulo na ang isyung ibinunyag ni Osme&amp;ntilde;a at ang kaso ng PEA sa overpricing ng Pres. Diosdado Macapagal blvd. ay patunay lamang na tapat ang kanyang administrasyon sa pagsawata ng graft and corruption sa bansa. Sinabi ng Pangulo na determinado ang kanyang administrasyon na isulong nang walang puknat ang kampanya laban sa katiwalian. (Rudy Andal/Lilia Tolentino)</body>
<link>http://www.philstar.com/Article.aspx?articleId=181209&amp;publicationSubCategoryId=92</link>
</article>
<article>
<title>Guingona 'taong-bahay' sa Malaca&amp;ntilde;ang</title>
<author>Lilia Tolentino</author>
<date>
<month>October</month>
<day>24</day>
<year>2002</year>
</date>
<body>Itinalaga ni Pangulong Arroyo si Vice President Teofisto Guingona bilang &amp;quot;taong-bahay&amp;quot; sa Palasyo habang siya ay dumadalo sa pulong ng Asia Pacific Economic Council sa Mexico. Ang Pangulo, kasama ang kanyang opisyal na delegasyon ay nakatakdang umalis ngayong hapon patungong Los Cabos, Mexico na siyang pagdarausan ng APEC meeting. Inatasan nito si Executive Secretary Alberto Romulo at lahat na kinauukulang ahensiya ng pamahalaan na tumulong sa Bise Presidente sa pagganap nito ng tungkulin habang siya ay wala sa bansa. Lahat na aksiyon ni Guingona para sa Pangulo sa panahong wala siya sa bansa ay kailangang direktang aprubahan muna ng Presidente o sa pamamagitan ni Secretary Romulo. (Ulat ni Lilia Tolentino)</body>
<link>http://www.philstar.com/Article.aspx?articleId=181214&amp;publicationSubCategoryId=92</link>
</article>
<article>
<title>Pagsibak sa mga Pinoy sa US airports sampal sa RP - Loren</title>
<author>Rudy Andal</author>
<date>
<month>October</month>
<day>24</day>
<year>2002</year>
</date>
<body>Isa umanong sampal sa Pilipinas ang ginagawang pagsibak ng Amerika sa daan-daang Pilipino na nagtatrabaho sa US airports bilang bahagi ng pagpapalakas nito sa seguridad sa harap ng banta ng terorismo. Sinabi ni Sen. Legarda, isang insulto sa bansa ang ginawang ito ng US government gayong kabalikat nila tayo hindi lamang noong World War II kundi sa inilunsad nilang pakikidigma sa international terrorism. Ayon kay Legarda, ang ginawang pagsibak sa mga Pinoy screeners partikular ang may 250 Pinoy sa San Jose International Airport ay isang malaking insulto sa ating lahi. Binigyan na lamang ng hanggang November 18 ang mga non-US citizens na mag-apply ng kanilang US citizens kung nais pa ng mga ito na magtrabaho bilang screeners. Inihayag pa ng senadora na ang pagpapatupad ng racial discrimination ng US bilang bahagi ng kanilang programa laban sa terorismo ay isang overreaction sa mga terrorist threat. Hiniling din ni Legarda sa mamamahala ng NAIA Terminal 3 na ikunsiderang kuning empleyado ang mga sinibak na Pinoy sa mga US airports. (Ulat ni Rudy Andal)</body>
<link>http://www.philstar.com/Article.aspx?articleId=181218&amp;publicationSubCategoryId=92</link>
</article>
<article>
<title>Impeachment vs Tancangco ibinasura sa House</title>
<author>Malou Escudero</author>
<date>
<month>October</month>
<day>24</day>
<year>2002</year>
</date>
<body>Makakahinga na ng maluwag si Comelec Commissioner Luzviminda Tancangco matapos ibasura kahapon ng House committee on justice ang impeachment complaint laban sa kanya. Sa ginawang pagdinig ng komite, ibinasura ang impeachment complaint sa botong 36 kontra 16 at 3 abstain. Subalit sa kabila nito, naniniwala si Bacolod City Rep. Monico Puentevella na hindi pa tapos ang laban dahil pagbobotohan pa ito sa plenaryo kapag iprinisinta ng komite ang kanilang referendum. Matatandaan na isinampa ang reklamo sa tulong ng civil society sa pangunguna ni Namfrel chairman Jose Concepcion Jr.; Makati Business Club executive director Guillermo Luz; Akbayan president Jose Eliseo at Kongreso ng Mamamayang Pilipino (KOMPIL) sec-gen. Rolando Lobrojo. Inakusahan si Tancangco, chairperson ng modernization committee ng Comelec, na nagkanulo sa tiwala ng publiko at lumabag sa probisyon ng Saligang Batas dahil sa kanyang kabiguang ipatupad ang RA 8536 o modernisasyon ng halalan na nagresulta sa talamak na dayaan sa eleksiyon. (Ulat ni Malou Escudero)</body>
<link>http://www.philstar.com/Article.aspx?articleId=181222&amp;publicationSubCategoryId=92</link>
</article>
<article>
<title>Kolehiyo, unibersidad inalerto sa terorista</title>
<author>Joy Cantos</author>
<date>
<month>October</month>
<day>25</day>
<year>2002</year>
</date>
<body>Inalerto kahapon ng Commission on Higher Education (CHED) ang lahat ng kolehiyo at unibersidad sa bansa na paigtingin ang kanilang seguridad bunga na rin ng pangambang maging sentro ito ng pag-atake ng mga terorista. Sinabi ni CHED director Roger Perez na ipa-inspeksiyon ang mga gamit at iba pang dala-dalahan ng lahat ng pumapasok sa mga campuses. Ang kautusan ay kasunod ng report ng Philippine National Association of School Security Organization (PHILNASSO) na ikinokonsidera bilang mga &amp;quot;high risk&amp;quot; ang limang unibersidad sa bansa na kinabibilangan ng University of the Philippines (UP), Polytechnic University of the Philippines (PUP), University of the East (UE), University of Sto. Tomas (UST) at Far Eastern University (FEU) dahil marami umanong mga militanteng estudyante dito na maaring kasangkapanin ng mga terrorist groups sa paghahasik ng karahasan tulad ng pambobomba. Nabatid kay Perez na ngayong enrollment para sa 2nd semester ay marami ang dumadagsa sa mga kolehiyo at unibersidad kaya dapat umanong magmatyag at maghigpit ang mga security guards dito. &amp;quot;We can never be too lax when it comes to protecting the students. These report should not be taken lightly. Schools, universities and colleges should start beefing up their security guards to be able to protect their students,&amp;quot; pahayag ni Perez. Una rito, napaulat na posibleng targetin ng pag-atake ng mga terorista ang nasabing mga unibersidad dahil marami ang mga militanteng estudyante ang nagsisipag-aral dito. Sa panig naman ng mga estudyante ay dapat lagi umanong naka-pin ang mga ID ng mga ito sa kanilang uniporme o di kaya naman ay nakasabit para madaling madetermina ng mga security guards ang lehitimong mga estudyante.(Ulat ni Joy Cantos)</body>
<link>http://www.philstar.com/Article.aspx?articleId=181307&amp;publicationSubCategoryId=92</link>
</article>
<article>
<title>GUARDIANS pakikilusin ni Honasan vs terorista</title>
<author>Rudy Andal</author>
<date>
<month>October</month>
<day>25</day>
<year>2002</year>
</date>
<body>Pakikilusin ni Senator Gregorio &amp;quot;Gringo&amp;quot; Honasan ang may 500,000 puwersa ng GUARDIANS na binubuo ng mga retired military at police officers para tumulong sa all-out campaign ni Pangulong Arroyo laban sa terorismo. Sa direktiba ni Honasan, magbabantay ang mga miyembro ng GUARDIANS sa mga hinihinalang bomber na gumagala sa mga shopping mall at iba pang establisimiyento. Inatasan rin ni Honasan sa pamamagitan ni Red Kapunan, executive vice president ng GUARDIANS, na tumulong sa pagsanay sa mga barangay tanod at mga empleyado ng bus companies at establishments sa pag-detect ng mga bomba at kung paano matutukoy ang mga potential bombers hindi lamang sa Metro Manila kundi sa iba pang lugar sa bansa. &amp;quot;Para maging epektibo ang paglaban sa terorismo, kailangan ang kooperasyon at aktibong pakikilahok ng mamamayan, partikular iyong mga may kapabilidad at resources na ma-neutralize ang terrorist activities,&amp;quot; pahayag ni Honasan. Ang GUARDIANS ay may nationwide network mula sa police at military units, community leaders, professionals at government agencies. &amp;quot;Let us aside politics and stand in our collective fight against terrorism. The government needs everyones help to thwart future bomb attacks and in putting to jail these terrorists. These terror groups must not be allowed to disrupt our peace and take us all hostage,&amp;quot; dagdag pa ng senador. (Ulat ni Rudy Andal)</body>
<link>http://www.philstar.com/Article.aspx?articleId=181315&amp;publicationSubCategoryId=92</link>
</article>
<article>
<title>5 Zambo bombers kinasuhan na</title>
<author>Gemma Amargo</author>
<date>
<month>October</month>
<day>25</day>
<year>2002</year>
</date>
<body>Sinampahan na ng kaso ng Philippine National Police (PNP) sa Departmet of Justice ang limang miyembro ng Abu Sayyaf na responsable sa serye ng pambobomba sa Zamboanga City. Sinabi ni Justice Secretary Hernando Perez, sinampahan na ng mga kasong illegal possession of firearms and explosives at murder kay State Prosecutor Ruben Zacarias ang mga suspek na sina Abdul Jamin Asnul Habi alyas Abdul Asis, 18; Buyungan Bungkaka alyas Jul, 19; Rajak Saguyaman alyas Rajak, 27 pawang residente ng Zamboanga City; Bas Ismael alyas Big Boy/Arab-Arab, 18 at Madznul Abdula Ladja alyas Arjhon Morales/Eddie, 23 kapwa ng Siasi, Sulu. Ang mga suspek ay miyembro ng ASG sa ilalim ng pamumuno ni commander Abu Solaiman. Kaugnay nito, sinabi naman ni DOJ Chief state Prosecutor Jovencito Zuno na bumuo na sila ng panel for investigation upang mangalap ng mga dokumento at ebidensiya na siyang magdidiin sa mga suspek. Magugunita na ang mga suspek ang sinasabing responsable sa serye ng pambobomba sa Zamboanga City noong nakaraang linggo. (Ulat ni Gemma Amargo)</body>
<link>http://www.philstar.com/Article.aspx?articleId=181322&amp;publicationSubCategoryId=92</link>
</article>
<article>
<title>Outing ng senate reporters naudlot sa LQ nina Ralph at Vi</title>
<author>Rudy Andal</author>
<date>
<month>October</month>
<day>25</day>
<year>2002</year>
</date>
<body>Dahil sa pagkakaroon ng lovers quarrel (LQ) nina Senator Ralph Recto at Lipa City Mayor Vilma Santos-Recto ay muling naudlot ang planong out-of-town ng mambabatas para sa mga senate reporters sa kanilang lalawigan. Nakatakda sanang magtungo ang mga reporters sa San Juan, Batangas sa araw na ito subalit kahapon ay nagpahatid ng mensahe ang senador na ipostpone muna ito dahil sa pagkakaroon nila ng hindi pagkakaunawaang mag-asawa. Ito ang pangalawang pagkakataon na ipinagpaliban ng senador ang kanyang planong dalhin sa kanyang lalawigan ang mga mamamahayag ng Senado kung saan ang unang plano ay noong Oct. 11 at inurong sa araw na ito pero hindi muling natuloy. Binansagan tuloy ang mambabatas na Senador Urung-Sulong dahil sa hindi ito makatupad sa kanyang binibitiwang pangako. Tinangka naman ng staff ni Sen. Recto na ituloy na lamang ang plano nitong outing subalit tumanggi na ang mga reporter na sumama pa. (Ulat ni Rudy Andal)</body>
<link>http://www.philstar.com/Article.aspx?articleId=181328&amp;publicationSubCategoryId=92</link>
</article>
<article>
<title>Oplan Kaluluwa plantsado na</title>
<author>Danilo Garcia</author>
<date>
<month>October</month>
<day>25</day>
<year>2002</year>
</date>
<body>Handang-handa na ang Philippine National Police (PNP) sa pagbibigay ng seguridad sa milyun-milyong Pilipino na luluwas ng mga probinsiya matapos na plantsahin na ang mga sistematikong plano para sa paggunita ng todos los santos sa susunod na linggo. Sinabi ni PNP spokesman Sr. Supt. Leopoldo Bataoil na planado na ang deployment ng 15,000 puwersa ng PNP buhat sa limang district offices ng NCRPO sa mga bus stations, daungan, NAIA at Domestic airport, sementeryo at pati mga gusali ng pamahalaan. Ikakalat rin ang mga K-9 bomb sniffing dogs sa mga naturang lugar. Inaasahan na ng pulisya na nagpaplano ang mga terorista na gawing malagim ang selebrasyon ng Araw ng mga Patay kaya mas pinahigpit ang preparasyon ng pulisya. Pinag-iingat rin ni Bataoil ang mga luluwas sa kani-kanilang lalawigan na maging mapanuri sa mga bagahe na kanilang nakikita. Dapat rin umanong makipagtulungan ang publiko laban sa terorismo at iulat agad sa PNP hotline 117 ang kahina-hinalang bagahe. (Ulat ni Danilo Garcia)</body>
<link>http://www.philstar.com/Article.aspx?articleId=181333&amp;publicationSubCategoryId=92</link>
</article>
<article>
<title>GMA dumalo sa APEC meet</title>
<author>Butch Quejada/Lilia Tolentino</author>
<date>
<month>October</month>
<day>25</day>
<year>2002</year>
</date>
<body>Umalis na kahapon patungong Los Cabos, Mexico si Pangulong Arroyo para dumalo sa 10th Asia-Pacific Economic Cooperation (APEC) Leaders Meeting. Kasama ng Pangulo si First Gentleman Mike Arroyo at ang kanyang official entourage kasama ang ilang miyembro ng kanyang Gabinete na sina DFA Sec. Blas Ople, Trade Sec. Manuel Roxas at Press Sec. Ignacio Bunye. Batay sa media advisory na ipinalabas ng Malaca&amp;ntilde;ang, may maiksing stop-over ang Pangulo sa Honolulu, Hawaii, Los Angeles, San Diego at San Jose, California para makipag-ugnayan sa mga Filipino communities. Isusulong ng Pangulo ang kapakanan ng ekonomiya ng bansa at magkakatuwang nilang ihahanap ng solusyon ang problema ng terorismo sa pagdalo niya bukas sa dalawang araw na APEC meet. Pitong araw ang naka-schedule na working visit ng Pangulo sa US at Mexico. (Ulat nina Butch Quejada/Lilia Tolentino)</body>
<link>http://www.philstar.com/Article.aspx?articleId=181337&amp;publicationSubCategoryId=92</link>
</article>
<article>
<title>Panibagong travel advisory ng US</title>
<author>Ellen Fernando</author>
<date>
<month>October</month>
<day>25</day>
<year>2002</year>
</date>
<body>Panibagong babala ang inilabas kahapon ng Amerika para sa kanilang mamamayan na huwag magtungo sa ilang mga lugar sa Pilipinas na sinasabing &amp;quot;high risk areas.&amp;quot; Partikular na binanggit ang Zamboanga City, General Santos at Cotabato City sa Maguindanao. Binalaan din ang mga Amerikano na umiwas na mag-hiking o mag-camping sa naturang mga lugar dahil base sa kanilang rekord, maraming insidente ng kidnapping sa mga dayuhan, pambobomba at iba pang karahasan ang nagaganap ngayon sa Pilipinas. (Ulat ni Ellen Fernando)</body>
<link>http://www.philstar.com/Article.aspx?articleId=181340&amp;publicationSubCategoryId=92</link>
</article>
<article>
<title>US sasaklolo na sa RP vs terorismo</title>
<author>Ely Saludar</author>
<date>
<month>October</month>
<day>26</day>
<year>2002</year>
</date>
<body>HONOLULU, Hawaii via PLDT  Sa harap ng sunud-sunod na pambobomba sa bansa, nangako na ng tulong ang Estados Unidos sa Pilipinas kaugnay ng puspusang pakikidigma sa terorismo. Sinabi ito ng commander-in-chief ng US Pacific Command Admiral Thomas Fargo sa kanyang pakikipagpulong kay Pangulong Arroyo dito. Ang alok ni Fargo ay sa gitna ng pag-amin ni Defense Secretary Angelo Reyes na palpak ang intelligence ng AFP at PNP matapos na malusutan ng mga pambobomba sa Zamboanga at Metro Manila. Ayon sa Pangulo, magpapatuloy ang suporta ng US sa Pilipinas sa kampanya nito laban sa terorismo. Dahil sa alok na tulong ng US sa intelligence, sinabi ni Press Secretary Ignacio Bunye na humiling din ang Pilipinas ng ayuda tulad ng C-130 plane upang gamitin ng AFP sa mabilis na pagresponde ng tropa laban sa mga terorista na naghahasik ng kaguluhan sa bansa. Samantala, pinakalma ni Pangulong Arroyo ang Filipino community dito sa Hawaii na umaabot sa mahigit 100,000 kaugnay ng mga karahasang nagaganap sa Pilipinas sa pagsabing patuloy ang pagsisikap ng pamahalaan na matapos ang mga karahasan sa bansa. Nakipagpulong din ang Pangulo kay US Senator Daniel Inouye na nangako namang isusulong na maibalik ang $30 milyong US military support sa Pilipinas na iniatras ni US President George Bush. Nangako rin ang senador na isusulong ang kalakalan ng Pilipinas sa US ng mga produkto nitong tuna para makasabay sa kompetisyon at maalis ang taripa. (Ulat ni Ely Saludar)</body>
<link>http://www.philstar.com/Article.aspx?articleId=181437&amp;publicationSubCategoryId=92</link>
</article>
<article>
<title>Lacson 'utak' ng bomb scare</title>
<author>Lilia Tolentino</author>
<date>
<month>October</month>
<day>26</day>
<year>2002</year>
</date>
<body>Isang whitepaper laban kay Senador Panfilo Lacson ang kumalat kahapon sa Malaca&amp;ntilde;ang Press Office kung saan nakasaad na ang &amp;quot;bomb scare&amp;quot; na may layuning makalikha ng destabilization sa gobyerno ay kagagawan ng senador. Nakalagay sa selyadong sulat ang salitang &amp;quot;SIMPLE MATH, BOMB SCARE + LACSON EQUALS DESTABILIZATION&amp;quot; at galing umano ito kay National Security Adviser Roilo Golez. Itinanggi naman ni Golez na siya ang nagpadala ng naturang poison letter. Ayon kay Golez, layon ng poison letter na pag-awayin sila ni Lacson. Sa ngayon anya, &amp;quot;peace na sila&amp;quot; ng senador at wala silang iringan. Wala anya siyang ideya kung sino ang mga may kagagawan ng pinakalat na sulat. (Ulat ni Lilia Tolentino)</body>
<link>http://www.philstar.com/Article.aspx?articleId=181443&amp;publicationSubCategoryId=92</link>
</article>
<article>
<title>ISAFP chief nagpayo na gumamit ng manghuhula para ma-detect ang terorista</title>
<author>Malou Escudero</author>
<date>
<month>October</month>
<day>26</day>
<year>2002</year>
</date>
<body>Hindi nagustuhan ng ilang mambabatas ang naging pahayag ni ISAFP chief Victor Corpuz na gumamit na lang ng manghuhula sa intelligence gathering upang malaman kung kailan muling aatake ang mga terorista. Sinabi ni Ilocos Norte Rep. Imee Marcos na kahit isang biro lamang ang sinabi ni Corpuz ay hindi niya ito dapat inihayag sa publiko dahil para na rin nitong inamin na imposible nilang matukoy ang utak ng mga sunud-sunod na pambobomba sa Metro Manila. Kinuwestiyun din ni Marcos ang walang tigil na paghingi ng paumanhin ng mga opisyal ng pamahalaan. &amp;quot;We should stop building sorry republic. Dapat malaman ng mga nasa Palasyo na silay lider ng bansa at hindi ng isang homeowners association,&amp;quot; ani Marcos. Inisa-isa ni Marcos ang mga nakaraang pagkakamali ng pamahalaan at ang paulit-ulit na kuryenteng balita ng mga mismong tao na nagpapatakbo ng bansa. Sinabi pa ng kongresista na masyadong iresponsable ang ipinahayag ni Corpuz bilang isang mataas na opisyal ng militar. (Ulat ni Malou Escudero)</body>
<link>http://www.philstar.com/Article.aspx?articleId=181450&amp;publicationSubCategoryId=92</link>
</article>
<article>
<title>Recto napikon sa outing</title>
<author>Rudy Andal</author>
<date>
<month>October</month>
<day>26</day>
<year>2002</year>
</date>
<body>Sinabon kahapon ni Senator Ralph Recto ang mga staff nito partikular ang abogadong nagpayo dito na balewalain ang out-of-town trip para sa mga Senate reporters at magpahinga na lang at unahing ayusin ang umanoy di nila pagkakaunawaan ni Lipa Mayor Vilma Santos-Recto. Nagpupuyos sa galit si Sen. Recto nang mabasa nito sa mga tabloid ang negatibong istorya matapos nitong kanselahin ang itinakda nitong outing sa Batangas para sa mga mamamahayag ng Senado. Lalong nagalit ang mambabatas dahil lumilitaw pa na ang dahilan ay ang lovers quarrel nila ni Ate Vi. Nabatid na isang araw bago tumulak patungong Batangas ang mga reporter ay ibinalita ng mga staff ni Recto na hindi matutuloy ang outing dahil umano sa komplikasyon ng schedule ng senador at dahil na rin sa umanoy LQ nila ni Ate Vi. Ito ang pangalawang pagkakataon na kinansela ni Recto ang outing kaya nanggalaiti naman sa galit ang mga reporter dahil ilan sa kanila ay nakapag-impake na at nakapagpaalam na sa kanilang opisina at pamilya. Kahapon, napag-alaman ng mga reporter na isang abugado pala ni Recto ang nagpayo sa senador na balewalain na lamang ang naka-schedule na outing at magpahinga na lang. (Ulat ni Rudy Andal)</body>
<link>http://www.philstar.com/Article.aspx?articleId=181456&amp;publicationSubCategoryId=92</link>
</article>
<article>
<title>Budget deficit walang epekto-Boncodin</title>
<author>Lilia Tolentino</author>
<date>
<month>October</month>
<day>26</day>
<year>2002</year>
</date>
<body>Pinawi ni Budget Secretary Emilia Boncodin ang pangamba ng publiko sa negatibong epekto ng pagtaas sa P166 bilyong budget deficit ng bansa dahil hindi naman anya tumataas ang inflation rate. Sinabi ni Boncodin na hindi niya inaasahang lolobo sa P166 bilyon ang deficit dahil ang orihinal na target ay P130 bilyon lamang. Dalawang dahilan ang binanggit ni Boncodin kung bakit sobra ang itinaas ng deficit. Una, malaki ang ibinayad ng bansa sa interest rate sa utang panlabas nitong nakaraang Setyembre at pangalawa ay ang patuloy pa ring mababang koleksiyon ng buwis. Bagaman tumaas ang budget deficit, sinabi naman ni Boncodin na mayroon namang magandang balita mula sa Bureau of Internal Revenue na tumaas ang nakolektang buwis para sa buwan ng Agosto at Setyembre. (Ulat ni Lilia Tolentino)</body>
<link>http://www.philstar.com/Article.aspx?articleId=181462&amp;publicationSubCategoryId=92</link>
</article>
<article>
<title>Medical team na galing Bali, bumalik na</title>
<author>Ellen Fernando</author>
<date>
<month>October</month>
<day>26</day>
<year>2002</year>
</date>
<body>Bumalik na ang medical team ng bansa matapos na makumpleto ang kanilang humanitarian mission sa Bali, Indonesia sa naganap na pagpapasabog sa nasabing lugar kamakailan. Ang naturang team na binubuo ng dalawang burn specialists at dalawang nurse ay ipinadala sa Bali noong Oktubre 23 alinsunod sa direktiba ni Pangulong Arroyo na magbigay ng medical assistance sa mga naging bikima ng pag-atake ng mga terorista sa nasabing bansa. Ang pagtulong ay bunsod ng umiiral na diplomatic relations sa pagitan ng dalawang bansa. Kung matatandaan, tumulong din ang pamahalaang Indonesia ng manalasa ang sunud-sunod na mga kalamidad sa bansa. (Ulat ni Ellen Fernando)</body>
<link>http://www.philstar.com/Article.aspx?articleId=181466&amp;publicationSubCategoryId=92</link>
</article>
<article>
<title>200 police chiefs, commanders nag-training</title>
<author>Danilo Garcia</author>
<date>
<month>October</month>
<day>26</day>
<year>2002</year>
</date>
<body>Sumailalim na rin sa seryosong pagsasanay ang may 200 hepe ng pulisya at field commanders ng PNP laban sa terorismo upang maging handa sa inaasahan pang maraming pagsalakay ng mga terorista sa bansa. Nagtipon kahapon sa PNP general headquarters sa Camp Crame ang naturang 200 opisyal sa Metro Manila at mga lalawigan kung saan sumasailalim sila sa pag-aaral sa pangunguna ni Directorate for Human Resources and Doctrine Development, director Avelino Razon. Pinagtuunan ng pagsasanay ang pag-aaral at pagpapatupad ng mga nakasaad sa walong modules na nakatuon sa pagkalap ng impormasyon at pagsugpo sa mga terorista. (Ulat ni Danilo Garcia)</body>
<link>http://www.philstar.com/Article.aspx?articleId=181467&amp;publicationSubCategoryId=92</link>
</article>
<article>
<title>2 patay, 9 sugatan sa pinasabog na kolehiyo at videoke</title>
<author>Joy Cantos</author>
<date>
<month>October</month>
<day>27</day>
<year>2002</year>
</date>
<body>Tinarget ng panibagong bomb attacks ang isang kolehiyo at videoke bar sa Calasiao, Pangasinan at Tubao, La Union na ikinasawi ng dalawa katao at ikinasugat ng siyam na iba pa. Sa sketchy report na nakarating kahapon sa Camp Crame, isang estudyante ang grabeng nasugatan ng yanigin ng malakas na pagsabog ang mens comfort room ng Philippine College of Science and Technology (PSTC) sa Brgy. Naitian, Calasiao, Pangasinan kahapon ng umaga. Kinilala ang biktima na si Alfie Hernandez, 21, 4th year college student ng naturang paaralan. Agad itong isinugod sa Dagupan hospital. Dakong alas-9:30 ng umaga ng maganap ang pambobomba sa kalagitnaan ng final exam ng mahigit 3,000 estudyante. Pinaniwalaang sinamantala nang di pa nakilalang mga suspek ang pagdagsa ng mga mag-eenrol sa nasabing kolehiyo para sa 2nd semester. Nakarekober ang mga nagrespondeng elemento ng Regional Criminal Investigation and Detection Group (CIDG) ng isang mechanical clock, mga baterya at electrical wiring. Nauna rito, kamakalawa ng alas-8 ng gabi ay isang videoke bar and restaurant na matatagpuan sa barangay Liones East, Tubao, La Union ang tinaniman ng bomba. Wala umanong kamalay-malay ang nag-iinumang mga kostumer na may nakatanim palang isang improvise bomb sa naturang establisimiyento na nakalagay sa kahon. Nagkagutay-gutay ang katawan ng dalawang nasawi na kinilalang sina Romeo Yacia at Fredelito Valdez. Sugatan naman sina Edwin Panelo, Robert Oiler, Ireneo Panelo, Rodolfo Panelo, Jr., Erlina Oiler, Neo Valdez, Renante Oiler at Doro Panelo. Kasalukuyang ginagamot sa La Union Medical Center ang mga sugatan. Isang suspek na nakilalang si Joey Sibayan, 20, ang inaresto at kasalukuyang sumasailalim sa imbestigasyon ng La Union PNP. (Ulat ni Joy Cantos)</body>
<link>http://www.philstar.com/Article.aspx?articleId=181593&amp;publicationSubCategoryId=92</link>
</article>
<article>
<title>Tagal magdesisyon; FPJ nilaglag na ng oposisyon</title>
<author>Malou Escudero</author>
<date>
<month>October</month>
<day>27</day>
<year>2002</year>
</date>
<body>Dahil sa hindi umano nagpapakita ng interes sa pulitika si action king Fernando Poe Jr. kahit halos itulak na ito ng kanyang kaibigang si dating Pangulong Estrada ay wala nang plano ang oposisyon na ito ang isabak sa 2004 presidential elections. Ayon sa isang kongresista mula sa oposisyon na tumangging magpabanggit ng pangalan, wala ng balak ang kanilang grupo na pilitin si FPJ na tumakbo sa pagka-pangulo sa susunod na eleksiyon dahil hanggang ngayon ay hindi pa rin ito nakakapagdesisyon. May isa pa naman umano silang alas at ito ay si Sen. Panfilo Lacson kaya kahit umayaw si da king ay okey lang sa kanila. Hindi rin kaila na malapit na kaibigan ni Estrada si Lacson at kung ano ang magagawang tulong ni FPJ sakaling tumakbo ito at manalo sa susunod na eleksiyon ay magagawa din ng senador. Idinagdag pa ng kongresista na wala na ring panahon ang kanyang mga kasamahan sa oposisyon na hintaying makapagdesisyon ang action star dahil maigsi na umano ang panahon. Ayon pa sa source, dapat ay nakapagdesisyon na si FPJ na tatakbo siya para ngayon pa lamang ay napaghandaan na nila ang mga dapat nilang gawin, subalit pinaghihintay pa sila ni da king hanggang March 2003 dahil doon pa lamang umano ito makapagdedesisyon kung tatakbo siya sa pagka-pangulo o hindi. Sinabi pa sa source na kitang-kita nila sa mukha ni da king na wala itong planong pasukin ang magulong mundo ng pulitika dahil hanggang ngayon ay hindi pa rin ito nagpapakita ng interes. Dahil dito, nangangamba ang mambabatas na baka malagay sila sa balag ng alanganin kaya hindi na nila ito pipilitin pa. Napag-alaman rin na dismayado umano si Estrada sa kanyang matalik na kaibigan na siya pa naman nitong inaasahang makatutulong sa mga kaso niyang kinakaharap ngayon sa Special Division ng Sandiganbayan. (Ulat ni Malou Escudero)</body>
<link>http://www.philstar.com/Article.aspx?articleId=181597&amp;publicationSubCategoryId=92</link>
</article>
<article>
<title>Kapag suspek pa lang ang tumakas,di puwedeng kasuhan</title>
<author>Malou Escudero</author>
<date>
<month>October</month>
<day>27</day>
<year>2002</year>
</date>
<body>Ibinunyag kahapon ng isang mambabatas na wala pang batas sa Pilipinas na magpaparusa sa mga bilanggong tumakas o magtatangkang tumakas sa kulungan kung suspek pa lang ang mga ito. Ayon kay Iloilo Rep. Rolex Suplico, sa kasalukuyang penal laws, ang maaari lamang parusahan o bigyan ng karagdagang parusa ay ang mga tumakas na presong nahatulan na ng korte o nakaapela ang kaso. Ito aniya ay isang malaking butas sa kasalukuyang batas kaya dapat na maamyendahan kaagad ng Kongreso ang Revised Penal Code upang maitama ang nasabing pagkakamali. &amp;quot;Yong mga tumakas na suspek at muling nahuli, paparusahan lamang sila doon sa krimen na kanilang ginawa kung mapapatunayan silang nagkasala pero hindi kasama sa parusa yong kanilang ginawang pagtakas,&amp;quot; ani Suplico. Maari aniyang ito rin ang dahilan kung bakit nakikipagsabwatan ang ilang tiwaling miyembro ng Bureau of Jail Management and Penology (BJMP) sa mga mayayamang presong hindi pa nahahatulan. Ang dapat anyang gawin ay gamiting aggravating circumstances o dagdagan ng parusa ang mga suspek na tumakas at muling nahuli kapag hinatulan na sila ng korte. Ipinanukala rin ni Suplico na gawing basehan para sa automatic conviction ng mga suspek ang gagawin nilang tangkang pagtakas. (Ulat ni Malou Escudero)</body>
<link>http://www.philstar.com/Article.aspx?articleId=181607&amp;publicationSubCategoryId=92</link>
</article>
<article>
<title>Golez kay Joma: Sisihin mong mga alipores mo !</title>
<author>Lilia Tolentino</author>
<date>
<month>October</month>
<day>27</day>
<year>2002</year>
</date>
<body>Walang dapat sisihin si Communist Party of the Philippines (CPP) founder Jose Maria Sison kung bakit mababagoong sa bangko ang kanyang pondo sa Netherlands kundi ang kanyang mga alipores na pumaslang ng mga opisyal ng pamahalaan, nangotong ng salapi sa mga kandidato at nagsunog ng linya ng komunikasyon. Ito ang reaksiyon ni National Security Adviser Roilo Golez sa pahayag ni Sison na kung hindi sa kanya (Golez), hindi frozen ang kanyang mga assets. &amp;quot;He should blame his subordinates in the NPA kasi they were the ones who killed Rep. Marcial Punzalan and Gov. Rudy Aguinaldo and killed mayors and barangay chairmen and extorted money from hapless candidates and burned communication towers. He has only himself to blame,&amp;quot; ani Golez kasabay ng pahayag na kung wala siyang (Sison) kinalaman sa mga pangyayaring ito hindi siya maituturing na lider ng CPP-NPA. Galit din si Joma sa ginawang pagkampanya sa mga bansang Europa para suportahan ang pagdedeklarang terorista ang New Peoples Army. Nilinaw ni Golez na wala siyang naging papel sa pagkakadeklara sa NPA bilang terorista. (Ulat ni Lilia Tolentino)</body>
<link>http://www.philstar.com/Article.aspx?articleId=181611&amp;publicationSubCategoryId=92</link>
</article>
<article>
<title>Nobyembre at Disyembre high risk months</title>
<author>Joy Cantos</author>
<date>
<month>October</month>
<day>27</day>
<year>2002</year>
</date>
<body>Itinuturing na mapanganib ng mga analyst ng PNP ang mga buwan ng Nobyembre at Disyembre sa pag-atake ng mga terorista sa bansa. Base sa pag-aanalisa, sa nasabing mga buwan ay higit silang nakaalerto bunsod na rin ng posible pang paghahasik ng terorismo matapos ang sunud-sunod na insidente ng mga pagpapasabog sa Mindanao at Metro Manila na ipinalalagay na pilot test lamang ng grupo. Sa nasabing mga buwan, malamang na muli na namang maglunsad ng mga pagpapasabog ang mga terorista umpisa sa Undas hanggang Nobyembre 30 o Bonifacio day at mula Disyembre 1 hanggang sa pagsalubong sa bagong taon. Base sa rekord, pinasabog ng Al Qaeda terrorist group ang World Trade Center at Pentagon sa Washington noong nakalipas na Setyembre 11, 2001 na pumapatak sa 911 o ang emergency number ng Amerika. Kung may katotohanan umano na ang Jemaah Islamiyah ng Al Qaeda ang nasa likod ng mga pagpapasabog sa bansa ay malamang na umatake na naman ang grupo sa Nobyembre upang hamunin ang PNP na ang emergency number ay 117 o tumutumbok sa Nobyembre 7. Bilang reaksiyon, sinabi ni PNP spokesman Sr. Supt. Leopoldo Bataoil na higit pa nilang palalakasin ang police visibility bilang bahagi na rin ng Oplan Kaluluwa dahil sa inaasahang pagdagsa ng mga tao patungo sa mga sementeryo. (Ulat ni Joy Cantos)</body>
<link>http://www.philstar.com/Article.aspx?articleId=181617&amp;publicationSubCategoryId=92</link>
</article>
<article>
<title>Sen. Revilla umalma sa moratorium ng BFAD</title>
<author>Rudy Andal</author>
<date>
<month>October</month>
<day>27</day>
<year>2002</year>
</date>
<body>Kinuwestiyon kahapon ni Senator Ramon Revilla Sr. ang ipinaiiral na moratorium ng Bureau of Food and Drugs (BFAD) kaugnay sa aplikasyon ng mga new players upang umangkat ng murang gamot mula sa ibang bansa. Sinabi ni Sen. Revilla na maraming Pilipino ang namamatay dahil hindi ito makabili ng gamot dahil sa sobrang kamahalan ng presyo nito. Ayon kay Revilla, natuklasan niya na mayroong 2,900 new players ang nagsumite ng kanilang certificate of product registration sa BFAD mula pa noong 1999 subalit hindi ito inaaksiyunan. Aniya, dapat payagan ng gobyerno ang pagpasok ng mga bagong player sa pharmaceutical products upang mapababa natin ang presyo ng gamot kung saan ay magkakaroon din ng options ang taumbayan kung anong brand ng gamot ang kanilang bibilhin. (Ulat ni Rudy Andal)</body>
<link>http://www.philstar.com/Article.aspx?articleId=181619&amp;publicationSubCategoryId=92</link>
</article>
<article>
<title>4 NPA tiklo sa bigong kidnap</title>
<author>Joy Cantos at Pesie Mi&amp;ntilde;oza</author>
<date>
<month>October</month>
<day>28</day>
<year>2002</year>
</date>
<body>Apat na miyembro ng rebeldeng New Peoples Army (NPA) ang nadakip ng tropa ng militar matapos ang limang minutong sagupaan sa magubat na lugar ng Brgy. Matamil, Dingalan noong Sabado ng gabi dahil sa tangkang pagdukot ng mga ito sa isang prominenteng negosyante dito sa lalawigan ng Aurora. Kinilala ni Armys 7th Infantry Division Commander Maj. Gen. Alberto Fernando Braganza ang mga nadakip na suspek na sina Joseph Evangelista alyas Mario, 24, ng Bicol; Rodolfo Magdaong alyas Berto, 21; Armando Magdaong alyas Joven, 23, at Mike Ramirez alyas Joshua na pawang taga-Gabaldon, Nueva Ecija. Inamin ng mga nadakip na rebelde na sila ay aktibong kasapi ng 28th man NPA rebel terrorist group na sangkot sa extortion activities sa nasabing lugar at umanoy may planong kidnapin ang negosyanteng si Romeo John Roxas II, vice president for operations ng Green Circle Properties, Inc. na nakabase sa Aurora noong Miyerkules. Batay sa ulat, ang apat na nadakip kasama ang 24 pang NPA ay naglagay ng checkpoint sa Sitio Amutan, Brgy. Cabug noong Miyerkules para kidnapin si Roxas na napag-alaman nilang daraan doon. Tatlong luxury vehicles ang pinahinto sa checkpoint ng mga NPA at siniyasat kung naroon ang kanilang pakay na siya namang pagdating ng van ni Roxas sa lugar. Nang makita ni Roxas na sinisiyasat ng mga NPA ang tatlong sasakyan ay natunugan nito na siya ang pakay kayat mabilis nitong pinasibat ang kanyang sasakyan at binalewala na ang checkpoint. Subalit pinaputukan ng mga NPA ang sasakyan ni Roxas na masuwerte namang hindi ito tinamaan maliban lang sa likod ng sasakyan nito na tadtad ng mga bala. Napag-alaman na matagal nang hinihingian ng mga rebelde si Roxas ng revolutionary tax, sa kanyang kompanya subalit hindi ito nagbibigay kayat nagplano na dukutin ito. Nagsagawa naman ang Charlie Company ng 71st Infantry Brigade para hanapin ang mga rebelde at dito ay nagkaroon ng limang minutong barilan bago naaresto ang apat na rebelde. (Ulat nina Joy Cantos at Pesie Mi&amp;ntilde;oza)</body>
<link>http://www.philstar.com/Article.aspx?articleId=181731&amp;publicationSubCategoryId=92</link>
</article>
<article>
<title>Mendoza, Lastimoso ihahabla sa smoke belching</title>
<author></author>
<date>
<month>October</month>
<day>28</day>
<year>2002</year>
</date>
<body>Tinaningan ng mga abogado ng Integrated Bar of the Philippines (IBP) ng isang buwan sina Transportation and Communications Secretary Leandro Mendoza at Land Transportation Office Chief Roberto Lastimoso na alisin sa mga lansangan ang mga sasakyang smoke belchers kundiy mahaharap sila sa demanda. Sa kanilang ultimatum na ipinahatid sa e-mail sa dalawang opisyal, tinukoy ng mga abogado ang may sampung kompanya ng transportasyon na anilay pangunahing lumalabag sa Clean Air Act. Kabuuang 1,200 smoke belching na behikulo ang kumpirmado ng Bantay Kalikasan sa isinasagawang nitong Text-Usok campaign. Binatikos ng IBP lawyers ang mga naturang opisyal na anilay &amp;quot;pabaya sa tungkulin&amp;quot; dahil hindi inaaksyunan ang mga kompanyang inirereklamo sa kabila ng perwisyong dulot sa taumbayan. Sa ilalim ng Clean Air Act, posibleng sibakin sa tungkulin ang mga opisyal na mapapatunayang pabaya at ipagharap ng kaukulang demanda. Apat na koponan na tinaguriang &amp;quot;Strike Forces&amp;quot; mula sa ibat ibang sektor ang itinatag upang isakatuparan ang lahat ng aspeto ng krusadang ito. Ang Team A, ang magdadala kay Mendoza at Lastimoso ng formal notice to sue. Ang Team B naman ang kukuha sa Securities and Exchange Commission (SEC) ng mga pangalan ng mga may-ari ng kompanyang lumalabag sa anti-smoke belching laws at Clean Air Act. Ang Team C ang siyang magsasampa ng kaukulang administrative charges sa Land Transportation and Franchising Regulatory Board (LTFRB) upang matanggalan ng prangkisa ang mga violators. Habang ang Team D na kinabibilangan ng mga defense lawyers ang siyang magtatanggol sa mga mamamayan o opisyal na nagiging biktima ng harassments suits dahil sa kanilang mahigpit na pagpapatupad sa naturang batas.</body>
<link>http://www.philstar.com/Article.aspx?articleId=181741&amp;publicationSubCategoryId=92</link>
</article>
<article>
<title>Pulis sa nagpatakas sa bomber pinasisibak ni GMA</title>
<author>Lilia Tolentino</author>
<date>
<month>October</month>
<day>28</day>
<year>2002</year>
</date>
<body>Pinasisibak ni Pangulong Gloria Macapagal-Arroyo ang lahat na responsableng pulis na nagpabaya sa tungkulin na naging daan sa pagtakas sa piitan ni Abdul Basit Usman, 28-anyos ng Brgy. Bentong, Polomolok, South Cotabato at suspek sa pagpapasabog ng bomba sa General Santos City noong Abril 21. Si Usman, miyembro ng Abu Sayyaf Group ay isa umanong bomb explosive expert na pinaniniwalaang nagtanim ng bomba sa labas ng Fitmart Mall sa General Santos City na ikinasawi ng 15 katao at ikinasugat ng humigit-kumulang na 100 iba pa. Ayon kay Presidential Spokesman Rigoberto Tiglao, na humingi na ng konsultasyon si PNP Chief, Director General Hermogenes Ebdane kay Interior and Local Government Secretary Joey Lina para sa paglalapat ng mabigat na parusa sa mga iresponsableng pulis. Tiniyak ni Tiglao na susuportahan ng Pangulo ang pagpapasibak sa tungkulin sa lahat ng responsable sa pagkakatakas ni Usman dahil sa kapabayaan. Sa naganap na pangyayari, sinibak kahapon sa puwesto si P/Chief Insp. Auselito Cabang, hepe ng 1206th Police Provincial Mobile Group (PPMG) na siya umanong may direktang hurisdiksyon sa kinapipiitan ni Usman. Nakatakas si Usman sa kanyang detention cell sa Saranggani Provincial Command sa Kawas, Alabel. (Ulat ni Lilia Tolentino)</body>
<link>http://www.philstar.com/Article.aspx?articleId=181746&amp;publicationSubCategoryId=92</link>
</article>
<article>
<title>BPI director pinasisibak ng mga magsasaka</title>
<author></author>
<date>
<month>October</month>
<day>28</day>
<year>2002</year>
</date>
<body>Nagkaisa ang mga magsasaka sa buong bansa na dapat sibakin sa puwesto si Bureau of Plant Industry director Umpar Adiong na pumapabor sa pag-angkat ng mga gulay sa ibang bansa sa halip na tulungan sila na maiangat ang kanilang kabuhayan. Kasangga ng mga magsasaka sina Benguet Gov. Raul Molintas at Mt. Province Gov. Sario Malinias at 13 municipal mayor ng Cordillera at nanawagan kay Pangulong Arroyo na sibakin sa puwesto si Adiong. Sinabi ni Gov. Molintas na noong buwan ng Agosto pa lang ay pinayagan umano ni Adiong ang pag-angkat ng mga imported na mga gulay na umaabot sa 904,000 kilo na ibinabagsak sa Divisoria at Balintawak na nagiging dahilan para malugi ang mga magsasaka ng multi-milyong piso sa industriya ng gulay. Dinagdag pa ni Gov. Molintas na nag-isyu umano ang BPI ng 105 permits para maka-angkat ang mga kilalang importers sa bansa gaya ng Rustans, PAL, Asian Development Bank at mga kilalang negosyante ng gulay sa Divisoria. Ang permit na iniisyu umano ng BPI para hindi malaman kung anong uring gulay ang naaangkat sa paglalagay ng &amp;quot;fresh vegetables and herbs&amp;quot;. Nagbabayad umano ng mababang taripa ang mga naisyuhan ng permit sa kanilang mga gulay tulad ng celeries at pepper subalit ang mga container van ay may halong patatas, carrot, broccoli, asparagus na mayroon namang produkto ang magsasaka ng Benguet. Inamin naman ni Customs Commissioner Antonio Bernardo na dumalo sa isang diyalogo sa mga magsasaka kamakailan, na alam niya na talamak ang smuggling ng mga imported na gulay at prutas subalit kinakailangan umano ang tulong ng kanilang tanggapan ang impormasyon para masugpo ang smuggling activities. Ang anumang matatanggap nilang impormasyon ay agad nilang aaksyunan.</body>
<link>http://www.philstar.com/Article.aspx?articleId=181754&amp;publicationSubCategoryId=92</link>
</article>
<article>
<title>Presidente Bush pinuri si GMA</title>
<author>Ely Saludar</author>
<date>
<month>October</month>
<day>28</day>
<year>2002</year>
</date>
<body>Los Cabos, Mexico (via PLDT)  Pinuri ni US President George W. Bush si Pangulong Gloria Macapagal-Arroyo sa patuloy na kampanya ng kanyang administrasyon na labanan ang terorismo at paglaban sa mga terorista. Ito ang naging paksa ng one-on-one meeting ng Pangulo kay Bush sa nagaganap na APEC Leaders Summit dito. Kaya naman sinabi ng Pangulong Arroyo na kumikilos si Pangulong Bush upang dagdagan ang pagsuporta nito sa Pilipinas laban sa terorismo. Inihalimbawa ng Pangulong Arroyo ang pagtulong ng US sa intelligence community ng Pilipinas upang mapag-ibayo ang paglaban sa terorismo. Maging sa pakikipagpulong ng Pangulong Arroyo kay Australian Prime Minister John Howard, nagkasundo ang dalawang lider na magkatuwang na labanan ang terorismo, dahilan sa maraming Australiano ang namatay sa pagsabog sa Bali,Indonesia na kagagawan ng terorista. (Ulat ni Ely Saludar)</body>
<link>http://www.philstar.com/Article.aspx?articleId=181757&amp;publicationSubCategoryId=92</link>
</article>
<article>
<title>P19-M lotto winner pinatay</title>
<author>Joy Cantos</author>
<date>
<month>October</month>
<day>29</day>
<year>2002</year>
</date>
<body>Kamatayan ang inihatid sa buhay ng isang 58-anyos na dating taxi driver ng pagkapanalo nito ng P19 milyong jackpot prize sa mega lotto makaraang pasukin sa tahanan nito ng lima hanggang pitong armadong lalaki na pawang naka-bonnet at barilin hanggang sa mapatay sa Antipolo City, Rizal kahapon ng madaling araw. Dead-on-the-spot ang biktimang kinilalang si Arturo Eupena, may asawa, walang anak, tubong Sta. Magdalena, Sorsogon at residente ng Lot 2 Block 9 Nazareneville subdivision, Brgy. San Roque ng nasabing lungsod. Nagtamo ito ng mga tama ng bala ng baril sa batok at tiyan. Base sa imbestigasyon ni SPO1 Felipe Matias, may hawak ng kaso, dakong 1:50 ng madaling araw ng maganap ang insidente sa tahanan ng mga Eupena. Napag-alaman na nagdiwang ng kanyang ika-58 kaarawan ang biktima nitong Sabado at inabot ng hanggang madaling araw ng Linggo ang selebrasyon. Sa kasiyahang ito umano niya kinumpirma sa mga kapitbahay na nanalo nga ito sa lotto. Sa pahayag ng ampon ng biktimang si Reynan Eupena, 31, matapos ang b-day celebration ay natulog na sila, ang ama-amahan sa kuwarto habang ang ampon ay sa sala kasama ang kaibigan nitong si Rico Guano. Nakakaidlip pa lamang umano sila ng biglang pasukin ng armadong lalaki at pilit na pinalalabas ang napanalunan nitong malaking pera sa lotto, subalit wala naman umano ito sa kanilang bahay at nakadeposito sa bangko. Nasa ganitong tagpo ng marinig ni Reynan ang komosyon. Base sa kanyang nasaksihan, tinutukan umano ang kanyang amain ng baril sa ulo ng isa mga suspek habang ang iba ay naghahalughog sa buong kabahayan sa pagbabakasakaling dito nakatago ang pinanalunan ng biktima sa lotto. Nabatid pa na may kalibre .45 ng baril si Eupena na kabibili lamang nito pero hindi na nagawang maiputok pa dahil naka-safety lock at naunahan na ng mga suspek. Hindi pa nakuntento matapos mapaslang ang biktima ay tinangay pa ng mga suspek sa kanilang pagtakas ang bagong biling Toyota Grandia van na kulay puti bukod pa sa hindi madeterminang pera na nakuha sa loob ng kuwarto ng biktima subalit maliit lamang ito. Isang kapitbahay na nagngangalang Maria Luisa Escalante ang nagreport ng insidente sa Antipolo City Police matapos na makarinig ng putok ng baril mula sa bahay ng biktima. Wala sa bahay ang asawa ng biktima na si Leticia ng maganap ang krimen. Samantala, nakaligtas ang kaibigan na si Guano na nagawang makapagtago sa kusina. Lumilitaw pa sa imbestigasyon, nagbalato pa umano ang pamilya Eupena ng tig-P5,000 sa mga kamag-anak, P500 sa mga kapitbahay at nakabili na rin ng bagong sasakyan habang ipinagawa na rin ang kanilang bahay. Noong una ay lihim lamang umano ang pagkakapanalo subalit dahil sa kadaldalan umano ng ampon ng biktima ay nabunyag din ito sa mga kapitbahay. Ayon sa pulisya, dahilan sa pagbo-blowout ng pamilya ay nalaman sa buong Antipolo City na nanalo ito ng P19-M na maaring siyang pinag-interesan ng mga suspek. Napag-alaman pa sa mga kapitbahay na parang piyesta araw-araw sa kanilang lugar dahil araw-araw ay may kainan. Nabatid din na 22-katao ang trabahador na gumagawa sa kanyang bahay kung saan pakain na, painom pa. Sa panayam kay Reynan, ang ina nito ang tumaya sa lotto at ang numerong nanalo ang siya namang alagang numero ng kanyang ama. Mahilig anyang tumaya sa mga raffle ang biktima lalo na sa lotto. Si Eupena ay nagwagi nitong Oktubre 12 na ang premyo ay P9-M lamang pero iginigiit ni Reynan na P19 milyon ang napanalunan nito. Naglunsad na ng malawakang manhunt operations ang Antipolo city laban sa mga salarin. (Ulat ni Joy Cantos)</body>
<link>http://www.philstar.com/Article.aspx?articleId=181852&amp;publicationSubCategoryId=92</link>
</article>
<article>
<title>P46-M pera ng GSIS ipinambili ng Juan Luna painting</title>
<author>Malou Escudero</author>
<date>
<month>October</month>
<day>29</day>
<year>2002</year>
</date>
<body>Pinaiimbestigahan at pinasususpinde ni Bayan Muna Rep. Crispin Beltran si Government Service Insurance System (GSIS) president at general manager Winston Garcia dahil lumabag umano ito sa kanyang tungkulin nang bilhin ang P46 milyong halaga ng &amp;quot;Parisian Life&amp;quot; painting ni Juan Luna sa ginawang auction sa Hong Kong. Sinabi ni Rep. Beltran na isang pag-aaksaya ng pondo ng GSIS ang ginawa ni Garcia kaya dapat na itong magbitiw sa kanyang puwesto. &amp;quot;Anong karapatan niya na gamitin ang pondo ng GSIS para lamang ipambili ng isang painting? Dapat nating isipin na ang P46 milyon ay napakalaking pera,&amp;quot; pahayag ni Beltran. Ayon kay Beltran, dapat alalahanin ni Garcia na ang pera ng GSIS ay galing sa kontribusyon ng mga empleyado ng gobyerno kaya wala itong karapatan na gamitin ang nasabing salapi. Bagaman mahalagang bahagi ng kasaysayan ng Pilipinas ang Juan Luna painting, hindi naman saklaw ng gawain ng GSIS ang pag-recover nito. Sigurado anyang aangal ang milyun-milyong GSIS pension fund owners sa nasabing ulat na binawasan ang kanilang pondo upang ipambili lamang ng isang painting. Isang congressional inquiry ang nais ipatawag ni Beltran upang imbestigahan ang maanomalyang paglalabas ng pondo ng GSIS. Sa ngayon ang isang empleyado ng gobyerno na may average monthly income na P16,000 ay kinakaltasan ng 9% para sa kontribusyon nito sa GSIS at kung lalampas ito sa P16,000 ay kakaltasan siya ng karagdagang 2 porsiyento. (Ulat ni Malou Escudero)</body>
<link>http://www.philstar.com/Article.aspx?articleId=181857&amp;publicationSubCategoryId=92</link>
</article>
<article>
<title>Babaerong mga pulis sama sa lifestyle check</title>
<author>Gemma Amargo</author>
<date>
<month>October</month>
<day>29</day>
<year>2002</year>
</date>
<body>Ipapasama ng Department of Justice (DOJ) sa lifestyle check ng Presidential Anti-Graft Commission (PAGC) ang lahat ng umanoy mga babaerong pulis at mga opisyal ng gobyerno. Sinabi ni Justice Secretary Hernando Perez na makikita sa pamumuhay ng mga babaerong pulis kung sobra ang kinikita ng mga ito bukod sa tinatanggap nilang suweldo kaya dapat silang kasuhan o sibakin sa puwesto. Naniniwala ang DOJ chief na tumatanggap ng mga kotong money o payola ang mga pulis na mayroong mga kabit dahil hindi sapat ang kanilang sahod kung mayroon silang mahigit sa isang pamilya. Dahilan dito kaya dapat lamang na busisiin ang Statement of Assets and Liabilities (SAL) ng mga ito bunsod na rin sa mga katiwalian at iregularidad na kanilang kinasasangkutan. Sa kasalukuyan ay sumusuweldo ang mga ordinaryo at baguhang pulis tulad ng ranggong Police Officer 1 (PO1) ng P8,000 at allowance na umaabot sa P4,000. Hindi lamang mga pulis kundi pati mga kawani ng gobyerno ay isasama rin sa pagbusisi ng kanilang mga kayamanan. Kabilang sa mga iimbestigahan sina NBI director Reynaldo Wycoco, BIR Commissioner Andrea Domingo, Bureau of Corrections director Ricardo Macala, Land Registration Authority administrator Benedicto Ulep at Solicitor General Alfredo Benipayo. Binigyan ang mga ito ng hanggang bukas, Oktubre 30 para isumite ang kanilang mga SAL sa nakalipas na 3 taon at direktang ihahain sa tanggapan ni PACG chief Dario Rama. Nagpalabas na si Perez ng DOJ circular na nag-aatas sa mga pinuno ng DOJ at iba pang ahensiyang nasa ilalim nito na maisama rin sa isasagawa niyang lifestyle check. (Ulat ni Gemma Amargo)</body>
<link>http://www.philstar.com/Article.aspx?articleId=181865&amp;publicationSubCategoryId=92</link>
</article>
<article>
<title>Gagamit ng pangalan ni Mike arestuhin - GMA</title>
<author>Lilia Tolentino</author>
<date>
<month>October</month>
<day>29</day>
<year>2002</year>
</date>
<body>Ipinaaaresto ng Malaca&amp;ntilde;ang ang lahat ng taong gumagamit sa pangalan ni First Gentleman Mike Arroyo o sino man sa miyembro ng First Family para makahingi ng pabor sa ibat ibang tanggapan ng gobyerno. Ang direktibang ito ay nakapaloob sa isang memorandum order na pinalabas ni Executive Secretary Alberto Romulo sa lahat ng ahensiya ng pamahalaan para ilista ang mga pangalan ng mga taong nagpapanggap na kaibigan o kamag-anak ng First Family para makakuha ng kontrata at iba pang pakikipag-transaksyon sa pamahalaan. Sa kanyang memo, ang lahat na ahensiya ng pamahalaan ay kailangang magsumite ng mga pangalan ng mga nagpapanggap na may koneksiyon sa First Family hanggang Nobyembre 15. (Ulat ni Lilia Tolentino)</body>
<link>http://www.philstar.com/Article.aspx?articleId=181870&amp;publicationSubCategoryId=92</link>
</article>
<article>
<title>APEC meet tapos na</title>
<author>Ely Saludar</author>
<date>
<month>October</month>
<day>29</day>
<year>2002</year>
</date>
<body>LOS CABOS, Mexico via PLDT - Nagtapos na kahapon ang dalawang araw na 10th APEC leaders summit dito na dinaluhan ng mga world leaders sa pangunguna ni US President Bush. Nagkaisa ang mga lider ng mga bansa sa pagkondena sa terorismo na inihahasik sa ibat ibang panig ng mundo kabilang ang Pilipinas at Indonesia. Samantala, mula sa 2 araw na pagdalo ni Pangulong Arroyo sa APEC summit dito ay tumuloy ito sa kanyang working visit sa Estados Unidos. Tiniyak ng Pangulo sa mga Pinoy sa San Diego, California na nalalapit na ang katapusan ng Abu Sayyaf. Ipinagmalaki rin ng Pangulo ang mga isinasagawa nitong programa tulad ng pabahay at paglutas sa unemployment sa Pilipinas. Hiningi ng Pangulo ang suporta ng mga Pinoy na manatiling sumuporta sa kanyang administrasyon para sa isinusulong nitong strong republic. Mula sa San Diego, magtutungo ang Pangulo sa San Jose at San Francisco. (Ulat ni Ely Saludar)</body>
<link>http://www.philstar.com/Article.aspx?articleId=181877&amp;publicationSubCategoryId=92</link>
</article>
<article>
<title>Dahil madalas matakasan ng preso, 500 jail guards idadagdag</title>
<author>Malou Escudero</author>
<date>
<month>October</month>
<day>29</day>
<year>2002</year>
</date>
<body>Dahil sa tumataas na bilang ng mga nakakatakas na bilanggo, posibleng pagbigyan ng Kongreso ang kahilingan ng Malaca&amp;ntilde;ang na magdagdag ng 500 jail guards sa susunod na taon. Ayon kay Camarines Sur Rep. Rolando Andaya, chairman ng House committee on appropriations, isang preso ang nakakatakas kada 72-oras at isa lamang sa bawat dalawang nakakatakas na preso ang nahuhuli ng mga awtoridad. Kakailanganin ng Bureau of Jail Management and Penology (BJMP) ng P70.65 milyon para sa pasahod at allowance ng 500 bagong bantay ng kulungan. Sa kasalukuyan, may 6,399 jail guards ang BJMP na nagbabantay sa 41,594 preso. Sa bilang na ito, lumilitaw na isang preso ang nakatoka sa 33 bilanggo. Sa nasabi pa ring bilang, 3,759 ang nakatalaga sa mga kulungan at 1,461 ang mga escort ng mga presong dumadalo sa kanilang hearing sa korte. Base sa listahang ipinadala ng BJMP sa komite, lumalabas na 3 preso ang binabantayan ng isang jail guard sa mga court hearing. Ang BJMP ang nagbabantay sa 465 kulungan sa bansa at 474 naman sa PNP. Humihingi ito ng P1.940 bilyong pondo para sa 2003 kung saan nakapaloob dito ang budget para sa karagdagang 500 jail guards at para sa pagtaas sa food allowance ng mga bilanggo mula sa kasalukuyang P30 sa P35. (Ulat ni Malou Escudero)</body>
<link>http://www.philstar.com/Article.aspx?articleId=181882&amp;publicationSubCategoryId=92</link>
</article>
<article>
<title>Mayor tinodas sa simbahan</title>
<author>Tony Sandoval,Myds Supnad,Arnell Ozaeta,Doris Franche at Lordeth Bonilla</author>
<date>
<month>October</month>
<day>30</day>
<year>2002</year>
</date>
<body>Binaril at napatay ang municipal mayor ng Tineg, Abra habang nagni-ninong sa kasalan sa loob ng simbahan sa Calauan, Laguna kahapon ng umaga. Hindi na umabot pa ng ospital si Tineg Mayor Clarence Benwaren, 35, matapos puruhan sa ulo ng kalibre .45 baril ng isa sa pitong hinihinalang hired killers. Samantala napatay rin ang isa sa mga suspek matapos na magkaroon ng running gun battle na nakilalang si Edberto Amoncio, 26, ex-army at residente ng Diliman, Quezon City. Nadakip naman ang driver ng van na ginamit ng mga suspek na kinilalang si Cernan Carandang, ng Brgy. Masiit, Calauan. Batay sa inisyal na imbestigasyon ng pulisya, dakong alas-9:45 ng umaga ng maganap ang krimen sa San Isidro Labrador church sa Barangay Silangan Poblacion kung saan tumatayong isa sa mga principal sponsor sa kasal ang biktima. Habang pinipirmahan umano ng mayor ang marriage contract ay bigla itong nilapitan ng isa sa mga salarin saka binaril sa ulo habang umakto namang lookout ang mga kasama nito sa labas ng simbahan. Nang bumulagta sa sahig ang biktima ay isinabay ng mga suspek ang kanilang pagtakas sa nagkagulong mga tao at sumakay sa isang Hyundai van na kulay green at may plakang XEE-831 na minamaneho ni Carandang. Hinabol sila ng mga awtoridad para pasukuin subalit pumalag ang mga suspek at nagkaroon ng barilan. Napatay si Amoncio at nadakip ang driver samantala nagsitakas ang lima pa nitong kasamahan. Bago ang pamamaslang, ilang beses nang pinagtangkaang patayin si Benwaren ng mga hinihinalang rebelde ng Agustin Begnalen command ng NPA. Kamakailan, sinunog ng mga rebelde ang kanyang building dahil pinapagamit umano niya sa mga sundalo. Noong July 12, 2002 inambus din ito ng armadong mga lalaki ngunit nagasgasan lamang. Iniimbestigahan na rin ng pulisya ang anggulong pulitika.(Ulat nina Tony Sandoval,Myds Supnad,Arnell Ozaeta,Doris Franche at Lordeth Bonilla)</body>
<link>http://www.philstar.com/Article.aspx?articleId=181996&amp;publicationSubCategoryId=92</link>
</article>
<article>
<title>Asawa, anak suspek sa pinaslang na lotto winner</title>
<author>Joy Cantos</author>
<date>
<month>October</month>
<day>30</day>
<year>2002</year>
</date>
<body>Lahat ng miyembro ng pamilya, kabilang ang asawa at anak, pati na rin mga kaibigan ang pangunahing mga suspek ng mga awtoridad sa pagpaslang sa 58-anyos na lotto winner na nilooban at pinatay ng pitong maskarado at armadong kalalakihan sa tahanan nito sa Antipolo City, kamakalawa ng madaling araw. Ito ang masusing sinisilip ngayon sa patuloy na imbestigasyon ng Antipolo City police sa mistulang bangungot na naging kapalaran ng biktimang si Arturo Eupena, residente ng Lot 2 Block 9 Nazareneville subdivision. Si Eupena ay pinaslang dakong 1:50 ng madaling araw nitong Lunes matapos magdiwang ng kanyang kaarawan noong Sabado. Ang pagpatay ay nasaksihan mismo ng anak nitong si Reynan Eupena, 31. Nabatid na ikinokonsiderang pangunahing suspek sa kaso ang asawa ng biktima na si Leticia, 52, sanhi ng hindi nito paglutang simula ng mapaslang ang kanyang mister. Base pa sa imbestigasyon, nagpaalam si Leticia sa kanyang asawa noon pang Linggo na makikitulog sa isa nitong kamag-anak sa Camp Crame. Bago umalis ay balisa na ito at tila may malalim na iniisip. Isa rin sa mga anggulong tinitingnan ng mga awtoridad ay ang pagtanggi umano ng biktima na isama bilang co-depositor sa isang bangko ang kanyang asawa kaya posibleng sumama ang loob ng babae at nagtanim ng galit. Si Eupena ang nanalo sa October 12 draw ng lotto na may premyong P19 milyon. (Ulat ni Joy Cantos)</body>
<link>http://www.philstar.com/Article.aspx?articleId=182001&amp;publicationSubCategoryId=92</link>
</article>
<article>
<title>Juan Luna 'babangon'</title>
<author>Malou Escudero/Lilia Tolentino</author>
<date>
<month>October</month>
<day>30</day>
<year>2002</year>
</date>
<body>Kung malalaman lamang ni Juan Luna na nagbayad ng napakalaking halaga ng salapi ang kanyang mga kababayan para sa kanyang ipininta, siguradong babangon ito sa kanyang libingan. Ito ang naging reaksiyon kahapon ni Bayan Muna Rep. Crispin Beltran matapos ipagtanggol ng pamahalaan ang P46 milyong ibinayad ng Government Service Insurance System (GSIS) para mabawi ang &amp;quot;Parisian Life&amp;quot; painting ni Luna sa isang subasta sa Christies sa Hong Kong. Binatikos ng mambabatas ang kaipokritohan umano ng administrasyon sa pagnanais na makuha ang painting, gayong araw-araw ay ibinebenta at ipinapaupa sa mga dayuhan ang natural resources at iba pang pag-aari ng bansa sa pamamagitan ng privatization, deregulation at liberalization. Sinabi pa ni Beltran na libong Pilipino na sana ang napakain, nabihisan at nagamot sa nasabing halaga sa halip na ibinigay sa Christies. Hindi pa anya nakakalusot sa pananagutan sa batas ang GSIS sa ipinahiram nitong P1 bilyon sa Public Estates Authority (PEA) para maipagawa ang kontrobersiyal na Diosdado Macapagal boulevard ay mayroon na naman itong panibagong isyung kinasasangkutan, dahilan para muling igiit ni Beltran ang pagpapatalsik kay GSIS president Winston Garcia dahil sa mas mahal pa nito ang painting kaysa sa mga miyembro ng GSIS. Ayon naman kay Presidential Spokesman Rigoberto Tiglao, hindi mawawala ang pondong ipinambili sa naturang painting dahil puwede naman itong ibenta uli ng GSIS sa mas mataas na halaga o kayay sa kaparehong presyo. (Ulat nina Malou Escudero/Lilia Tolentino)</body>
<link>http://www.philstar.com/Article.aspx?articleId=182010&amp;publicationSubCategoryId=92</link>
</article>
<article>
<title>Request nina Erap at Jinggoy sa Nob. 1 binasura</title>
<author>Malou Escudero</author>
<date>
<month>October</month>
<day>30</day>
<year>2002</year>
</date>
<body>Ibinasura kahapon ng Sandiganbayan Special Division ang kahilingan nina dating Pangulong Estrada at anak nitong si Jinggoy na makadalaw sa libingan ng kanilang mga mahal sa buhay sa Araw ng mga Patay. Sa tatlong pahinang resolusyon, sinabi ng mga justices na maraming paraan upang alalahanin ang mga namayapang mahal sa buhay gaya ng pagdarasal. Sinabi pa ng korte na isang masamang precedent kung papayagan ang mag-ama na lumabas sa Veterans Memorial Medical Center dahil sa posibilidad na bahain ng katulad na kahilingan ng ibang bilanggo ang ibat ibang korte sa bansa. Kailangan ding gumastos ang pamahalaan ng nasa P2 milyon para lamang sa security ng mag-ama kapag pinagbigyan nila ang petisyon. Ipinaalala pa ng korte na sa pagdalo lamang ng mag-ama sa hearing sa Sandiganbayan ay gumagastos ang pamahalaan ng nasa P1 milyon kada araw para sa kanilang seguridad. Sa magkahiwalay na petisyon, hiniling ni Estrada na mabisita ang kanyang ama sa San Juan Cemetery samantala si Jinggoy ay nais madalaw ang lola sa isang sementeryo sa Iba, Zambales. (Ulat ni Malou Escudero)</body>
<link>http://www.philstar.com/Article.aspx?articleId=182015&amp;publicationSubCategoryId=92</link>
</article>
<article>
<title>4 Pinoy sa Kuwait absuwelto sa pagpatay</title>
<author>Ellen Fernando</author>
<date>
<month>October</month>
<day>30</day>
<year>2002</year>
</date>
<body>Apat na Pilipino na inakusahang sangkot sa pagpatay sa isang Canadian national ang inabsuwelto ng Kuwaiti Court of Appeals. Si Mary Jane Bitos, kasama ang tatlo pang Pinoy na sina Teddy Tomaro, Noraisa Esick at Lourdes Viray ay pinawalang sala sa akusasyong pinagplanuhan nila ang pagpatay sa asawa ni Bitos na si Luc Either noong nakalipas na taon. Sa police record, pinagbabaril sina Either at Bitos ng isang di kilalang lalaki habang namamalengke ang dalawa sa isang fishmarket malapit sa Fahaheel, Kuwait. Nakaligtas si Bitos sa nasabing pananambang. Bukod dito, 3 pang Pinoy na isinasangkot sa kaso ang una nang pinalaya matapos mapawalang sala. Itoy sina Jaime Vinuya, Rosalia Baclig at Edgar Nobya. Ang mga ito ay takdang umuwi sa bansa sa susunod na linggo. (Ulat ni Ellen Fernando)</body>
<link>http://www.philstar.com/Article.aspx?articleId=182020&amp;publicationSubCategoryId=92</link>
</article>
<article>
<title>Pagbubukas ng NAIA 3 tinira ni Sen. Oreta</title>
<author>Rudy Andal</author>
<date>
<month>October</month>
<day>30</day>
<year>2002</year>
</date>
<body>Kinuwestiyon ni Senator Tessie Aquino-Oreta ang hakbang ng Malaca&amp;ntilde;ang na payagan ang soft opening ng NAIA Terminal 3 gayung nirerepaso pa ng binuong investigating panel ang kontrata ng Philippine International Air Terminals Co. o PIATCO. Sinabi ni Sen. Oreta na ang desisyong ito ng Malaca&amp;ntilde;ang ay lumilitaw na pinapangunahan nito ang magiging resulta ng isinasagawang review panel na binuo ukol sa kontrata ng PIATCO. Paano pa anya makakagawa ng rekomendasyon ang binuong panel para busisiin ang kontrata kung pumayag na si Pangulong Arroyo na mabuksan ito sa darating na Disyembre 15. Ayon pa kay Oreta, ngayong pumayag ang Pangulo na buksan ang Terminal 3 ay dapat magbigay ito ng pahayag sa publiko kung binabawi na nito ang kanyang naunang pananaw na maanomalya ang nasabing kontrata kaya ipinasa niya sa review panel ng Palasyo. Dapat umanong hinintay muna ng Pangulo ang magiging resulta ng review panel bago ito nagdesisyon na payagang magkaroon ng soft opening ang NAIA Terminal 3. (Ulat ni Rudy Andal)</body>
<link>http://www.philstar.com/Article.aspx?articleId=182022&amp;publicationSubCategoryId=92</link>
</article>
<article>
<title>Bulacan governor, 24 mayor sentensiyado ng NPA</title>
<author>Danilo Garcia at Efren Alcantara</author>
<date>
<month>October</month>
<day>31</day>
<year>2002</year>
</date>
<body>Nasa hit list umano ng New Peoples Army (NPA) si Bulacan Governor Josie dela Cruz at 24 na mga mayor ng probinsiya dahil sa pagkakasangkot sa mga illegal activities. Ang mga naturang lokal na opisyal ay nakasunod na umano sa pinatay na alkalde ng Tineg, Abra na si Clarence Benwaren. Dalawa umanong Bulacan mayors ang pinadalhan na ng death threats ng NPA, ayon kay Bulacan provincial director Sr. Supt. Felizardo Serapio. Ang mga ito ay sina Bocaue Mayor Eduardo Villanueva Jr. at Meycauayan Mayor Eddie Alarilla. Bunga nito, inalerto na ni Region 3 Police Director, Chief Supt. Jose Calderon sina Governor dela Cruz at kanyang mga alkalde na dagdagan pa ng mga ito ang kanilang security force upang paghandaan ang posibleng pag-atake sa kanila ng mga hit men. Ayon sa intelligence report na hawak ni P/Supt. Anastacio Inoncillo, hepe ng Bulacan PNP Intelligence and Investigation Branch, kabilang umano ang mga pangalan nina dela Cruz, Villanueva at Alarilla sa mga lilikidahin ng nasabing grupo, batay sa mga polyetos na ipinamigay ng mga armadong kalalakihan na nagpasabog at sumunog sa mga makinaryang ginagamit sa quarrying sa dalawang crushing plant nito sa Barangay Donacion at Niugan kamakailan. Target din umano ng liquidation squad ng NPA ang ilan pa sa mga barangay at government officials sa lalawigang ito dahil sa sinasabing pagkakasangkot ng mga ito sa illegal activities partikular ang operasyon ng illegal quarry. Inaalam na rin ng PNP mula sa ibang alkalde sa Central Luzon partikular na sa lalawigan ng Bataan, Nueva Ecija, Pampanga at Tarlac na posibleng kasama sa sinasabing nasa hit list ng NPA. Matatandaan na makarang patayin si dating Mayor Honorato Galvez ng San Ildefonso, Bulacan noong Hulyo 2000 ay nasundan naman ito ng pag-ambus at pagpatay kay Mayor Steve Paulino ng Do&amp;ntilde;a Remedios Trinidad at mga pagpaslang pa sa ilang mga barangay at government officials ng Bulacan na hinihinalang kagagawan ng mga miyembro ng nabanggit na grupo.(Ulat nina Danilo Garcia at Efren Alcantara)</body>
<link>http://www.philstar.com/Article.aspx?articleId=182112&amp;publicationSubCategoryId=92</link>
</article>
<article>
<title>Parusa sa krimen sa loob ng simbahan</title>
<author>Rudy Andal</author>
<date>
<month>October</month>
<day>31</day>
<year>2002</year>
</date>
<body>Dapat ituring na may kasamang &amp;quot;aggravating circumstances&amp;quot; ang mga krimen na isinakatuparan sa mga simbahan, eskuwelahan at iba pang lugar na dapat ituring na &amp;quot;zones of peace.&amp;quot; Ito ang suhestiyon ni Senate Majority Leader Loren Legarda kahapon bilang reaksiyon sa pagpatay kay Mayor Clarence Benwaren ng Tineg, Abra sa loob mismo ng isang simbahan sa Calauan, Laguna. &amp;quot;Crimes perpetrated inside zones of peace should be considered as an affront to everything that society holds sacred and deserving of the maximum penalty prescribed by law,&amp;quot; sabi ni Legarda. Ipinaliwanag ng senadora na ang pagpatay kay Mayor Benwaren ay kinakitaan ng katrayduran dahil karaniwan nang di iniisip ng tao na siyay malalagay sa malaking panganib sa loob ng pook sambahan. &amp;quot;If killing a man inside his house carries a stiffer penalty in the light of the violation of the sanctity of the victims abode, I say that killing inside a church or a school should also be classified as most treacherous and condemnable,&amp;quot; paliwanag ni Loren. (Ulat ni Rudy Andal)</body>
<link>http://www.philstar.com/Article.aspx?articleId=182117&amp;publicationSubCategoryId=92</link>
</article>
<article>
<title>Pinoys na sisibakin sa US airports sasagipin ni GMA</title>
<author>Ely Saludar</author>
<date>
<month>October</month>
<day>31</day>
<year>2002</year>
</date>
<body>SAN FRANCISCO, California via PLDT - Sinaklolohan ni Pangulong Arroyo ang may 2,000 Fil-Americans na nagtatrabaho dito bilang airport security na napipintong mawalan ng trabaho. Inatasan ng Pangulo si RP Ambassador to the US Albert del Rosario na tingnan ang problema ng mga Fil-Am dito upang masagip sa pagkawala ng trabaho. Ang kautusan ng Pangulo ay kanyang ipinalabas kaugnay ng umanoy batas na dapat ipatupad ng US aviation na alisin ang mga hindi American citizen na nagtatrabaho sa mga paliparan sa California. Umapela ang Pangulo na pangunahing konsiderasyon ay ang kuwalipikasyon at hindi citizenship ng mga manggagawa. Pinatutulong ng Pangulo ang National Federation of Filipino Association sa mga Fil-Am na manggagawa upang magsampa ng kaso partikular ng injunction upang mapigil ang pagsibak sa mga ito. Samantala, nalusutan ng mga militanteng grupo ang higpit ng seguridad ng Secret Service at ng San Francisco Police sa pagbibigay ng seguridad sa Pangulo. Ito ay matapos na makapasok sa lugar na pinagdadausan ng pagtitipon ng Pangulo at Filipino community dito sa San Francisco. Habang nagtatalumpati ang Pangulo ay biglang itinaas ng mga militanteng grupo ang kanilang mga streamer na nagsasaad ng kanilang pagkondena sa US. Pansamantalang itinigil ng Pangulo ang kanyang talumpati ng magsigawan ang mga militanteng grupo na pawang kabataang Fil-Am. Agad namang pinalabas ng mga pulis ang mga ito at inaresto ang anim, pero bilang kagandahang loob ng Pangulo ay kanyang hiniling na agad palayain ang mga ito. (Ulat ni Ely Saludar)</body>
<link>http://www.philstar.com/Article.aspx?articleId=182126&amp;publicationSubCategoryId=92</link>
</article>
<article>
<title>Senate presidency aagawin ni Villar?</title>
<author>Rudy Andal</author>
<date>
<month>October</month>
<day>31</day>
<year>2002</year>
</date>
<body>Posibleng hindi matuloy ang kasunduan nina Senate President Franklin Drilon at Senator Rene Cayetano na maghati ng termino sa pamumuno ng Senado sa Enero ng susunod na taon matapos sumingaw ang balita na inaambisyon umano ni Senator Manuel Villar ang nasabing pinakamataas na puwesto sa Kongreso. Ayon sa impormante, tutol ang mga administration senators na maging pangulo ng Senado si Cayetano kaya ang itinutulak umano ng mga ito ay si Villar upang maging susunod na Senate president. Ayon pa sa source, isa sa posibleng dahilan ay ang mahina nang pangangatawan ni Cayetano matapos itong dapuan ng viral infection. Nagsisimula na umanong gumapang ang mga senador na kaalyado ni Villar sa kapwa nila mambabatas mula sa mayorya at minorya upang masiguro ang pagiging Senate president ng dating House speaker. Siniguro pa ng source na payag naman umano si Villar na maging susunod na pangulo ng Mataas na Kapulungan sa sandaling magkaroon ng botohan sa Enero 2003 kung saan kandidato rin si Cayetano. Nabigo namang makunan ng pahayag ang kampo ni Villar kung totoong nais nitong sungkitin ang babakantehing posisyon ni Drilon. (Ulat ni Rudy Andal)</body>
<link>http://www.philstar.com/Article.aspx?articleId=182132&amp;publicationSubCategoryId=92</link>
</article>
<article>
<title>PAOCC pinabubuwag</title>
<author></author>
<date>
<month>October</month>
<day>31</day>
<year>2002</year>
</date>
<body>Iginiit kahapon ng ilang mambabatas ang pagbuwag sa Presidential Anti-Organized Crime Commission (PAOCC) kasunod ng panukala ng Malaca&amp;ntilde;ang na bigyan ito ng confidential budget na P500 milyon para sa susunod na taon. Ang nasabing halagay ay kakatawan sa 41 porsiyento ng kabuuang intelligence budget ng buong gobyerno na P1.225 bilyon para sa 2003. Sinabi nina Deputy Minority Leader Rolex Suplico at Akbayan Rep. Loretta Ann Rosales na pag-aaksaya lamang ng pera ng taumbayan ang pagbibigay ng pondo sa PAOCC. Ang 11 co-terminus employees umano ng PAOCC ay bibigyan ng total salary na P45.5 milyon para sa 2003 o P344,697 bawat isa. &amp;quot;I wonder who these lucky employees are?&amp;quot; tanong ni Suplico. Iligal din umano ang pagbuo sa PAOCC dahil itinayo ito sa pamamagitan lamang ng executive order gayong tanging ang Kongreso lamang ang may kapangyarihan na magbuo ng isang government agency. Napagkasunduan din ng mga mambabatas sa budget deliberation para sa calendar year 2002 na buwagin ang lahat ng mga ahensiya ng gobyernong itinuturing na ilegal ang pagkakabuo pagkatapos ng isang taon. Kabilang dito ang PAOCC, National Parks and Development Committee at Presidential Anti-Graft Commission (PAGC). Lumalabas din umano na inutil ang PAOCC dahil ang trabaho nito na paghuli sa mga common criminal ay duplication lamang ng trabaho ng PNP at NBI. Hindi naman anya kayang gampanan ng PAOCC ang totoong trabaho ng paghuli sa mga common criminal dahil wala itong organisasyon para sa nasabing gawain. Sa ngayon ay may 54 empleyado ang PAOCC, 11 ang co-terminus at 43 ang detailed personnel. (Malou Escudero)</body>
<link>http://www.philstar.com/Article.aspx?articleId=182138&amp;publicationSubCategoryId=92</link>
</article>
<article>
<title>Guardians nagbabala</title>
<author>Danilo Garcia</author>
<date>
<month>October</month>
<day>31</day>
<year>2002</year>
</date>
<body>Nagbabala kahapon ang grupong Guardians ng Rebolusyonaryong Alyansang Makabansa (RAM) sa grupong gumagamit sa kanila para maghasik ng takot ng kudeta at pabagsakin ang pamahalaan na huwag nang ipagpatuloy ang kanilang plano. Sa kanilang opisyal na pahayag, sinabi ng RAM-Guardians na hindi umano kailanman pagagamit ang kanilang grupo sa anumang uri ng destabilisasyon tulad ng napaulat na binabalak ng Peoples Consultative Assembly (PCA) ni Linda Montayre. Pero inamin nila na nililigawan umano ng isang hindi pinangalanang grupo ang ilan nilang miyembro. Nagsasagawa umano ng recruitment ang naturang grupo sa pamamagitan lamang ng mga pangako at pagpapainom sa mga ito. Kahapon ay nagpulong ang RAM sa loob ng Camp Aguinaldo at napagkasunduan ng mga matataas na opisyales nito na hindi na sila kailanman makikisangkot sa anumang kudeta o anumang madugong uri ng destabilisasyon. Nilinaw rin ng RAM na ang Guardian unit sa pamumuno ni Senador Gringo Honasan ay hindi na nila kasapi at unti-unti na rin umanong lumiit dahil sa paglipat sa kanila ng mga miyembro nito. (Ulat ni Danilo Garcia)</body>
<link>http://www.philstar.com/Article.aspx?articleId=182142&amp;publicationSubCategoryId=92</link>
</article>
<article>
<title>Painting ni Juan Luna di na dapat dumaan sa auction</title>
<author>Malou Escudero</author>
<date>
<month>October</month>
<day>31</day>
<year>2002</year>
</date>
<body>Hindi na sana gumastos pa ng P46 milyon sa painting ni Juan Luna kung dito pa lamang sa Pilipinas ay binili na ito ng Government Service Insurance System (GSIS) at hindi na ito dinaan sa auction. Ayon kay Minority Floor Leader Carlos Padilla, gusto rin lang naman palang bilhin ng GSIS ang &amp;quot;Parisian Life&amp;quot; painting ay sana nag-abiso na ito sa Department of Finance at Customs na bibilhin nila ito. Sinabi ni Padilla na bago pina-auction ng Christies ang naturang painting ay ibinalik ito sa bansa dahil sa kakulangan ng dokumento. Hindi man nabanggit kung ano ang mga nasabing kulang na papeles, ilang araw ding &amp;quot;nanatili&amp;quot; sa bansa ang painting at sinamantala sana ito ng GSIS. (Ulat ni Malou Escudero)</body>
<link>http://www.philstar.com/Article.aspx?articleId=182143&amp;publicationSubCategoryId=92</link>
</article>
<article>
<title>DOTC 24 oras nakaantabay ngayong Undas</title>
<author></author>
<date>
<month>October</month>
<day>31</day>
<year>2002</year>
</date>
<body>Siniguro kahapon ng Department of Transportation and Communications (DOCT) na magpapatupad sila ng 24 oras na pagbabantay sa mga bus terminal, paliparan at daungan para matiyak ang kaligtasan ng publiko, partikular ang mga maglalakbay para sa Araw ng mga Patay. Ayon kay DOTC undersecretary for transportations Arturo Valdez, walang dapat gawin ang mga pasahero kundi maging alerto sa paligid laban sa mga kahina-hinalang tao at mga bagahe upang makatiyak na walang magsasamantala sa selebrasyon ng Undas. Kasabay nito, hinikayat ng DOTC ang mga pasaherona ireport sa kanilang action line 7890 ang mga abusadong driver ng taxi at jeep sa pamamagitan ng pagkuha sa plaka ng sasakyang irereklamo. (Joy Cantos)</body>
<link>http://www.philstar.com/Article.aspx?articleId=182144&amp;publicationSubCategoryId=92</link>
</article>
</data>