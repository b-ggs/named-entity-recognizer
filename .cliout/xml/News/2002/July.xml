<?xml version="1.0" encoding="ISO-8859-1" ?>
<data>
<article>
<title>350 batang estudyante nalason!</title>
<author>Andi Garcia</author>
<date>
<month>July</month>
<day>01</day>
<year>2002</year>
</date>
<body>Umaabot sa kabuuang bilang na 350 na mga batang mag-aaral ng grade 1 hanggang grade 6 na pawang nasa edad 7 hanggang 12 ang isinugod sa ibat-ibang pagamutan kahapon matapos na ang mga ito ay malason noong Biyernes makaraang kumain ng tuna sandwich at noodles mula sa canteen ng Thomas Earnshaw Elementary na nasa Punta Sta. Ana, Maynila. Sa pinakahuling ulat kahapon ay nabatid na mayroong 57 ang nasa Philippine General Hospital (PGH); 32 sa Lourdes Hospital sa Mandaluyong City; 250 sa Ospital ng Maynila; 11 sa Mandaluyong City Medical Center. Ang mga biktima na pawang residente ng Sta. Ana district ay pare-parehong nakaranas ng common symptoms at signs ng serious food poisoning tulad ng matinding pananakit ng tiyan, pagsusuka, pagkahilo, pagtatae at pagkaupos ng lakas. Nabatid sa mga attending medical personnels ng mga nabanggit na pagamutan na humigit kumulang na 24 oras makaraang makakain ang mga biktima ng umanoy tuna sandwich - noodles combo. Ang pagkalason ng mga biktima ay bunsod umano sa mahigpit na direktiba ng school principal ng nasabing paaralan na si Dra. Ofelia Viray na magbaon na lamang ng pera upang sa school canteen bumili ng pagkain. Sinasabing nagkakahalaga ng P5 ang halaga ng tuna-sandwich-noodle combo na siyang menu para sa recess ng mga kabataan noong Biyernes ng umaga. Bunsod ng pangyayari ay kaagad na inalerto ni Dr. Florante Baltazar hepe ng Manila Health Department ng Manila City Hall ang mga tauhan nito upang kumuha ng sample ng nasabing menu ng eskwelahan upang matukoy kung ito nga ang pinagmulan ng pagkakalason sa mga biktima. Kumilos din ang Department of Health at inatasan ni Sec. Manuel Dayrit si Thelma Santos na pangunahan ang imbestigasyon sa nasabing insidente. Inaasahang mahaharap sa kasong administratibo ang principal ng nasabing paaralan at posibleng masibak at bawian ito ng lisensya sakaling mapatunayang nagkaroon ito ng seryosong kapabayaan na nagresulta sa pagkakalason ng mga bata. (Ulat ni Andi Garcia)</body>
<link>http://www.philstar.com/Article.aspx?articleId=166677&amp;publicationSubCategoryId=92</link>
</article>
<article>
<title>GMA tatanggapin ang pagbibitiw ni Guingona</title>
<author>Lilia Tolentino/Rudy Andal</author>
<date>
<month>July</month>
<day>01</day>
<year>2002</year>
</date>
<body>Tatanggapin ng Pangulong Gloria Macapagal Arroyo ang pagbibitiw ni Vice President Teofisto Guingona bilang Secretary ng Foreign Affairs kung totoo na bibitawan nito ang puwesto sa Hulyo 22 bago magbukas ang ika-2 regular na sesyon ng Kongreso. Ito ang naging pahayag ni Acting Press Secretary Silvestre Afable sa isang panayam bilang reaksyon sa nalathalang ulat na nagdesisyon na si Guingona na magbitiw sa gabinete ng Pangulo pagkaraan ng insidente noong nakaraang linggo na &amp;quot;tinanggap ang kanyang pagbibitiw &amp;quot; at pagkaraan ay ibinalik sa puwesto. Sinabi ni Afable na noon pa man ay may naririnig na siyang balita hinggil sa balak na pagbibitiw sa puwesto ni Guingona at kung maghahain ito ng pagbibitiw ay walang magagawa ang Pangulo kundi tanggapin ito. Kung sakaling magbitiw sa puwesto si Guingona ay wala pang napipili ang Malaca&amp;ntilde;ang na hahalili dito. Ang napabalitang panliligaw kay Senator Blas Ople, ayon pa kay Afable ay isa lamang espekulasyon at tsismis. Ayon naman kay Senator Aquilino Pimentel,kung sakali na totoo ang alok kay Ople para pumalit kay Guingona ay mapapahiya lamang ito tulad na nangyari sa huli. Kaya pinayuhan nito si Ople na manatili na lamang bilang mambabatas sa halip na maging miyembro ng gabinete ni Pangulong Arroyo. (Ulat nina Lilia Tolentino/Rudy Andal)</body>
<link>http://www.philstar.com/Article.aspx?articleId=166682&amp;publicationSubCategoryId=92</link>
</article>
<article>
<title>Camacho unang arestuhin sa pagiging tax evader</title>
<author>Rudy Andal</author>
<date>
<month>July</month>
<day>01</day>
<year>2002</year>
</date>
<body>Dapat unahin ni Finance Secretary Jose Isidro Camacho na arestuhin ang kanyang sarili dahil siya mismo ay isang tax evader. Ito ang deretsahang sinabi ni Senator Tessie Aquino-Oreta kaugnay sa pahayag ni Camacho na maraming bigtime businessmen ang mga tax evaders. Batay sa hinahawakang dokumento ni Oreta, mismong si Camacho noong ito ay nasa pribadong sektor pa ay hindi umano ito nagbayad ng P15.37 milyon nitong buwis noong 1999. Nagtataka si Oreta kung bakit nagbibigay ng lecture si Camacho sa mga financial executives kaugnay sa kahalagahan ng matapat na pagbabayad ng buwis gayung siya mismo ay tax evaders batay na rin sa dokumentong nakalap ng Commission on Appointments (CA). Base sa Philippine Income Tax Liability report ni Camacho para sa Enero hanggang Marso 31,1998 noong siya ay nasa Bankers Trust Company pa,ang kabuuang basic tax na dapat nitong bayaran ay umabot sa P14.204,883.48 pero ang nabayaran lamang nito ay P816,629 kaya nagtakda ang BIR noong Abril 15 ng nasabing taon para sa pagbabayad ng unang installment na P7,102, 341.73. Kaya walang karapatan at kapangyarihan si Camacho na hulihin ang mga tax evaders dahil siya mismo ay hindi umano nagbabayad ng tapat sa kanyang buwis. (Ulat ni Rudy Andal)</body>
<link>http://www.philstar.com/Article.aspx?articleId=166691&amp;publicationSubCategoryId=92</link>
</article>
<article>
<title>Bf ni Assunta, di naman pala 'super yaman'</title>
<author>Malou R. Escudero</author>
<date>
<month>July</month>
<day>01</day>
<year>2002</year>
</date>
<body>Taliwas sa image na super yaman ang kongresistang boyfriend ng aktres na si Assunta de Rossi dahil sa mga ibinibigay nitong mamahaling regalo gayung nasa P 18.1 milyon lamang umano ang net worth nito na lubhang maliit kumpara sa ibang kongresistang mahigit pa sa P100 milyon ang kayamanan. Sa talaan ng mga milyonaryong kongresista,pang-73 lamang sa listahan si Negros Occidental Cong. Julio &amp;quot;Jules&amp;quot; Ledesma. Nakasaad sa kanyang isinumiteng statement of assets and liabilities noong Disyembre 31,2001 na umaabot lamang umano sa P 26.4 milyon ang kanyang assets. Samantala ang kanyang utang o liabilities ay P 8.3 milyon. Magugunita na mismong nakakabatang kapatid ni Assunta na si Alessandra ang nagsabing ipinagmamalaki umano ni Ledesma ang kanyang kayamanan at kapangyarihan kaya na turn-off umano ang kanyang pamilya dito. Nagpahayag din ito sa isang telebisyon kamakailan na hindi nito gusto ang kongresista para sa kanyang ate dahil masama umano ang ugali nito. Napabalita rin na mamahalin umano ang ibinibigay na regalo ng kongresista sa aktres na nagkakahalaga umano ng milyong piso. Inamin naman ng kongresista na magpapakasal sila ng aktres sa Enero 2004 na hinihinala ng ilan na sadyang itinaon sa eleksyon dahil balak umanong nitong tumakbo sa pagka-senador. (Ulat ni Malou R. Escudero)</body>
<link>http://www.philstar.com/Article.aspx?articleId=166696&amp;publicationSubCategoryId=92</link>
</article>
<article>
<title>UK nangangailangan ng Pinoy nurses</title>
<author>Leo Solinap</author>
<date>
<month>July</month>
<day>01</day>
<year>2002</year>
</date>
<body>Kahit na mayroong kasalukuyang bilang na 15,000 Pinoy nurses ang nagtatrabaho sa United Kingdom, ito umano ay kulang pa at nangangailangan ang nasabing bansa ng karagdagang nurses. Ito ang naging pahayag sa isang pulong balitaan ni British Ambassador to the Philippines Paul Dimond. Binanggit pa ni Dimond na noong nakaraang taon na karamihan sa inisyu na visa ng British government ay mga nurses. Sa dami na umano ng Overseas Filipino Workers (OFW) ang nagtatrabaho sa UK partikular ang mga nurses, patuloy ang British government na tumanggap ng mga nurses na magtatrabaho sa kanilang bansa. Ayon pa kay Dimond na kulang sa health care workers maging sa pribado o publikong tanggapan ang kanilang bansa kayat nangangailangan pa sila ng marami at bilib umano sila sa kakayahan at galing ng Pinoy nurses. (Ulat ni Leo Solinap)</body>
<link>http://www.philstar.com/Article.aspx?articleId=166701&amp;publicationSubCategoryId=92</link>
</article>
<article>
<title>Pagbuo ng water commission dapat ikonsulta</title>
<author>Rudy Andal</author>
<date>
<month>July</month>
<day>01</day>
<year>2002</year>
</date>
<body>Hinimok kahapon ni Senator Tessie Aquino-Oreta ang National Economic Development Authority (NEDA) na ikonsulta muna sa mga lokal na pamahalaan ang plano nitong pagbuo ng isang water commission upang matukoy kung kailangan ito. Sinabi ni Oreta,dapat kunin ng NEDA ang panig ng Local Government Units (LGUs) sa buong bansa at iba pang kinauukulang sektor nang sa gayon ay malaman kung makakatulong ang bubuuing komisyon para mapababa ang singil sa tubig o baka makasama lamang ito. Kinakailangan umanong suriing mabuti ang planong pagbuo ng water commission dahil maaari anya itong matulad sa kuryente na nagpapabigat sa taumbayan dahil sa PPA. (Ulat ni Rudy Andal)</body>
<link>http://www.philstar.com/Article.aspx?articleId=166703&amp;publicationSubCategoryId=92</link>
</article>
<article>
<title>Legalisasyon ng jueteng binuhay sa Kongreso</title>
<author>Malou Escudero/ Gemma Amargo</author>
<date>
<month>July</month>
<day>02</day>
<year>2002</year>
</date>
<body>Upang tuluyan nang matapos ang problema ng pamahalaan tungkol sa jueteng, muling binuhay sa Mababang Kapulungan ng Kongreso ang legalisasyon nito. Nasa House committee on Games and Amusement na ang panukalang batas na inihain ni Rep. Augusto &amp;quot;Bobby&amp;quot; Syjuco na naglalayong gawing legal ang jueteng sa bansa. Sinabi ni Syjuco na sa kabila ng mahigpit na kampanya ng pamahalaan kaugnay sa ilegal na sugal ay nagpapatuloy pa rin ang operasyon nito sa ibat ibang panig ng bansa at ang mga operators lamang ang tanging nakikinabang. Marami rin aniyang opisyal ng pamahalaan ang nagiging corrupt dahil sa nasabing ilegal na sugal. Kung magiging legal umano ang jueteng ay mawawala na ang korupsiyon na dala ng nasabing sugal dahil mababantayan na ito ng pamahalaan, at katulad ng lotto ay maraming mga programa ng gobyerno ang puwede nitong mabiyayaan. Maging si dating Ilocos Sur Gov. Luis Chavit Singson ay naniniwalang mahirap masugpo ang jueteng dahil nakakabit na ito sa kultura ng mga Pilipino kaya dapat nang pag-aralan ang legalisasyon nito. Noong nakaraang 11th Congress ay apat na mambabatas din ang nagsulong sa legalisasyon nito na kinabibilangan nina dating Reps. Macario Laurel (Batangas), Luis BabyAsistio (Caloocan), Amado Perez (Pangasinan) at Arnulfo Fuentebella (Camarines Sur). Maging ang mga kubrador ng jueteng na nahuli kamakalawa sa Quezon City ay pabor na gawin nang legal ang nasabing sugal. Wala naman umano itong ipinag-iba sa lottery at sa iba pang legal na sugal na tinatangkilik ng masa. Nakasaad din sa panukala ni Syjuco na kung magiging legal ang jueteng ay tataas pa ang revenue ng gobyerno at makakabuo ng panuntunan upang mapangalagaan ang interes ng publiko. Magugunitang ang jueteng ang naging dahilan upang mapatalsik sa puwesto si dating Pangulong Joseph Estrada at masibak ang 7 PNP officials kamakailan. Kinumpirma naman ng isang staff ng House committee on games and amusement kung saan naroon ang panukala matapos itong pumasa sa 1st reading ng maaari na itong ikalendaryo para sa deliberasyon sa pagbabalik ng sesyon ng Kongreso ngayong Hulyo. Legalisasyon haharangin ng DOJ Haharangin ng Department of Justice ang anumang panukala sa Kongreso tungkol sa legalisasyon ng jueteng. Sinabi ni Justice Secretary Hernando Perez, nararapat lamang umanong tutulan ang anumang hakbangin na gawing legal ang jueteng dahil masyado nang marami ang sugal sa buong Pilipinas. Inihalimbawa ni Perez ang mga sugal na ginawa ngayong legal ng Kongreso tulad ng sabong, casino at iba pa na may prangkisa mula sa lehislatura. Hindi anya dapat gawing katwiran ng mga alagad ng batas ang kanilang kahinaan para sugpuin ang jueteng kaya nararapat na lamang itong gawing legal. Bukod dito, nababahala din ito na humalili ang Pilipinas sa Las Vegas, Nevada bilang gambling capital sa buong mundo. (Ulat nina Malou Escudero/ Gemma Amargo)</body>
<link>http://www.philstar.com/Article.aspx?articleId=166800&amp;publicationSubCategoryId=92</link>
</article>
<article>
<title>Jinggoy nakipag-inuman kay Daboy ?</title>
<author>Malou Rongalerios-Escudero</author>
<date>
<month>July</month>
<day>02</day>
<year>2002</year>
</date>
<body>Dapat magpaliwanag ang personal physician ni dating San Juan Mayor Jinggoy Estrada sa Sandiganbayan Special Division kaugnay sa umanoy pagpapasarap nito makaraang makipag-inuman umano sa aktor na si Rudy &amp;quot;Daboy&amp;quot; Fernandez. Nakasaad sa resolusyong pinalabas nina acting presiding Justice Minita Chico-Nazario, Associate Justices Edilberto Sandoval at Teresita Leonardo-de Castro na dapat humarap sa korte si Dr. Roberto Anastacio bukas, Hulyo 3, bandang 8:30 ng umaga, Ito ay kaugnay sa impormasyong ibinigay ng isang Leoncio de Mesa ng UP Diliman, Quezon City. Noon umanong June 11, isinara sa publiko maging sa mga hospital staff ang Floating Island restaurant ng Makati Medical Center dahil umano magkakaroon ng press conference sa nasabing lugar si Fernandez kasama si Jinggoy at bilang selebrasyon na rin umano sa pagkapanalo ni Daboy bilang best actor sa Metro Manila Film Festival kamakailan. Nagtataka umano ang mga tao dahil sa umabot hanggang umaga ang presscon at hindi pa ito binubuksan kahit alas-7 na ng umaga. Nakita rin umano ang mga staff ng restaurant na kinokolekta ang mga bote ng red wine. Dapat din umanong parusahan ng Philippine Medical Society ang doktor sa panloloko sa korte na maysakit ang kanyang pasyente gayung nakikipag-inuman lang pala ito. Matatandaang dinala sa Makati Med si Jinggoy noong nakaraang buwan dahil sa pagtaas ng blood pressure at tubig sa baga. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=166803&amp;publicationSubCategoryId=92</link>
</article>
<article>
<title>Jinggoy idiniin sa jueteng</title>
<author>Malou Escudero</author>
<date>
<month>July</month>
<day>02</day>
<year>2002</year>
</date>
<body>Idiniin kahapon ni Emma Lim sa kanyang testimonya sa Sandiganbayan Special Division si dating San Juan Mayor Jinggoy Estrada na sangkot umano sa ilegal na jueteng. Sinabi ni Lim sa kanyang testimonya na direkta niyang kinokolekta kay Jinggoy ang tinatayang P3 milyon na umano ay mula sa jueteng. Simula Enero hanggang Marso 1999, tatlong beses umano siyang personal na nagpunta sa opisina ng alkalde sa San Juan para kunin ang tig-P1 milyon. Cash umano ang ibinibigay sa kanya sa dalawang naunang pagkakataon at isang personal check ni Jinggoy sa United Overseas Bank na may litrato pa nito sa huli niyang pagpunta. Isinangkot din ni Lim sina Anton Prieto na nakolektahan umano niya nang hindi bababa sa P12 milyon at Rodolfo &amp;quot;Bong&amp;quot; Pineda. Lahat umano ng pera ay idineposito niya sa personal account ni dating Ilocos Sur Gov. Chavit Singson sa Metrobank Ayala branch. Sinabi naman ng kampo ni dating Pangulong Estrada na patunay lamang ang testimonya ni Lim na si Singson ang nasa likod ng jueteng operations dahil sa account nito napupunta ang pera. (Ulat ni Malou Escudero)</body>
<link>http://www.philstar.com/Article.aspx?articleId=166814&amp;publicationSubCategoryId=92</link>
</article>
<article>
<title>Malaca&amp;ntilde;ang handa na sa panibagong Balikatan</title>
<author>Ely Saludar</author>
<date>
<month>July</month>
<day>02</day>
<year>2002</year>
</date>
<body>Sinimulan na ng Malaca&amp;ntilde;ang ang konsultasyon sa Mindanao partikular sa Region 11 hinggil sa panibagong Balikatan exercises sa pagitan ng Pilipinas at Estados Unidos. Napaulat na sa Jolo, Sulu isusunod ang Mindanao Balikatan subalit sinabi ng Malaca&amp;ntilde;ang na wala pang katiyakan kung saan lugar ito idadaos. Sinabi ng Pangulo na kailangang malaman ang sentimyento ng presentasyon sa Regional Peace and Order Council meeting sa Region 11 upang makuha ang pulso ng taumbayan sa panibagong Balikatan. Sa kasalukuyan ay mayroong idinadaos na Balikatan sa Basilan na matatapos ngayong July 31. (Ulat ni Ely Saludar)</body>
<link>http://www.philstar.com/Article.aspx?articleId=166817&amp;publicationSubCategoryId=92</link>
</article>
<article>
<title>FVR manahimik ka! - Senator Pimentel</title>
<author>Rudy Andal</author>
<date>
<month>July</month>
<day>02</day>
<year>2002</year>
</date>
<body>Pinatitigil ni Senator Aquilino Pimentel Jr. si dating Pangulong Ramos sa pakikialam nito sa Arroyo administration bagkus ay pinayuhan ito na gayahin ang mga dating naging pangulo ng Estados Unidos na pinababayaan ang diskarte ng kanilang successor. Sinabi ni Sen. Pimentel, tapos na ang panahon ni Ramos at panahon ngayon ni Pangulong Gloria Macapagal-Arroyo kaya dapat lamang na manahimik na lamang ito at pabayaan ang diskarte ni GMA. Ayon kay Pimentel, dapat tularan ni Ramos sina dating Pangulong Clinton at Reagan na naging matahimik at hindi nakikialam sa pagpapatakbo ng gobyerno ng mga humalili sa kanila. Idinagdag pa ng senador, kung hindi kayang tumigil sa panghihimasok ni Ramos sa Arroyo administration dahil sa may balak itong tumakbo muling pangulo sa 2004 ay dapat sabihin niya ito sa mamamayan. (Ulat ni Rudy Andal)</body>
<link>http://www.philstar.com/Article.aspx?articleId=166825&amp;publicationSubCategoryId=92</link>
</article>
<article>
<title>Iringang GMA-Guingona sisira sa Lakas-NUCD</title>
<author>Malou Escudero</author>
<date>
<month>July</month>
<day>02</day>
<year>2002</year>
</date>
<body>Nagbabala kahapon si Negros Occidental Rep. Apolinario Lozada, vice president for Internal Affairs ng Lakas, na maaaring makaapekto sa nangungunang partido sa bansa ang nangyayaring iringan sa pagitan nina Pangulong Arroyo at Vice President Teofisto Guingona. Ito umano ang dahilan kung bakit kailangang magpatawag ng isang party caucus sa lalong madaling panahon ang liderato ng Lakas dahil ang mga personalidad na involved ay ang chairman at ang president ng partido. Si President Arroyo ang tumatayong chairman, samantalang si Guingona ang president. Hiniling din ni Lozada sa mga opisyal ng Malaca&amp;ntilde;ang na itigil na ang pagpapalabas ng mga statement na lalong nagpapalala sa sitwasyon. Sinabi pa nito na may respeto sa isat isa sina Arroyo at Guingona at hindi umano ito maaaring sirain ng pulitika. Maaari aniyang sadyang sinisira ng ilang sektor ang magandang relasyon nina Arroyo at Guingona upang hindi magtagumpay ang kanilang administrasyon. (Ulat ni Malou Escudero)</body>
<link>http://www.philstar.com/Article.aspx?articleId=166827&amp;publicationSubCategoryId=92</link>
</article>
<article>
<title>Guingona tuluyan nang nagbitiw sa DFA</title>
<author>Lilia Tolentino/Malou Escudero/ Ely Saludar/Ellen Fernando</author>
<date>
<month>July</month>
<day>03</day>
<year>2002</year>
</date>
<body>Tuluyan nang nagbitiw bilang kalihim ng Department of Foreign Affairs (DFA) si Vice President Teofisto Guingona para tapusin ang namumuong di pagkakaunawaan sa pagitan nila ni Pangulong Arroyo bunsod ng pagkakaiba nila ng pananaw sa usapin ng pagpapalawig sa pananatili ng US forces sa bansa. Sa isang joint statement, tinanggap ni Pangulong Arroyo ang resignation ni Guingona na magkakabisa sa Hulyo 15. Naganap ito matapos ang masinsinang pag-uusap ng dalawang pinakamataas na pinuno ng bansa sa Davao City noong Lunes ng gabi. Inamin ni Guingona na kailangan niyang magpaubaya sa Pangulo dahil kahit na siya ang kalihim ng Ugnayang Panlabas ay ang Presidente naman ang siyang pinunong tagapagpatupad ng mga patakarang panlabas ng bansa. Bagaman nagbitiw na sa Gabinete si Guingona, inihayag niyang patuloy naman niyang nirerespeto ang Pangulo at sa ipinatutupad nitong mahusay na pamamalakad sa gobyerno. Nagpasalamat ang Bise Presidente sa ipinagkaloob sa kanyang pagkakataon para mamuno sa DFA. Sa panig ng Pangulo, pinasalamatan niya si Guingona sa kanyang pagiging maka-bayan at matapat na implementasyon ng patakarang panlabas ng bansa. Ipinangako rin ng Pangulo na bagaman wala na sa DFA si Guingona patuloy niyang susuportahan ang mga programang inilunsad nito sa DFA na kinabibilangan ng Overseas Filipino Investment Bond Project, housing program para sa OFWs at kanilang pamilya, at rehabilitasyon ng National Steel sa Mindanao. GMA acting muna Posibleng pamunuan muna ni Pangulong Arroyo ang DFA matapos na bakantehin ni VP Guingona. Ayon kay Presidential Adviser on Political Affairs Joey Rufino na kanyang imumungkahi sa Pangulo ang pamumuno pansamantala sa DFA habang wala pang napipili ang search committee ng Malaca&amp;ntilde;ang. Sinabi ni Rufino na hindi naman bago ang gagawing hakbang dahil sina dating Pangulong Marcos ay umaktong defense secretary bago italaga si Ernesto Mata, samantala si dating Pangulong Estrada ay umakto bilang kalihim ng DILG bago iniupo si Ronaldo Puno. Pagre-resign ni Guingona sinuportahan Sinuportahan naman kahapon ng mga mambabatas mula sa oposisyon at administrasyon ang desisyon ni VP Guingona na magbitiw bilang DFA secretary. Sinabi ni Surigao del Norte Rep. Robert Ace Barbers na ipinakita ni Guingona na isa siyang tunay na &amp;quot;statesman.&amp;quot; Mas pinili aniya ni Guingona na iwanan ang kanyang posisyon upang mapanatili ang pagkakaisa sa administrasyon. Naniniwala rin si Barbers na matitigil na ang mga balitang awayan sa pagitan nina Pangulong Arroyo at Guingona, Sinabi naman ni Cavite Rep. Crispin Remulla na tama lamang ang ginawa ni Guingona upang matigil na umano ang tahasang pambabastos dito ng administrasyong Arroyo. Hindi aniya maituturing na happy ending ang ginawang pagbibitiw ni Guingona dahil hindi pa rin siguradong matitigil na nga ang awayan sa pagitan nila ng Pangulo. (Ulat nina Lilia Tolentino/Malou Escudero/ Ely Saludar/Ellen Fernando)</body>
<link>http://www.philstar.com/Article.aspx?articleId=166906&amp;publicationSubCategoryId=92</link>
</article>
<article>
<title>Pagka-VP layasan na rin daw</title>
<author>Rudy Andal</author>
<date>
<month>July</month>
<day>03</day>
<year>2002</year>
</date>
<body>Hiniling kahapon ni Senator Tessie Aquino-Oreta na magbitiw na rin bilang Bise Presidente si Vice President Teofisto Guingona matapos mag-resign ito bilang kalihim ng DFA. Sinabi ni Sen. Oreta, nararapat ng tuluyang humiwalay sa Arroyo administration si Guingona sa pamamagitan ng pagbibitiw nito bilang pangalawang pangulo dahil sa magkaiba ang kanilang opinyon sa usapin ng pananatili ng American troops sa bansa. Ayon kay Oreta, kung magpapatuloy na nakaupo sa Arroyo administration si Guingona ay mapipilitan lamang itong sumunod sa mga patakaran ni GMA partikular ukol sa extension ng joint military exercises. Idinagdag pa ng mambabatas na kung mananatili pa rin sa gobyerno si Guingona ay magiging tinik lamang ito ni Pangulong Arroyo sa larangan ng patakarang pang-ugnayang panlabas. (Ulat ni Rudy Andal)</body>
<link>http://www.philstar.com/Article.aspx?articleId=166910&amp;publicationSubCategoryId=92</link>
</article>
<article>
<title>DFA post tatanggapin ni Ople</title>
<author>Rudy Andal</author>
<date>
<month>July</month>
<day>03</day>
<year>2002</year>
</date>
<body>Nakahanda namang tanggapin ni Senator Blas Ople ang alok na maging kalihim ng DFA bilang kapalit ni Guingona. Sa ipinadalang fax statement, iginiit ni Sen. Ople na may 2 taon pa siya para maglingkod sa Senado subalit kapag napatunayan niyang sinsero ang Arroyo administration sa alok nito ay nakahanda siyang tanggapin nito ang nasabing posisyon sa DFA. Last termer na si Ople sa pagiging senador at bilang isang beteranong mambabatas na ilang ulit naging chairman ng Senate committee on foreign relations ay naniniwala ang marami na mas angkop dito ang pagiging kalihim ng DFA. (Ulat ni Rudy Andal)</body>
<link>http://www.philstar.com/Article.aspx?articleId=166920&amp;publicationSubCategoryId=92</link>
</article>
<article>
<title>GMA susuportahan ng Amerika sa 2004</title>
<author>Malou Rongalerios-Escudero/Danilo Garcia</author>
<date>
<month>July</month>
<day>03</day>
<year>2002</year>
</date>
<body>Tiyak na umanong susuportahan ng Amerika ang kandidatura ni Pangulong Arroyo sa pagka-presidente sa 2004 kapalit ng pagpapalawig ng Balikatan Exercises sa bansa. Ayon kay Bayan Muna Rep. Crispin Beltran, lubhang kailangan ni Arroyo ang suporta ng Amerika sa presidential elections sa 2004 kaya kahit anong hingin umano ng nasabing bansa ay pumapayag ang Pangulo. Mariin ding binatikos ni Beltran ang nabuong Mutual Defense Board at Mutual Logistics Support Agreement na siyang magbibigay daan upang maging 5-year work plan umano ang Balikatan 02-1. Inihayag na kahapon ng pamahalaan ang planong palawigin ang Balikatan sa pamamagitan ng panibagong kasunduan kung saan magpapatuloy ang combined exercise, exercise-related construction activities, personnel exchange, ship visits, security assistance at iba pang pagsasanay militar. Idinagdag ni Beltran na nakahanda ang Amerika na gawin lahat ang paraan upang magpatuloy ang pananatili nila sa Pilipinas upang mapalakas ang puwersa sa buong Asia-Pacific. Desidido rin umano si Arroyo na mapanatili sa kanyang puwesto kaya ibinibigay nito ang buong kooperasyon sa sinasabing anti-terrorism campaign ng US upang makuha ang suporta ng huli sa kanyang election bid. Samantala, nagpalabas na nang $10 million si US President Bush bilang tulong sa AFP. Bahagi ng naturang halaga ang pangsuporta sa operasyon ng militar kasama rito ang pagbibigay ng military equipments na gagamitin sa Balikatan. (Ulat nina Malou Rongalerios-Escudero/Danilo Garcia)</body>
<link>http://www.philstar.com/Article.aspx?articleId=166924&amp;publicationSubCategoryId=92</link>
</article>
<article>
<title>Kampo ng Phil. Army inilipat sa Camp Abubakar</title>
<author>Ely Saludar</author>
<date>
<month>July</month>
<day>03</day>
<year>2002</year>
</date>
<body>Tuluyan nang pinawi ni Pangulong Arroyo ang mga pangamba na ibabalik sa Moro Islamic Liberation Front (MILF) ang Camp Abubakar. Ito ay matapos na iutos ng Pangulo na ilipat na ang 603rd Brigade ng Phil. Army sa loob ng Camp Abubakar upang makasama ang mga residente ng nasabing lugar. Ang 603rd Brigade ng Army ay kasalukuyang nakabase sa Matanog, Maguindanao. Ayon sa Pangulo, patunay ito na ang Camp Abubakar ay lubos na kontrolado ng Republika ng Pilipinas. Umapela rin ang Pangulo na huwag nang tawaging Camp Abubakar ang dating kampo ng MILF at sa halip ay Sitio Bumbaran, Barangay Tugaig, Barira Maguindanao. (Ulat ni Ely Saludar)</body>
<link>http://www.philstar.com/Article.aspx?articleId=166930&amp;publicationSubCategoryId=92</link>
</article>
<article>
<title>Pinay na nag-suicide sa Singapore wala sa talaan ng OWWA at POEA</title>
<author>Ellen Fernando</author>
<date>
<month>July</month>
<day>03</day>
<year>2002</year>
</date>
<body>Wala sa listahan ng mga overseas Filipino workers ang Pinay maid na naiulat na umanoy nagpatiwakal sa pamamagitan ng pagtalon mula sa ika-25 palapag ng Rajah Tower sa Singapore. Ito ang nabatid sa eksklusibong panayam kay Poe Gratela, pangulo at tagapagsalita ng grupong Migrante. Ayon kay Gratela, pinaalis ang OFW na si Maricon Felix Gatapia, 21, dalaga, ng Bagumbayan, Teresa, Rizal patungong Singapore ng AIMS World Management Corp., ang pinag-aplayan niyang agency, nang hindi dumaan sa Overseas Workers Welfare Administration (OWWA). Bukod sa OWWA hindi rin nirehistro ng nasabing agency si Gatapia sa POEA sanhi upang ideklara siyang undocumented. Kinumpirma naman ito ng OWWA. Ayon naman sa Department of Foreign Affairs-Consular Assistance Division, posibleng ngayong linggo isusumite ng Singapore police ang kanilang isinagawang imbestigasyon sa pagkamatay ni Gatapia na nakatakdang ilibing ngayon. Sinabi ni Gratela na hihingi sila ng assistance kay OWWA Administrator Wilhelm Soriano para sa pagpapalibing kay Gatapia dahil kapos sa pera ang pamilya nito. (Ulat ni Ellen Fernando)</body>
<link>http://www.philstar.com/Article.aspx?articleId=166932&amp;publicationSubCategoryId=92</link>
</article>
<article>
<title>23 Pinoy seamen kinidnap ng mga pirata sa Somalia</title>
<author>Ellen Fernando</author>
<date>
<month>July</month>
<day>04</day>
<year>2002</year>
</date>
<body>May 23 tripulanteng Filipino ang dinukot ng may 20 armadong hinihinalang mga pirata habang naglalayag sa karagatan ng Somalia sa Africa. Batay sa ulat na nakarating sa Department of Foreign Affairs (DFA), ang nasabing insidente ay naganap noong nakalipas na Hunyo 15 ngunit hindi agad naihayag sa media. Galing umano ng Ukraine ang Cypriot-registered vessel na MV Panagia Pinoy na sinasakyan ng mga Filipino crew at patungong India ng masabat ng mga pirata. Ang barko na may kargang 20,000 hanggang 40,000 tonelada ay nakatakdang dumaong may tatlong milya ang layo sa karagatan ng Somalia. Batay sa ulat, humihingi ng $500,000 o P25 milyong ransom ang mga kidnappers kapalit ng kalayaan ng nabanggit na mga biktima. Nabatid na pumagitna na ang United Nations (UN) sa pakikipag-negosasyon kabilang ang ship owner at Cyprus mission sa UN bukod pa sa Phil. Mission sa UN at mga opisyales ng Phil. Embassy sa Nairobi na nagtutulong-tulong para sa paglaya ng mga bihag. Gayunman, kailangan ng pamahalaan ng Pilipinas ang tulong ng third country para sa pagpapalaya sa mga seamen dahil walang bilateral relations ang Pilipinas sa Somalia. &amp;quot;We have no direct bilateral relations (with Somalia) so mediation of a third country is resorted to,&amp;quot;ayon pa sa source. Napag-alaman kay Foreign Affairs spokesman Victoriano Lecaros na kilala na nila ang mga pangalan ng mga Filipino crew subalit hindi muna nila ihahayag ito upang maisiguro ang kaligtasan ng mga hinostage dahil kasalukuyang nasa critical stage na ang ginagawang negotiations.(Ulat ni Ellen Fernando)</body>
<link>http://www.philstar.com/Article.aspx?articleId=167126&amp;publicationSubCategoryId=92</link>
</article>
<article>
<title>Daboy nagpaliwanag sa Sandiganbayan</title>
<author></author>
<date>
<month>July</month>
<day>04</day>
<year>2002</year>
</date>
<body>Personal na humarap kahapon sa Sandiganbayan Special Division ang actor na si Rudy Fernandez upang pabulaanan ang napaulat na magdamag silang nag-inuman ng kaibigang si dating San Juan Mayor Jinggoy Estrada sa isang restaurant sa Makati Medical Center noong isang buwan. Subalit inamin ni Fernandez na inimbitahan niya si Jinggoy na kumain sa Floating Island Restaurant ng ospital upang ipagdiwang ang premiere night ng kanyang pelikulang &amp;quot;Diskarte&amp;quot; sa Robinsons Galleria. Inamin din ni Daboy na umabot sa P26,000 ang binayaran niya na kinabibilangan ng 85 order ng kanin, 16 order ng crispy pata, 16 order ng fried chicken, mga softdrinks, tsaa at kape, batay na rin sa resibong ipinakita sa korte. Bandang alas-6 umano ng gabi noong Hunyo 11 ng tawagan niya si Jinggoy at yayain itong kumain. Dahil sa maliit lamang ang kuwarto nito ay napagpasyahang sa restaurant na lang sila kumain kasama ang mga alalay nina Fernandez at Ara Mina na hindi bababa sa 30 katao. Mula sa ika-siyam na palapag ng ospital na kinalalagyan ng kanyang kuwarto, bumaba sa ikatlong palapag si Jinggoy kung saan naroon ang restaurant. Dakong alas-10 ng gabi na umano sila nagsimulang kumain at natapos ito nang 12:30 ng madaling araw taliwas sa napaulat na inabot ito ng mag-uumaga. Sinabi pa ni Fernandez na kain lang ang ginawa nila at wala silang dalang anumang nakalalasing na inumin.</body>
<link>http://www.philstar.com/Article.aspx?articleId=167136&amp;publicationSubCategoryId=92</link>
</article>
<article>
<title>GMA uupo muna sa DFA</title>
<author>Lilia Tolentino</author>
<date>
<month>July</month>
<day>04</day>
<year>2002</year>
</date>
<body>Si Pangulong Arroyo muna ang uupong Foreign Affairs secretary sa sandaling magkabisa na ang pagbibitiw sa puwesto ni Vice President Teofisto Guingona sa Hulyo 15. Sinabi ni acting Press Secretary Silvestre Afable sa kanyang press briefing kahapon na isang espesyal na komite ang itatatag ng Pangulo para siyang humirang ng isang pirmihang DFA secretary kapalit ni Guingona. Ayon naman sa Pangulo, ipinauubaya na niya sa kanyang search committee ang pagpili sa makakapalit ni Guingona na nagdiriwang ngayon ng kanyang ika-74 taong kapanganakan. Kabilang sa mga matunog na pinagpipilian kapalit ni Guingona sina Senate President Pro-tempore Blas Ople, dating Sen. Francisco &amp;quot;Kit&amp;quot; Tatad, dating DFA Secretary Roberto Romulo, dating DTI Secretary Cesar Bautista, ASEAN Secretary General Rodolfo Severino, Tourism Secretary Richard Gordon, ex-Ambassador to the US Raul Rabe at dating Sen. Ernesto Maceda. Ipinaliwanag naman ni Afable na bilang punong tagapag-paganap ng bansa, ang Pangulo rin ang siyang pangunahing taga-balangkas ng patakarang panlabas ng Pilipinas kaya walang malalabag na panuntunan kung siya man ang pansamantalang umupo bilang DFA secretary. (Ulat ni Lilia Tolentino)</body>
<link>http://www.philstar.com/Article.aspx?articleId=167141&amp;publicationSubCategoryId=92</link>
</article>
<article>
<title>Mga kasangga ni Erap sumanib na sa Arroyo govt.</title>
<author>Ely Saludar</author>
<date>
<month>July</month>
<day>04</day>
<year>2002</year>
</date>
<body>Kinumpirma ng Malaca&amp;ntilde;ang na tuluyan nang kumampi sa administrasyon ang mga kilalang malapit na tauhan ni dating Pangulong Estrada. Sinabi ni acting Press Secretary Silvestre Afable na mismong sina Ronnie Puno at Jimmy Policarpio ang nag-alok ng tulong o serbisyo sa Malaca&amp;ntilde;ang. Ayon kay Afable, ang mga ganitong alok ay hindi maaaring tanggihan ng Palasyo upang magamit ang kasanayan nina Policarpio at Puno. Inihayag ni Afable ang nakausap nina Puno at Policarpio ay mismong si First Gentleman Mike Arroyo. Pero sinabi ni Mr. Arroyo na kanyang hiningan ng tulong ang mga tauhan ni Erap upang maisulong ang kapakanan ng publiko. Si Policarpio ay dating Presidential Legislative Adviser, samantalang si Puno ay dating DILG secretary sa ilalim ng Estrada administration. Napaulat na maging si dating Press Secretary Ricardo Puno ay tumutulong na rin sa Arroyo administration. Samantala, ikinagulat naman nina Policarpio at Dong Puno ang nasabing pagbaligtad nila sa administrasyon. Sinabi ni Dong Puno na wala siyang natatanggap na alok at wala itong balak na bumalimbing. Ayon kay Dong Puno, ayaw niyang lumipat sa Malaca&amp;ntilde;ang dahil magulo umano ang organisasyon sa Office of the Press Secretary. Ito rin ang pahayag ni Policarpio taliwas sa deklarasyon ni Afable. (Ulat ni Ely Saludar)</body>
<link>http://www.philstar.com/Article.aspx?articleId=167149&amp;publicationSubCategoryId=92</link>
</article>
<article>
<title>Kapag ginawang legal ang jueteng, prostitusyon baka isunod</title>
<author>Malou Rongalerios-Escudero</author>
<date>
<month>July</month>
<day>04</day>
<year>2002</year>
</date>
<body>Nagbabala kahapon si Bukidnon Rep. Juan Miguel Zubiri sa mga nagsusulong na gawing legal ang jueteng sa bansa na baka isunod namang hilingin ng ilang sektor ang legalisasyon ng prostitusyon dahil hindi rin ito masugpo. Ayon kay Zubiri, chairman ng House committee on legislative franchise, hindi sapat na dahilan ang kabiguan ng pulisya na sugpuin ang ilegal na sugal para gawin itong legal. Kung lahat umano ng ilegal na hindi kayang sugpuin ng pulisya katulad ng jueteng at prostitusyon ay gagawing legal ay lalong bababa ang moral ng mga Filipino. Inihalimbawa ni Zubiri ang mga nahuhuling prostitutes na humihiling sa pamahalaan na gawin na lamang legal ang prostitusyon, katulad din ng mga nahuhuling kubrador ng jueteng na humihiling namang gawing legal ang nasabing sugal. Siniguro ni Zubiri na mabibigo ang mga naglo-lobby sa Kongreso na gawin ng legal ang jueteng dahil haharangin ito ng mga kongresista na hindi pabor sa ilegal na sugal. Idinagdag ni Zubiri na tiyak na mahahati ang Kongreso kaugnay sa usapin ng legalisasyon ng jueteng sa sandaling isalang na sa deliberasyon ang panukala. Magugunitang binuhay sa Mababang Kapulungan ang legalisasyon ng jueteng matapos masibak ang ilang opisyal ng PNP. Nasa House committee on games and amusement na ang panukalang batas na inihain ni Iloilo Rep. Augusto Syjuco na naglalayong gawing legal ang jueteng sa bansa. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=167153&amp;publicationSubCategoryId=92</link>
</article>
<article>
<title>Apela nang 7 sinibak na PNP officials ibinasura ng Napolcom</title>
<author>Lordeth Bonilla</author>
<date>
<month>July</month>
<day>04</day>
<year>2002</year>
</date>
<body>Ibinasura kahapon ng National Police Commission (NAPOLCOM) ang motion for reconsideration ng limang heneral at dalawang provincial director matapos na sibakin ang mga ito ng nasabing ahensiya noong Hunyo 25, dahil sa pagkakabigong sugpuin ang paglaganap ng ibat ibang uri ng sugal partikular ang jueteng sa kanilang hurisdiksiyon. Base sa 7 pahinang resolution na nilagdaan nina Interior and Local Government Secretary at NAPOLCOM Chairman Jose Lina Jr.; Vice Chairman and Executive Officer Rogelio Pureza; Commissioners Edgar Dula Torres; Lina Hornilla at out-going Philippine National Police (PNP) Chief Director, General Leandro Mendoza, mariing pinagtibay ng mga ito ang kanilang desisyon hinggil sa pagsibak sa 7 PNP officials. Ipinahayag ni Lina na hindi nagkulang ang NAPOLCOM sa pagbibigay abiso at pagpapaalala sa nasabing PNP officers hinggil sa kampanya laban sa ibat ibang uri ng sugal partikular ang jueteng. Bukod sa mga memorandum, warning letters, paulit-ulit na pinaalalahanan sa pamamagitan ng verbal instructions ng NAPOLCOM ang naturang mga opisyal sa tuwing nagkakaroon sila ng command conferences. Nakasaad sa resolution ng NAPOLCOM ang pagbasura sa motion for reconsideration nina National Capital Regional Police Office Director, General Edgar Aglipay; Region 3 Director, Chief Supt. Reynaldo Berroya; Region 4 Director, Chief Supt. Domingo Reyes; Region 7 Director, Chief Supt. Avelino Razon; Western Police District (WPD) Director, Chief Supt. Nicolas Pasinos; Laguna Provincial Director, Sr. Supt. Leonilo dela Cruz at Cebu Provincial Director, Sr. Supt. Antonio Salvacion. Sinabi ng NAPOLCOM, nakasaad sa Civil Service Commission Law, na ang pinalabas na relief order laban sa nabanggit na mga opisyal ay hindi disciplinary action kundi ito ay bahagi ng re-assignment at walang nilabag na due process ang nasabing ahensiya. Sa ngayon ay nakatakdang magsumite ang PNP sa NAPOLCOM ng listahan ng mga pangalan ng mga kuwalipikadong opisyal na papalit sa mga nabakanteng puwesto.(Ulat ni Lordeth Bonilla)</body>
<link>http://www.philstar.com/Article.aspx?articleId=167158&amp;publicationSubCategoryId=92</link>
</article>
<article>
<title>Kidnapping tapusin sa loob ng 1 taon !</title>
<author>Danilo Garcia,Joy Cantos at Lilia Tolentino</author>
<date>
<month>July</month>
<day>05</day>
<year>2002</year>
</date>
<body>Naging matigas ang binitiwang kautusan ni Pangulong Arroyo kay bagong talagang PNP chief Gen. Hermogenes Ebdane na sugpuin nito sa loob lamang ng isang taon ang problema sa kidnapping sa bansa. &amp;quot;I am giving Jun (Ebdane) the total accountability and responsibility for kidnapping and challenge him to eliminate kidnapping in one year and he has accepted that challenge,&amp;quot; pahayag ng Pangulo. Sa kanyang talumpati sa Camp Crame, inutusan rin nito ang bagong upong si Transportation and Communications Secretary Leandro Mendoza na agad na makipag-ugnayan kina Metropolitan Development Authority (MMDA) Chairman Bayani Fernando at Bureau of Customs chief Tony Bernardo para naman sa paggawa ng mabisang plano sa pagsugpo sa matinding problema sa trapiko at basura ng Metro Manila at paglutas sa maraming insidente ng drugs, firearms at human smuggling. Inihayag rin ng Pangulo ang tuluyang pagbuwag sa National Anti-Kidnapping Task Force (NAKTAF) dahil sa paglisan ni Ebdane ngunit bubuo ng isang bagong espesyal na Task Force na pamumunuan ni Davao City Mayor Rudy Duterte. Nanawagan din ang Pangulo sa mga provincial director ng PNP na tumulong sa pagpapalakas ng implementasyon ng mga batas laban sa gambling, drugs at kidnapping. Isang summit ang iniutos ng Pangulo kay Ebdane para idaos sa Miyerkules, Hulyo 10 para makatulong sa mas epektibong pagpapatupad ng kampanya laban sa pangingidnap. Hiniling ng Pangulo sa lahat na opisyal at tauhan ng PNP na ganap na kilalanin ang prinsipyo ng command responsibility para maiwasan ang pagtuturuan kung sino ang may pagkakasala sa pagpalpak ng kanilang operasyon.(Ulat nina Danilo Garcia,Joy Cantos at Lilia Tolentino)</body>
<link>http://www.philstar.com/Article.aspx?articleId=167235&amp;publicationSubCategoryId=92</link>
</article>
<article>
<title>23 Pinoy seamen pinakawalan na</title>
<author>Ellen Fernando/Jhay Mejias</author>
<date>
<month>July</month>
<day>05</day>
<year>2002</year>
</date>
<body>Matapos umanong magbayad nang P25 milyong ransom, pinalaya na kamakalawa ng gabi ang 23 tripulanteng Filipino na dinukot ng mga pirata sa karagatan ng Somalia. Dakong alas-12 ng hatinggabi ng pakawalan ang mga Pinoy matapos makapagbigay ng ransom money ang insurance company ng barkong M/V Panagia Pinoy na sinasakyan ng mga seamen sa grupo ng mga pirata na nagpakilala umanong Anti-Tribal Coast Guard Somalia. Kinilala ang mga Pinoy crew na sina Timoteo Barete, Salustino Llanes, Gregorio Baybay, Edgardo Ochigue, Benmarth Martinez, Dante Tanac, Onofre Garciano, Ronald Aca-ac, Ronito Doroteo, Ronnel Yabut, Limark Sodoy, Elyser Escares Jr., Junald Romande, Roberto Fillarde Jr., Wilson Solas, Santiago Abarca, Ronald Bardadora, Manolo Vintuan, Armando Empenio, Benedick Ompad, Jose Sandy de Regla, Aniceto Mainit at Leonardo Fernandez. Nabatid naman kay Zita Fuentes, manager ng Sky First United Pacific Inc., Shipping Agency, ang mga nabanggit na Pinoy seamen ay kasalukuyan ay tinatahak ng nasabing barko ang kanilang orihinal na destinasyon patungong India kung saan naka-alalay ang dalawang helicopter at isang marine ship bilang escort. Matatandaan na noong Hunyo 15 dumaong ang nasabing barko sa Somalia para kumpunihin ang nasirang makina ng akyatin ito ng mga pirata. Nadiskubre naman ang pangingidnap matapos na matiktikan ito ng NATO ships sa bisinidad ng Somalia sea hanggang sa sundan ng mga ito ang barko ng mga Pinoy. Ang NATO ships ay kabilang sa mga warships ng Amerika na nagmamanman sa karagatan bilang bahagi ng US-led global watch laban sa terorismo Sa panayam naman kay DFA spokesperson assistant secretary Victoriano Lecaros, kabilang sa mga tumulong sa pagpapalaya sa mga binihag na Pinoy ay ang mga bansang Ukraine at Cypriots sa pakikipagtulungan ng United Nations. Ang Cypriots ang siyang unang nakipag-ugnayan sa Pilipinas kaugnay sa nasabing pambibihag. Iginit naman ni Lecaros sa isang panayam na wala pang stand ang DFA kung talagang nakapagbigay ng ransom sa mga abductors. Labis naman ang pagpapasalamat ng mga pamilya ng mga pinakawalang Pinoy seamen. (Ulat nina Ellen Fernando/Jhay Mejias)</body>
<link>http://www.philstar.com/Article.aspx?articleId=167248&amp;publicationSubCategoryId=92</link>
</article>
<article>
<title>Jueteng lords ipapatawag</title>
<author></author>
<date>
<month>July</month>
<day>05</day>
<year>2002</year>
</date>
<body>Matapos mabuhay ang usapin kaugnay sa legalisasyon ng jueteng, isang resolusyon ang inihain kahapon sa Mababang Kapulungan ng Kongreso na naglalayong ipatawag ang lahat ng jueteng lords sa bansa. Ayon sa House Resolution 635 na inihain ni Iloilo Rep. Augusto Bobby Syjuco, umaabot na sa P50 milyon araw-araw ang nakokolekta ng mga jueteng lords sa Luzon, Metro Manila, Bicol Region, Cagayan Valley at Cordillera Autonomous Region. Sa nasabing halaga, umaabot sa 30 porsiyento ng daily gross collection sa jueteng ang inilalaan umano bilang protection money para sa ilang matataas na opisyal ng gobyerno. Marami na umanong mamamayan sa Luzon ang umaasa sa jueteng bilang kanilang hanapbuhay kaya hindi puwedeng isantabi ng pamahalaan ang usapin hinggil dito. Sinabi pa ni Syjuco na masyadong organisado ang operasyon ng jueteng kaya maging mga pulitiko ay nakakakuha ng salapi buhat dito na kanila namang ginagamit sa kampanya. Bagaman at hindi pinangalanan ni Syjuco ang mga ipapatawag na gambling lords, sinabi nito na ilang beses na namang nalagay sa mga pahayagan ang mga pinaghihinalaang jueteng lords na puwedeng ipatawag ng house committee on games and amusement kung saan naroon ang panukalang naglalayong gawing legal ang nasabing sugal. Dapat na rin umanong mabunyag kung sinong mga pulitiko ang kumukuha ng pondo sa jueteng dahil sa mata ng batas ay ilegal pa rin ang nasabing sugal kayat dapat pa ring managot ang mga taong nasa likod ng operasyon nito. Ipinagtataka rin ni Syjuco kung bakit ang mga kubrador lamang ng jueteng ang nahuhuli ng pulisya at wala pang nahuhuling gambling lord. (Malou Escudero)</body>
<link>http://www.philstar.com/Article.aspx?articleId=167251&amp;publicationSubCategoryId=92</link>
</article>
<article>
<title>Pulitika at iringan sa PNP pinatigil ng Pangulo</title>
<author>Ely Saludar</author>
<date>
<month>July</month>
<day>05</day>
<year>2002</year>
</date>
<body>Sinermunan ni Pangulong Arroyo ang PNP at pinaringgan ang mga reklamador na heneral partikular ang grupo nina Generals Edgardo Aglipay at Reynaldo Berroya na itigil na ang internal politics sa PNP. Sa kanyang talumpati sa turnover of command sa PNP sa Camp Crame, binigyan diin ng Pangulo na nagugulo ang police organization dahil sa mga intrigahan at iringan ng ilang opisyal. Pinasaringan ng Pangulo ang mga nagrereklamong police officials na naalis sa puwesto dahil sa pagkabigong masugpo ang illegal na sugal. Binigyang diin ng Pangulo na panahon na para magtrabaho at magkaisa ang PNP. Kanyang tinukoy na may image problem sa peace and order at may operational problems na kailangang tugunan. Idinagdag pa ng Pangulo na kailangan anya ng kapayapaan at kaayusan upang i-promote ang turismo at pamumuhunan. (Ulat ni Ely Saludar)</body>
<link>http://www.philstar.com/Article.aspx?articleId=167260&amp;publicationSubCategoryId=92</link>
</article>
<article>
<title>Navarette 'namamalimos' ng ticket pauwi sa probinsiya</title>
<author>Malou Rongalerios-Escudero</author>
<date>
<month>July</month>
<day>05</day>
<year>2002</year>
</date>
<body>Mistulang isang pulubing &amp;quot;namalimos&amp;quot; kahapon ng ticket pauwi sa kanyang probinsiya sa General Santos City ang dating sikat na world junior lightweight champion na si Rolando Navarette. Kinumpirma nina Tin-Tin Eviota at Ayan Francisco, mga empleyada ni South Cotabato Rep. Darlene Antonino Custodio na sa kanilang opisina lumapit si Navarette upang manghingi ng ticket. Noon pa umanong Miyerkules pumunta sa kanilang tanggapan si Navarette, subalit hindi kaagad nila ito nabigyan ng ticket dahil itinawag pa ito kay Custodio na kasalukuyang nasa South Cotabato. Ayon kay Francisco, lumuwas ng Maynila si Navarette upang personal na hilingin kay Pangulong Arroyo na suportahan naman ng gobyerno ang mga katulad niyang atleta na nag-retire na subalit wala na ngayong mapagkakitaan. Mukha aniyang nabigo si Navarette na makausap si Pangulong Arroyo kaya nanawagan din ito sa kanyang kababayang si Manny Pacquiao na tulungan siyang magkaroon ng appointment sa Malaca&amp;ntilde;ang. Kinumpirma ni Eviota na P300 ang ibinigay ng opisina ni Custodio kay Navarette noong Miyerkules at P150 naman kahapon, maliban pa sa ticket sa barko papuntang General Santos na nagkakahalaga nang P1,843. Wala na naman umanong hinihinging ibang tulong si Navarette maliban sa kanyang ticket. Sinabi rin ni Eviota na sa darating na Lunes nakatakdang umuwi sa Gen. Santos si Navarette na kasalukuyan umano ngayong nakikituloy sa isang barangay chairman na may bakanteng lote na malapit sa Central Market sa Sta. Cruz, Manila. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=167264&amp;publicationSubCategoryId=92</link>
</article>
<article>
<title>Pulis tinepok ng manok</title>
<author>Danilo Garcia</author>
<date>
<month>July</month>
<day>06</day>
<year>2002</year>
</date>
<body>SIBUTAD, Zamboanga del Norte - Isang panabong na manok lamang ang tumapos sa buhay ng isang pulis matapos na pag-initan siya ng isang &amp;quot;Texas&amp;quot; at pupugin ng palo sa leeg kung saan bumaon ang tari nito, kamakalawa ng hapon. Hindi na umabot ng buhay sa Sibutad District Hospital ang biktimang si PO3 Glen Viadness, nakatalaga sa Sibutad police station. Sa ulat na nakarating sa Camp Crame, rumesponde sa isang kaguluhan ang biktima kasama ang iba pang pulis sa nagaganap na kaguluhan sa Sibutad Square Cockpit Arena sa Brgy. Poblacion dakong alas-5 ng hapon. Inabutan ng mga pulis ang mga sabungerong nagkakagulo dahil sa gulangan sa parada o taya sa sultada. Tinangka ng mga pulis na awatin ang mga sabungero kung saan nabitiwan ng isa ang hawak niyang manok na may nakakabit nang tari at direktang lumipad sa mukha ni Viadness. Dito pinupog ng palo ng naturang manok ang biktima kung saan bumaon ang tari nito sa mata at leeg sanhi ng kamatayan ng pulis. Samantala, dinala sa istasyon ng pulisya ang mga sabungerong sangkot sa naturang kaguluhan at nakatakdang sampahan ng kaso ang may hawak at may-ari ng naturang manok ng kasong reckless imprudence resulting to homicide.(Ulat ni Danilo Garcia)</body>
<link>http://www.philstar.com/Article.aspx?articleId=167350&amp;publicationSubCategoryId=92</link>
</article>
<article>
<title>Navarette ipinapahanap ng Kongresista</title>
<author>Malou Rongalerios-Escudero</author>
<date>
<month>July</month>
<day>06</day>
<year>2002</year>
</date>
<body>Matapos makarating sa kaalaman ng isang kongresista na &amp;quot;nalimos&amp;quot; ng pamasahe pauwi sa kanyang probinsiya ang dating sikat na world junior lightweight champion na si Rolando Navarette ay ipinahanap niya ito upang mabigyan ng trabaho. Hanggang kahapon ng hapon ay ipinapahanap ni Negros Occidental Rep. Apolinario Lozada si Navarette upang personal niyang makausap. Sa isang panayam sa telepono, sinabi ni Lozada na hindi dapat maging bingi ang gobyerno sa kaunting tulong na hinihingi ni Navarette dahil nagdala rin naman ito ng karangalan sa Pilipinas. Dapat aniyang magkusa ang Philippine Sports Commission na bigyan ng tulong ang mga atletang nag-retire na katulad ni Navarette upang hindi naman mamalimos ang mga ito. &amp;quot;Naging pride din naman siya ng mga Filipino, kaya dapat lamang na tulungan siya,&amp;quot; ani Lozada. Magugunitang lumabas kamakalawa sa pahayagang ito ang balita hinggil sa panghihingi ni Navarette ng perang pamasahe pauwi sa General Santos City. Bagaman at kinumpirma ng mga staff ni Cotabato Rep. Darlen Custodio na binigyan na nila ng ticket si Navarette, sinabi ni Lozada na maaari namang lumapit sa kanya ang dating sikat na boksingero upang mabigyan naman ng trabaho. Dapat aniyang magkaroon ng pagkakakitaan si Navarette upang hindi naman nito maramdaman na kinalimutan na siya ng pamahalaan. Sa Lunes na aalis patungong Gen. Santos si Navarette pero nananawagan naman si Lozada sa boksingero na kung maaari ay magtungo sa kanyang opisina o tumawag sa pahayagang ito, 527-2389 at hanapin si Ms. Rowena del Prado, bansa editor, para dito alamin kung saan puwedeng makontak ang kongresista. Idinagdag ni Lozada na maaaring gawing trainor si Navarette ng mga batang nag-aambisyong maging boksingero. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=167353&amp;publicationSubCategoryId=92</link>
</article>
<article>
<title>13 sa pangako ni GMA di natupad</title>
<author>Malou R. Escudero</author>
<date>
<month>July</month>
<day>06</day>
<year>2002</year>
</date>
<body>Dahil sa dami ng ipinangako ni Pangulong Arroyo sa kanyang kauna-unahang State of the Nation Address (SONA) noong nakaraang taon, halos 40 porsiyento o 13 sa kanyang 35 ipinangako sa bayan ang hindi natupad.Ito ay base sa ulat ng komiteng itinatag sa Kongreso noong nakaraang taon na ang pangunahing trabaho ay tingnan kung matutupad ni Arroyo ang kanyang mga ipinangako sa SONA. Nangunguna sa listahan ng mga pangakong napako ni Arroyo ay ang pagresolba sa kidnapping, pagpapababa sa presyo ng mga gamot, pagtapyas sa inaangalang power rate, problema sa basura, land distribution, paglutas sa trapiko, mass transport, edukasyon, at pagbibigay ng trabaho sa mga out-of-school youth. Nagkukumahog umano ngayon ang administrasyon upang matupad ang pangako nito sa pagbibigay ng pabahay, pagtatayo ng school buildings at pagbibigay ng trabaho. (Ulat ni Malou R. Escudero)</body>
<link>http://www.philstar.com/Article.aspx?articleId=167363&amp;publicationSubCategoryId=92</link>
</article>
<article>
<title>Pagboto ng mag-amang Estrada di papayagan ng DOJ</title>
<author>Gemma Amargo</author>
<date>
<month>July</month>
<day>06</day>
<year>2002</year>
</date>
<body>Hindi maaaring makaboto sa darating na barangay election ang mag-amang dating Pangulong Estrada at anak na si Jinggoy. Sinabi ni Justice Secretary Hernando Perez na hindi nila papayagan ang kahilingan ng mag-ama na makalabas sa kanilang detention cell upang makaboto sa darating na brgy. election sa Hulyo 15 sa kanilang bayan sa San Juan sa dahilang baka maraming bilanggo ang tiyak na gagaya dito. Idinagdag pa nito na pare-pareho lamang umano ang karapatan ng bawat bilanggo na hindi pa nahahatulan ng hukuman sa bansa kaya kung papayagan umano ng korte ang mag-amang Estrada ay dapat ring payagan ang iba pang bilanggo na wala pang pinal na desisyon sa kanilang mga kaso. Sinabi pa ni Perez na kung papayagan ang lahat ng mga preso na bumoto sa barangay at Sangguniang Kabataan elections ay maraming pulis ang kakailanganin upang mag-escort sa mga ito. (Ulat ni Gemma Amargo)</body>
<link>http://www.philstar.com/Article.aspx?articleId=167366&amp;publicationSubCategoryId=92</link>
</article>
<article>
<title>Guingona-Legarda sa 2004 pinaplantsa na</title>
<author>Rudy Andal/Ellen Fernando</author>
<date>
<month>July</month>
<day>06</day>
<year>2002</year>
</date>
<body>Malaki ang posibilidad na maging running mate ni Vice President Teofisto Guingona sa 2004 presidential elections si Senator Loren Legarda-Leviste sa sandaling mapagdesisyunan ng nagbitiw na DFA chief at labanan si Pangulong Arroyo sa darating na halalan. Ito ay matapos mapagkasunduan nina Guingona at Legarda sa kanilang pagpupulong kahapon ng umaga sa Hyatt Regency Hotel na magpatawag ng pulong para sa mga miyembro ng Lakas-NUCD. Inamin ni Legarda na lubhang nakakabigla ang naging pagtrato ng Malaca&amp;ntilde;ang sa pangulo ng kanilang partido na napilitan na lamang mag-resign. Sinabi ni Legarda na nasaktan sila at ng buong partido sa mga palpak na hakbang ng Pangulo. Gayunman, iginiit ng Lakas na hindi sila maghahain ng anumang protesta. Winika pa nito, may inaalok na Cabinet post kay Guingona ang Malaca&amp;ntilde;ang upang maging Mindanao czar pero posibleng hindi tanggapin ito ng Bise Presidente dahil wala namang resources ang nasabing tanggapan para maging epektibong opisina. Samantala, nagpahayag na rin kahapon ng pagsuporta kay Guingona ang Council of Philippine Affairs (COPA) sa pamumuno ni Boy Saycon. Tahasan nilang sinabi na ayaw nila kay Sen. Blas Ople na nagpahayag kamakailan ng kanyang kahandaang tanggapin ang alok umano sa kanya ng Pangulo na maging DFA secretary. (Ulat ni Rudy Andal/Ellen Fernando)</body>
<link>http://www.philstar.com/Article.aspx?articleId=167375&amp;publicationSubCategoryId=92</link>
</article>
<article>
<title>Cabinet meeting inisnab ni Guingona</title>
<author>Ely Saludar</author>
<date>
<month>July</month>
<day>06</day>
<year>2002</year>
</date>
<body>Hindi sinipot ni Vice President Teofisto Guingona ang pulong kahapon ng mga miyembro ng Gabinete sa Malaca&amp;ntilde;ang. Dapat pang dumalo sa Cabinet meeting si Guingona dahil magkakabisa pa ang pagbibitiw nito sa Hulyo 15 bilang kalihim ng DFA, pero minabuti nito na makipagpulong kay Senador Loren Legarda sa halip na magtungo sa Palasyo. Ayon sa source, hinahanap ni Pangulong Arroyo si Guingona sa ipinatawag nitong pulong. Ang Cabinet meeting ay sinimulan ng alas-11 ng umaga at umabot ng hanggang alas-5 ng hapon pero nabigo ang Bise Presidente na magpakita sa Palasyo. (Ulat ni Ely Saludar)</body>
<link>http://www.philstar.com/Article.aspx?articleId=167377&amp;publicationSubCategoryId=92</link>
</article>
<article>
<title>Jinggoy balik-Veterans na</title>
<author>Malou Rongalerios-Escudero</author>
<date>
<month>July</month>
<day>06</day>
<year>2002</year>
</date>
<body>Overstaying na daw si dating San Juan Mayor Jinggoy Estrada sa Makati Medical Center kaya dapat nang ibalik sa Veterans Memorial Medical Center. Sa resolusyon ng Sandiganbayan Special Division, ipinag-utos nito na bago mag-alas-5 ngayong hapon ay kailangang maibalik si Jinggoy sa Veterans. Tinukoy ng korte na nalampasan na ni Jinggoy ang pinakagrabeng kalagayan ng kanyang sakit at nananatili na lamang sa Makati Med para sa obserbasyon. Naniniwala ang korte na maaari nang isagawa sa VMMC ang pag-oobserba sa kalagayan ng nakababatang Estrada. Hindi na rin umano gumagamit ng life support system si Jinggoy. Halos 50 araw o dalawang buwan nang nananatili sa nasabing ospital si Jinggoy. Bukod pa sa libre na itong maglakad mag-isa katulad ng nangyari nang bumaba siya mula sa kanyang kuwarto sa ika-siyam na palapag papunta sa ikatlong palapag kung saan naroon ang Floating Island restaurant upang makipagsaya sa mga kaibigan ng mahigit sa dalawang oras. Inatasan din ng korte ang Sandiganbayan Sheriffs Office at miyembro ng PNP na magsumite ng report matapos isagawa ang order. Magugunitang isinugod noong Mayo 17 sa MMC ang dating alkalde makaraang makaramdam ng paninikip ng dibdib at pagtaas ng blood pressure. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=167378&amp;publicationSubCategoryId=92</link>
</article>
<article>
<title>Metro Manila lumubog sa baha</title>
<author>null</author>
<date>
<month>July</month>
<day>07</day>
<year>2002</year>
</date>
<body>Lumubog sa tubig-baha ang malaking bahagi ng Metro Manila bunga ng southwest monsoon rain o hanging habagat bunsod upang suspindihin ang mga klase, magkabuhul-buhol ang trapiko at magkaroon ng paglikas sa mga pamilyang naninirahan malapit sa mga sapa at ilog. Daan-daang commuters, manggagawa at mga estudyante ang na-stranded bunga ng walang humpay na pag-ulan at walang makadaang mga sasakyan. Kinansela na lamang ang mga klase sa mga kolehiyo at unibersidad at pinauwi ng maaga ang mga empleyado ng pribadong kumpanya habang maagang nagsipagsara ng mga puwesto ang mga negosyante. Anim katao rin ang iniulat na namatay sanhi ng landslide at flashflood sa mga lalawigan ng Batangas at North Cotabato. Base sa nisyal na report na ipinalabas kahapon ni National Disaster Coordinating Council (NDCC) executive director ret. Major General Melchor Rosales, nagsimula ang malakas na buhos ng ulan kamakalawa pa ng madaling araw. Tumaas ang tubig-baha sa mga siyudad ng Marikina, Pasay, Quezon City, Maynila, Mandaluyong, Makati, Caloocan, Malabon, Navotas at Valenzuela. Sa Marikina, bandang alas-10 ng umaga pa lamang ng ideklara na di maaaring daanan ng anumang uri ng sasakyan ang Tumana bridge matapos na umapaw ang tubig sa Marikina river. May 31 pamilya dito o kabuuang 466 katao ang inilikas sa pampublikong paaralan. Hindi naman madaanan ng mga behikulo ang mga lugar ng Blumentritt, Dapitan at Espa&amp;ntilde;a dahil sa taas ng tubig na mula tuhod hanggang baywang. Sa Quezon City, napilitan ang ilang mga residente na lisanin ang Brgy. Imelda na nasa kahabaan ng Araneta Ave. matapos na pasukin na ng mabilis na pagtaas ng tubig baha ang kanilang mga tahanan mula sa umapaw na estero at kanal. Hindi pa rin madaanan ang kahabaan ng C-5 road, Retiro, Banaue, C-3, Ma. Clara, Tatalon, Masambong, Talayan village at Tandang Sora matapos na umabot ng 6 na talampakan ang tubig habang ilang parte din ng Commonwealth Ave. ang napinsala. Inabisuhan naman ng mga opisyal ng lokal na pamahalaan ang mga residente sa San Francisco del Monte na magsilikas matapos na umabot na sa 7 talampakan ang taas ng tubig. Sa Makati at Pasay City, pawang ang mga malalaking sasakyan lamang ang puwedeng dumaan sa 12th at 14th streets sa EMS village. Kabilang din sa lumubog ang mga kalsada ng Gil Puyat Ave., Washington, Pasong Tamo, Makati Square, Zobel Roxas, Vito Cruz ext., EDSA Ave., Taft at South superhighway. Samantala sa Camanava area, naapektuhan ang kahabaan ng McArthur highway sa Valenzuela kung saan kabilang ang BBB, Karuhatan, Artex subd., Wawang Pulo, Gen. T. de Leon, habang sa Malabon at Navotas ay ang lugar ng Gov. Santiago-Panghulo Tulay, Concepcion. M. Naval st., San Roque at Tanza. 4 patay sa landslide Nalibing ng buhay ang apat katao habang isa pa ang nasugatan matapos matabunan ng lupa sa naganap na landslide dala ng monsoon rain sa Brgy. Mangahis, Tuy, Batangas kahapon ng umaga. Sa report na ipinalabas ng NDCC, kinilala ang mga namatay na sina Ipefania Pio, 48; Helen Pio, 10; Rosemarie Lopez, 4 at Anastacia Maralia, 63. Sugatan naman si Regina Lopez, 19. Dakong alas-9 ng umaga ng bigla na lamang umanong gumuho ang lupa na nagmula sa mataas na bahagi ng kabundukan at tumabon sa mga biktima. 2 pa patay sa flashflood Dalawa katao ang iniulat na nasawi sa pagkalunod matapos na anurin ng rumaragasang tubig sa kani-kanilang lugar bunsod pa rin ng malakas na buhos ng ulan. Nakilala ang mga nasawing sina Juan Paulo Pascual, 10, ng Dulong Hernandez, Purok 4, Gulayan, Malabon at Clinto Gelancio, 21, ng Midsayap pawang ng North Cotabato.(Ulat nina Angie dela Cruz,Joy Cantos,Lordeth Bonilla at Rose Tamayo</body>
<link>http://www.philstar.com/Article.aspx?articleId=167455&amp;publicationSubCategoryId=92</link>
</article>
<article>
<title>GMA nadismaya sa baha sa Metro Manila</title>
<author>Ely Saludar</author>
<date>
<month>July</month>
<day>07</day>
<year>2002</year>
</date>
<body>Nadismaya si Pangulong Arroyo sa baha sa maraming lugar sa Metro Manila dahil sa walang tigil na pag-ulan kahit walang bagyo sa bansa. Kahapon ay sinuong ng Pangulo ang sungit ng panahon at binisita ang ilang lugar na lubog sa tubig-baha. Dahil dito, iniutos ng Pangulo na alisin sa Department of Public Works and Highways (DPWH) ang pangangasiwa sa mga flood control projects sa kalakhang Maynila at isalin sa Metro Manila Development Authority (MMDA). Sinabi ng Pangulo na masyadong maraming trabaho sa ibat ibang panig ng bansa ang DPWH kaya mas minarapat nitong ilipat ang pangangasiwa sa paglutas sa tubig-baha sa MMDA. Ayon sa Pangulo, kaya niya kinuha ang serbisyo ni MMDA Chairman Bayani Fernando ay upang resolbahin ang trapik, basura at ang pagbaha sa Metro Manila. Nilibot ng Pangulo ang mga naapektuhan ng baha kung saan namigay din ito ng mga relief goods sa mga residente. Kasama niyang bumisita sa Tatalon at Roxas District sa Quezon City sina QC Mayor Feliciano Belmonte, Defense Secretary at NDCC Chairman Angelo Reyes at DSWD Sec. Dinky Soliman. (Ulat ni Ely Saludar)</body>
<link>http://www.philstar.com/Article.aspx?articleId=167466&amp;publicationSubCategoryId=92</link>
</article>
<article>
<title>Navarette gagawing trainor ng mga boksingero</title>
<author>Malou Rongalerios-Escudero</author>
<date>
<month>July</month>
<day>07</day>
<year>2002</year>
</date>
<body>Kahit kaunti ay nagkaroon ng pag-asa ang dating sikat na world junior lightweight champion Rolando Navarette na may tutulong sa kanya. Matapos mabasa sa Pilipino Star Ngayon ang balita na ipinapahanap siya ng isang kongresista upang tulungan at bibigyan ng trabaho ay agad na tumawag kahapon si Navarette sa PSN. Bakas sa boses ni Navarette na nanghihina ito dala marahil ng masamang pakiramdam kung saan nadagdagan pa ang problema ng bahain ang tinutuluyan niyang lugar sa Sampaloc. Kinumpirma naman ni Negros Occidental Rep. Apolinario Lozada na tumawag na sa kanya ang dating boksingero at mismong siya ang nakausap nito. Sinabi ni Lozada na parang may sakit ang boses ni Navarette na pumayag umanong makipagkita sa kanya bago ito bumalik sa General Santos City. Nabatid kay Navarette na lumapit na ito sa mga organisasyon na may kaugnayan sa boksing upang humingi ng tulong subalit wala rin umanong pera ang mga ito. Idinagdag ni Lozada na personal niyang aaluking maging trainor ng mga kabataang boksingero sa Negros Occidental si Navarette kung makakaya pa niya ang nasabing trabaho. Umaasa umano si Navarette na mabibigyan ng pensiyon ng pamahalaan ang mga retiradong atletang katulad niya. Hindi naman siniguro ni Lozada kung tatanggapin ni Navarette ang trabahong iaalok niya subalit susubukan umano niyang tulungan ang dating boksingero sa abot ng kanyang makakaya. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=167470&amp;publicationSubCategoryId=92</link>
</article>
<article>
<title>Payo ni Loren kay Revilla:Kalusugan muna bago pulitka</title>
<author>Rudy Andal</author>
<date>
<month>July</month>
<day>07</day>
<year>2002</year>
</date>
<body>Pinayuhan kahapon ni Senator Loren Legarda-Leviste si Senator Ramon Revilla na unahin nito ang kanyang kalusugan at kaligtasan bago nito intindihin ang pulitika sa Senado. Ito ang naging pahayag ni Sen. Legarda kaugnay sa pag-alis kahapon ni Sen. Revilla upang muling sumailalim sa operasyon sa kanyang vocal chords sa Stanford University Medical Center sa US. Sinabi ni Legarda na hindi dapat magmadaling umuwi si Revilla sa pagbubukas ng 2nd regular session ng Kongreso sa July 22 para masiguro lamang ang kanyang attendance sa Senado para sa 12-12 na bilang ng oposisyon at administrasyon. Aniya, kung ipapayo ng doktor na dapat munang mamahinga si Revilla matapos sumailalim sa kanyang operasyon ay dapat sundin niya ito para sa kanyang kaligtasan at maayos na kalusugan. &amp;quot;Maski kami ang maging minority ay walang problema dun basta masiguro lamang namin na gumaling at ligtas ang aming kasama kaya walang pressure na bumalik agad siya (Revilla). Secondary na ang pulitika dito, buhay ang pinag-uusapan dito at ang kanyang kalusugan,&amp;quot; paliwanag ng senadora. (Ulat ni Rudy Andal)</body>
<link>http://www.philstar.com/Article.aspx?articleId=167478&amp;publicationSubCategoryId=92</link>
</article>
<article>
<title>FPJ wala sa listahan ni Erap ng presidentiables</title>
<author>Malou Rongalerios-Escudero</author>
<date>
<month>July</month>
<day>07</day>
<year>2002</year>
</date>
<body>Hindi kasama ang hari ng pelikulang Pilipino na si Fernando Poe Jr. sa listahan ng mga pinagpipiliang presidentiables ni dating Pangulong Estrada para sa 2004 elections. Sa isang press conference, inihayag ni Angelito Banayo, dating political adviser ni Estrada na ang mga senador na sina Panfilo Lacson, Edgardo Angara at Aquilino Pimentel ang pinagpipilian ngayon ng oposisyon para ilaban kay Pangulong Arroyo. Personal umanong nakausap ni Banayo si Estrada sa Veterans Memorial Medical Center at ito mismo ang nagsabing mag-uusap na ang oposisyon upang pumili ng ilalaban nila sa 2004. Nanawagan din aniya si Estrada sa mga miyembro ng oposisyon na lalong magkaisa at suportahan kung sino ang mapipiling panlaban sa pagka-pangulo. Kailangan aniyang isantabi ng mga taga-oposisyon ang kanilang mga ambisyon upang maiupo ang iisang kandidato at nang sa ganoon ay maging buo ang boto ng taumbayan para dito. Kahit sino sa tatlong kandidatong pinagpipilian ng oposisyon ay ieendorso umano ni Estrada para iboto ng mga natitira pang pro-Erap. Muling inulit ni Estrada na kailanman ay hindi niya sinabing papatakbuhin niya sa pagka-pangulo sa 2004 ang kanyang matalik na kaibigang si FPJ gaya ng mga naunang napaulat. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=167481&amp;publicationSubCategoryId=92</link>
</article>
<article>
<title>Bangka tumaob; 3 Koreano patay</title>
<author>Rudy Andal,Lordeth Bonilla,Danilo Garcia at Ed Amoroso</author>
<date>
<month>July</month>
<day>08</day>
<year>2002</year>
</date>
<body>Umakyat na sa 11 ang bilang ng mga nasawi sanhi ng tatlong araw na walang tigil na pag-ulan bunsod ng monsoon rain o habagat na nagdulot ng malawakang pagbaha, flashflood at landslide sa Metro Manila at iba pang panig ng bansa. Hanggang kahapon ay nanatiling nakalubog sa tubig-baha ang ilang bahagi ng kamaynilaan at patuloy ang isinasagawang paglilikas sa mga residente na naapektuhan ng kalamidad. Sa Batangas ay tatlong Korean national kabilang ang isang 4-anyos na bata ang nasawi habang 2 katao pa ang nawawala, samantala 18 ang nailigtas matapos na tumaob ang sinasakyan nilang bangkang de motor kamakalawa. Sa ulat na tinanggap ni Rear Admiral Reuben Lista, Philippine Coast Guard commandant, nakilala ang mga nasawi na sina Sang Huan Jeon Oh, 34; Eum Sao Oh, 4, at Min Sun Yun, 22. Hindi pa rin nakikita ng search and rescue team ng PCG ang nawawalang si Seong Ok Lee at isa pang hindi nakilalang Korean. Ginagamot naman sa St. Patrick Hospital sa Batangas ang pitong sugatan. Base sa naturang ulat ng PCG, umalis sa Puerto Galera sa Mindoro Oriental ang bangkang April Boy na pag-aari ni Mr. Ricarte Garcia dakong alas-5 kamakalawa ng hapon patungong Talaga, Mabini, Batangas ng wala umanong kaukulang permiso. Sakay ng naturang barko ang 23 Koreanong turista nang hampasin ng malalakas na alon habang naglalayag sa bisinidad ng Gamao point sa Tingloy, Batangas sanhi upang tuluyang tumaob ito. Agad namang nagsagawa ng search and rescue operation ang PCG dakong alas-6 ng hapon kung saan naabutan ang mga pasahero ng lumubog na bangka na nakalutang sa karagatan. Isinugod ang mga ito sa Bihasa General Hospital kung saan idineklarang patay ang tatlong turista. Ayon naman kay Admiral Lista, kakasuhan ng kanyang tanggapan si Garcia na may-ari ng bangka dahil sa pinayagan nitong makapaglayag ang kanyang sasakyang pandagat sa kabila ng anunsiyo na ipinalabas ng PCG na nagbabawal bumiyahe sa lahat ng maliliit na sasakyang pandagat dahil sa masungit na panahon. Samantala sa pinakahuling advisory ng National Disaster Coordinating Council (NDCC), umabot na sa 14.3 metro ang antas ng tubig sa Tumana river sa Marikina kung saan hanggang balikat na ang baha sa mga karatig-barangay. Kahapon din ng umaga ay nagpakawala ng tubig ang Manggahan Floodway gate 5 and 6 sa Pasig city matapos na umabot ito sa critical level dahilan sa patuloy na pagbuhos ng malakas na ulan. Hanggang dibdib pa rin ang tubig sa Malabon at Valenzuela, habang bahagyang bumaba ang baha sa mga pangunahing lugar sa Maynila, Quezon City, Pasay at Makati.(Ulat nina Rudy Andal,Lordeth Bonilla,Danilo Garcia at Ed Amoroso)</body>
<link>http://www.philstar.com/Article.aspx?articleId=167578&amp;publicationSubCategoryId=92</link>
</article>
<article>
<title>Kudeta vs Reyes,et al binasura ng Ombudsman</title>
<author>Gemma Amargo</author>
<date>
<month>July</month>
<day>08</day>
<year>2002</year>
</date>
<body>Nakaligtas sa kasong kudeta si Defense Secretary Angelo Reyes at iba pang mga heneral na tumulong para pabagsakin sa puwesto si dating Pangulong Estrada makaraang ibasura ng Ombudsman ang asunto. Nakasaad sa desisyon ng panel of prosecutors na legal ang ginawang partisipasyon nina Reyes nang suportahan nito ang administrasyon ni Pangulong Arroyo dahil idineklara na itong legal na gobyerno ng Supreme Court. Kung matatandaan, sinampahan ng kasong kudeta sina Reyes, dating AFP Chief Gen. Diomedio Villanueva, dating Defense Sec. Fortunato Abat at dating Presidential Security Group (PSG) chief Leo Alvez dahil umano sa pagtalikod sa liderato ni dating Pangulong Estrada. Ang kaso ay isinampa ng mga kilalang kolumnista na sina Amado Macasaet ng Malaya, Ninez Cacho-Olivarez ng Daily Tribune, Banat columnist Herman Tiu-Laurel, dating Presidential Adviser on Political Affairs Angelito Banayo at dating Press Secretary Horacio Paredes. Nilinaw ng Ombudsman na hindi maaaring ihiwalay ang naturang hakbangin nina Reyes sa legalidad ng Edsa 2 na nagluklok kay Pangulong Arroyo sa tungkulin. Iginiit ng Ombudsman na wala ring ginawang pananakot, karahasan, puwersa at panggigipit sina Reyes nang pababain nila sa tungkulin si Estrada at ang ginawang pagbaba sa puwesto ni Estrada ay boluntaryo at kusang-loob. Ipinaliwanag pa ng Ombudsman na ang tungkulin sa saligang batas ng AFP ay proteksiyunan ang taumbayan at hindi sa isang partikular na Pangulo lamang na ditoy nangangahulugan na ang sambayanang Pilipino ang dapat paglingkuran ng tapat ng militar at hindi si Estrada. (Ulat ni Gemma Amargo)</body>
<link>http://www.philstar.com/Article.aspx?articleId=167590&amp;publicationSubCategoryId=92</link>
</article>
<article>
<title>30 provincial directors nagbitiw?</title>
<author>Lilia Tolentino</author>
<date>
<month>July</month>
<day>08</day>
<year>2002</year>
</date>
<body>Walang kumpirmasyon ang Malaca&amp;ntilde;ang kung totoong naghain na ng sabay-sabay na courtesy resignation ang 30 provincial police director bilang protesta sa pagpapatalsik sa puwesto ng pitong PNP officials. Ayon kay acting Press Secretary Silvestre Afable, hindi niya alam kung totoo ang bantang pagbibitiw na sinasabing nakapaloob sa isang nilagdaang manifesto ng suporta sa sinibak na mga opisyal dahil sa jueteng. Sinabi ni Afable na ang ginawang proseso ng Napolcom sa pag-aalis sa pitong pinuno ng PNP ay hindi naman naglalayong usigin sila dahil sa tumatanggap sila ng suhol sa jueteng, kundi ito ay isa lang disciplinary action base sa hindi nila pagkakatugon sa itinakdang target sa pagsugpo sa jueteng. Mas makabubuti sana anya kung ang buong puwersa ng PNP ay susuporta sa ipinatutupad na disiplina gaya ng panawagan ni Pangulong Arroyo. (Ulat ni Lilia Tolentino)</body>
<link>http://www.philstar.com/Article.aspx?articleId=167592&amp;publicationSubCategoryId=92</link>
</article>
<article>
<title>Paggamit sa may kapansanan sa pagpapatawa ng artista sa movies at TV parurusahan</title>
<author>Rudy Andal</author>
<date>
<month>July</month>
<day>08</day>
<year>2002</year>
</date>
<body>Ikukulong at pagmumultahin ang sinumang artista, film outfit o telebisyon na gagamitin sa pagpapatawa ang kapansanan ng isang tao sa sandaling maaprubahan ang panukalang batas na magbabawal sa anumang negatibong paglalarawan sa mga may kapansanan sa mass media. Sa paghahain ng &amp;quot;The Media Protection for the Disabled Act,&amp;quot; sinabi ni Senator Manny Villar na layon ng panukalang batas na bigyan ng patas na dignidad ang mga taong may kapansanan tulad ng normal na tao kaya mahigpit na ipagbabawal na gamitin ito sa media bilang pagpapatawa. &amp;quot;Masamang tingnan na pinapasaya natin ang ibang tao sa pamamagitan ng mga may kapansanan. Nagbibigay ito ng hindi magandang aral sa publiko lalo na sa mga bata,&amp;quot; sabi ni Villar. Idinagdag pa ng mambabatas na hindi dapat maging behikulo ng mga pagpapatawa o komedya sa telebisyon, pelikula o anumang porma ng media ang pagiging bulag, pipi, bingi, pilay, putol ang paa o may bingot (harelip). Nakasaad din sa panukala na bigyan ng karagdagang benepisyo ang mga ito tulad ng discounts sa ibat ibang establisimiyento at pagbibigay ng libreng medical at dental services ng mga government hospitals at health institutions. Papatawan ng parusang pagkakulong na anim na buwan at multang P5,000 ang sinumang lalabag sa nasabing panukala. (Ulat ni Rudy Andal)</body>
<link>http://www.philstar.com/Article.aspx?articleId=167602&amp;publicationSubCategoryId=92</link>
</article>
<article>
<title>Yosi bilang droga,imposiblle - Perez</title>
<author>Gemma Amargo</author>
<date>
<month>July</month>
<day>08</day>
<year>2002</year>
</date>
<body>Tahasan ang pagpalag kahapon ng Department of Justice (DOJ) kaugnay ng panukala ni Senador Loren Legarda na ideklarang drugs ang sigarilyo. Sinabi ni Secretary Hernando Perez na mahirap at imposible ang mungkahi ni Legarda kaya sigurado anyang hindi papabor ang publiko hinggil dito sapagkat maraming mga Pilipino ngayon ang nagiging bisyo ang paninigarilyo. Ayon kay Perez, kung ika-klasipika na drugs ang lahat ng sigarilyo ay tiyak na maraming tao ang tatamaan dito. Kabilang na ang mga pulitiko, negosyante at ordinaryong manggagawa na karaniwang naninigarilyo. Aniya, naniniwala siyang dapat ay magkaroon ng siyentipikong basehan ang naturang isyu bago ito ayunan ng mga mambabatas. Inamin ni Perez na mahirap iwasan ang paninigarilyo ng isang taong matagal nang gumagamit nito dahil siya mismo ay nahilig dito. Naniniwala rin ang kalihim na hindi ito dapat i-regulate. Iginiit pa ng DOJ chief na hindi dapat tapatan ng kaparusahan ang smoking issue dahil tiyak na marami ang masasagasaan. Sinabi ni Perez na lubhang mabigat sa kalooban ng isang maninigarilyo kung ang magiging kaparusahan niya ay ang pagkabilanggo. Matatandaan na sinabi ni Legarda na kaya niya inihain ang naturang panukala ay upang ma-monitor ang mga sigarilyong pumapasok sa bansa. Layon din nito na masaklaw ng Bureau of Food and Drugs (BFD) ang lahat ng mga sigarilyo. Ito ay upang ma-regulate ang mga sigarilyo na hinihithit ng publiko para maiwasan ang paggamit nito kung ito ay idedeklarang droga. (Ulat ni Gemma Amargo)</body>
<link>http://www.philstar.com/Article.aspx?articleId=167604&amp;publicationSubCategoryId=92</link>
</article>
<article>
<title>Bagyong Hambalos nagbabanta</title>
<author>Angie Dela Cruz/Lilia Tolentino/Danilo Garcia/Grace Amargo at Malou Rongalerios-Escudero</author>
<date>
<month>July</month>
<day>09</day>
<year>2002</year>
</date>
<body>Hindi pa man humuhupa ang matinding buhos ng ulan at baha dulot ng monsoon rains o habagat na dala ng bagyong Gloria, pinangangambahang mas matinding hagupit naman ang dalhing epekto sa bansa ng bagyong Hambalos na nagbabantang pumasok sa teritoryo ng Pilipinas. Patuloy na nakaantabay ang Philippine Atmospheric Geophysical and Astronomical Services Administration (PAGASA) sa ikinikilos ni Hambalos sa kasalukuyan bagamat ito ay namataan sa 440 kilometro ng kanluran ng Basco, Batanes taglay ang hanging 55 kilometro bawat oras. Kahapon ng alas-12:30 ng tanghali, ang bagyong si Gloria ay namataan ng PAGASA sa layong 180 kilometro silangan hilagang silangan ng Basco, Batanes na may taglay na hanging 180 kilometro bawat oras malapit sa gitna at may pagbugso hanggang 215 kilometro bawat oras, Ngayong umaga, si Gloria ay inaasahang nasa 1,090 kilometro ng silangan hilagang silangan ng Basco, Batanes. Sa paglisan ng bagyong Gloria, higit na pag-iibayuhin nito at ni Hambalos ang habagat na magdudulot ng patuloy na pag-ulan laluna sa western section ng Luzon partikular sa Ilocos Region, Cordillera at lahar affected areas sa Central Luzon at western section ng Visayas. Pinapayuhan ng PAGASA ang mga residenteng nasa baybayin ng dagat at ilog na pansamantalang lumipat sa mas mataas na lugar upang hindi maapektuhan ng malalaking alon at matinding pagbaha dulot ng naturang bagyo. Death toll sa baha umabot na sa 18 Umakyat na sa 18 katao ang iniulat na nasawi sa patuloy na pagbagsak ng ulan sa buong bansa dulot ng monsoon rains habang higit sa 28,972 pamilya o 135,604 katao ang dinala sa ibat ibang evacuation area sa bansa dahil sa matinding pagbaha, base sa pinakahuling ulat ng National Disaster Coordinating Council (NDCC). Ang National Capital Region (NCR) at Regions III at IV ang labis na naapektuhan ng ilang araw na pag-ulan. Nadagdag sa listahan ng mga nasawi dakong alas-9 ng umaga kahapon ang magkapatid na sina Arlene, 11 at Josua Digo, 8, na biktima ng landslide sa may Divine Mercy, Bgy. Guitnang Bayan, San Mateo, Rizal; Felix Tayag Jr. na nasawi sa aksidente sa Halsema highway, Cabonga Tublay, Benguet; Arturo Defensor, 56, ng Suage River, Janiuay, Iloilo City; Alvin Bautista, 40, ng Brgy. Latag, Nasugbu, Batangas at tatlong hindi pa nakikilalang lalaki na kapwa nalunod sa Malabon at Hermosa, Bataan. Dagdag ang mga ito sa tatlong Korean national na nalunod sa Batangas, apat sa landslide sa Tuy, Batangas; isang natabunan ng basura sa Olongapo at dalawang nalunod sa Malabon at Cotabato City. Umakyat naman sa 29 katao ang malubhang nasugatan kasama na ang 23 Koreano na lulan ng tumaob na motor banca kamakalawa sa may Gamao Point, Batangas kung saan hinahanap pa rin ang 2 nawawala. Apektado naman ang mahigit 2,117 pamilya o 10,495 katao na pansamantalang inilikas sa may 38 evacuation centers sa Maynila, San Juan, Quezon City at Marikina City matapos umabot sa kritikal na level ang tubig-baha sa mga nasabing lugar. Pansamantala namang isinara sa motorista ang Kennon Road sa Baguio City bunsod ng landslide incidents dahil sa walang humpay na pag-ulan. Samantala, pormal ng sinampahan kahapon ng Philippine Coast Guard ng kasong kriminal ang may-ari ng motor boat na naglayag sa kabila ng abiso ng PCG na bawal bumiyahe ang maliliit na sasakyang pandagat dahil sa sama ng panahon. Sinabi ni PCG Vice Admiral Reuben Lista, sinampahan na nila ng kasong serious negligence resulting to multiple homicide sa Marine Board of Inquiry ang may-ari ng M/B April Boy na si Ricarte Garcia dahil pinayagan nitong maglayag sa karagatan ng Batangas ang kanyang bangka na ikinasawi ng tatlo sa 23 Koreano. P300-M quick fund Naglaan na nang P300 milyon ang pamahalaan bilang quick response fund na magagamit sa panahon ng kalamidad tulad ng dinaranas ngayong baha at ulan. Sinabi ni Budget Secretary Emilia Boncodin na ipinalabas ng Malaca&amp;ntilde;ang ang naturang pondo para magastos sa pagpapakumpuni ng mga nasirang proyektong infrastructure dahil sa epekto ng baha bunsod ng patuloy na pag-ulan nitong nakarang tatlong araw. Ang P300 milyon ay bukod pa sa calamity fund ng Pangulo. Sa alokasyong P300 milyon, P100M ay para sa DSWD, P80M sa DPWH, P60M sa Office of Civil Defense at P60M sa National Defense. (Ulat nina Angie Dela Cruz/Lilia Tolentino/Danilo Garcia/Grace Amargo at Malou Rongalerios-Escudero)</body>
<link>http://www.philstar.com/Article.aspx?articleId=167687&amp;publicationSubCategoryId=92</link>
</article>
<article>
<title>Rapist bibitayin sa Oktubre 16</title>
<author>Gemma Amargo</author>
<date>
<month>July</month>
<day>09</day>
<year>2002</year>
</date>
<body>Nakatakdang isalang sa lethal injection ang unang death convict sa ilalim ng pamahalaang Arroyo sa Oktubre 16 taong ito, itoy kung hindi magpapalabas si Pangulong Arroyo ng commutation o pardon. Ayon sa source, ang rapist na si Nardo Pagdayawan, isang dating sundalo, ang unang bilanggo sa death row na bibitayin, matapos na itakda ng Legaspi City court ang schedule ng kanyang execution. Itoy matapos na katigan ng Supreme Court (SC) en banc ang parusang kamatayan kay Pagdayawan noong Marso 1, 2001, subalit naghain ng motion for reconsideration ang naturang akusado pero ibinasura ng hukuman noong Abril 17, 2001. Sa record ng Bureau of Corrections, 17 death convicts, kabilang si Pagdayawan, ang nakatakdang bitayin sa taong ito. Ang mga hatol sa mga akusadong ito ay isinapinal na ng SC. Sa kabuuang bilang, 14 ang rapists, dalawa ang convicted kidnappers na sina Roderick Licayan at Roberto Lara, habang isa ang nahatulan ng robbery with homicide. Nilinaw naman ni Bucor director Ricardo Macala na hindi sa darating na Agosto bibitayin sina Licayan at Lara at nagkamali lamang ang tauhan ng New Bilibid Prisons sa kuwenta kung kailan bibilangin ang isang taon mula sa pinal na hatol ng SC. Nabatid na itinakda ang pagbitay sa dalawa sa Nobyembre 2002. Ang iba pang rapists ay sina Reynaldo Rebato, Alejandro Guntang, Juan Manalo, Ramshad Thamsey, Ramil Velez-Rayos, Nonelito Abenion, Roberto Palero, Castro Geraban, Alejo Miasco, Sandy Hinto, Ireneo Padilla at Pablo Santos, habang ang robbery-homicide convict ay si Reynaldo Morial. (Ulat ni Gemma Amargo)</body>
<link>http://www.philstar.com/Article.aspx?articleId=167698&amp;publicationSubCategoryId=92</link>
</article>
<article>
<title>Ibinebentang presidential plane walang gustong bumili</title>
<author>Ely Saludar</author>
<date>
<month>July</month>
<day>09</day>
<year>2002</year>
</date>
<body>Isang taon nang nakatiwangwang ang presidential plane na ipinabebenta ni Pangulong Arroyo at sumapit na ang ika-55 taong anibersaryo ng Philippine Air Force (PAF) ay wala pa ring gustong bumili ng naturang F-28 Fokker plane. Ang nasabing eroplano ay may 30 taon nang presidential plane at huling ginamit ni dating Pangulong Ramos pero hindi na ginamit ni Pangulong Arroyo at maging ng sinundan nitong si dating Pangulong Estrada. Layunin sana ni Pangulong Arroyo na ang perang mapagbebentahan ay ilalaan sa pondo ng PAF. Kasabay nito, iniutos ng Presidente kay AFP Chief Gen. Roy Cimatu na gamitin ang 10 milyong dolyar na ipinagkaloob ni US President Bush sa pagbili ng electronic eye sight equipment na maaaring gamitin ng mga sundalo sa gabi. Inihayag ng Pangulo na ang nasabing military assistance ni Bush sa Pilipinas ay bukod pa sa naunang ibinigay ng Amerika sa AFP na kinabibilangan ng limang UH-1H helicopters at isang C-130 plane. (Ulat ni Ely Saludar)</body>
<link>http://www.philstar.com/Article.aspx?articleId=167702&amp;publicationSubCategoryId=92</link>
</article>
<article>
<title>Pagbuwag sa MMDA tuloy</title>
<author>Malou Escudero</author>
<date>
<month>July</month>
<day>09</day>
<year>2002</year>
</date>
<body>Tuloy pa rin ang gagawing pagbuwag ng Kongreso sa Metro Manila Development Authority (MMDA) kahit si dating Marikina Mayor Bayani Fernando na ang humahawak nito. Ito ang sinigurado kahapon ni Valenzuela City Rep. Magtanggol Gunigundo kaugnay sa panukalang batas na naglalayong buwagin na ang MMDA. Sinabi ni Gunigundo na sigurado siyang papasa ang nasabing panukala dahil sa sinusuportahan ito ng lahat ng mga mambabatas mula sa National Capital Region na naniniwalang kaya ng mga local government ang problema sa baha at basura. Nakatakda na aniyang ipalabas ng House committee on government reorganization at revision of laws ang ulat hinggil sa abolisyon ng nasabing ahensiya. Hindi umano niya kinukuwestiyon ang pagiging magaling na mayor ni Fernando, subalit dapat aniyang ibigay sa local government ang paglutas ng sarili nitong problema. Binatikos din ni Gunigundo ang napabalitang paglilipat ng flood control sa MMDA. Sinabi nito na may sariling pondo ang MMDA kaya hindi na dito dapat inilipat ang pondo ng DPWH na kulang sa pondo. (Ulat ni Malou Escudero)</body>
<link>http://www.philstar.com/Article.aspx?articleId=167711&amp;publicationSubCategoryId=92</link>
</article>
<article>
<title>Klase suspindido pa rin</title>
<author>Danilo Garcia at Joy Cantos</author>
<date>
<month>July</month>
<day>09</day>
<year>2002</year>
</date>
<body>Nananatiling walang pasok sa buong elementary at high school sa mga pampubliko at pribadong paaralan sa Metro Manila dahil marami pang lugar ang baha at karamihan sa mga paaralan ay ginagamit bilang mga evacuation centers. Inihayag din kagabi ng CHED ang suspensiyon ng klase sa kolehiyo. Sinabi rin sa advisory ni Education Undersecretary Ramon Bacani na ipinauubaya na sa mga principal ng mga paaralan sa labas ng Metro Manila ang desisyon kung magkakaroon ng pasok sa kanilang paaralan. (Ulat nina Danilo Garcia at Joy Cantos)</body>
<link>http://www.philstar.com/Article.aspx?articleId=167714&amp;publicationSubCategoryId=92</link>
</article>
<article>
<title>All-out war vs kidnappings</title>
<author>Ely Saludar at Danilo Garcia</author>
<date>
<month>July</month>
<day>10</day>
<year>2002</year>
</date>
<body>Iniutos ni Pangulong Arroyo sa Philippine National Police (PNP) at iba pang law enforcement agencies na maglunsad ng all-out war laban sa mga kidnap-for-ransom groups. Ito ay matapos na mapaulat na tumaas ng 58 porsiyento ang kaso ng kidnapping kumpara sa nakaraang taon sa ganito ring period. Ang deklarasyon ng Pangulo ay kanyang ginawa sa idinaos na PNP summit sa kidnappings at illegal drugs kahapon. Ayon sa Pangulo, batay sa Order of Battle ng PNP aabot sa 21 KFR groups ang naitala na dapat durugin ng mga awtoridad sa lalong madaling panahon. Sinabi ni Pangulong Arroyo na hindi dapat piliin lamang ang mga aktibong grupo kundi lahat at walang sisinuhin. Sa nasabing summit, pangunahing tinalakay ang problema sa kidnapping, illegal drugs at command responsibility. Sinabi ni PNP Chief Director Gen. Hermogenes Ebdane na ang ilang problema ng PNP sa paglaban sa kidnapping ay ang pagkakasangkot ng mga tiwaling kagawad ng PNP at kawalan ng mga makabagong kagamitan. Kahapon sa anibersaryo ng Philippine Air Force, inatasan ng Pangulo ang Task Force Libra, Anti-Crime Commission Task Force ng AFP at PAF na tumulong na sa kampanya laban sa kidnapping. Sinabi ng Pangulo na seryoso ang gobyerno sa kampanya nito laban sa kidnapping kung saan binigyan niya ng isang taong palugit upang durugin ang kidnapping lalo na sa Metro Manila. Ang kidnapping ay isa sa kinatatakutan ng mga negosyante kaya nais ng Pangulo na agad itong maresolba. Samantala, nakatakdang dumating ngayon ang isang company ng Special Forces ng Philippine Army upang tumulong sa paglaban sa kidnapping ni PNP Chief Ebdane upang matupad nito ang isang taong palugit na ibinigay ni Pangulong Arroyo. Ayon naman kay AFP Chief Gen. Roy Cimatu, ipinull-out na ang mga miyembro ng Special Forces na nakikipaglaban sa Abu Sayyaf sa Basilan matapos na humina na ng tuluyan ang kalabang mga bandido. Itatalaga ang mga ito sa Anti-Kidnapping Task Force ng AFP kung saan magiging support unit ito sa bubuuing superbody sa anti-kidnapping ni Ebdane. Kasabay nito, itinatwa ni Ebdane ang ilang lumabas na ulat na ang Pilipinas umano ang kidnapping capital ng mundo. Ayon kay Ebdane, dapat suriing mabuti na Columbia pa rin ang siyang may pinakamalubhang insidente ng kidnapping kung saan umaabot sa 6,000 kaso ang natatala dito kada taon. Inamin naman nito na may 60% ng mga kaso ng kidnapping ang hindi pa nareresolba ng pulisya ngayong taon. Itoy dahil sa marami umano sa mga kaso ay nasa operation stage pa o pinaghahanap pa ang mga grupo at makakaantala sa operasyon kapag naiulat agad. Pinapurihan naman ni Ebdane ang Fil-Chinese community ngayon sa kanilang malaking pagbabago kung saan hindi na natatakot ang mga ito na iulat sa pulisya ang mga insidente ng kidnapping. Kasabay nito, inatasan din ng Pangulo si Davao City Mayor Rodrigo Duterte na kanyang tukuyin ang magiging papel nito sa kampanya laban sa kidnapping sa pakikipag-ugnayan kay Executive Secretary Alberto Romulo. Sa PNP summit, umagaw ng eksena si Duterte at ipinangalandakan nito ang paggamit ng kamay na bakal laban sa mga kriminal. Sinabi ni Duterte na kung ano ang ginagawa ng kriminal ay suklian ito ng mga awtoridad.(Ulat nina Ely Saludar at Danilo Garcia)</body>
<link>http://www.philstar.com/Article.aspx?articleId=167803&amp;publicationSubCategoryId=92</link>
</article>
<article>
<title>28 na patay sa baha</title>
<author>Rose Tamayo/Angie dela Cruz/Danilo Garcia</author>
<date>
<month>July</month>
<day>10</day>
<year>2002</year>
</date>
<body>Patuloy na nadadagdagan ang bilang ng mga nasawi sa ikalimang araw na walang tigil na pag-ulan kung saan nasa 28 katao na habang tinatayang may P58 milyong halaga ng mga pananim ang nasalanta sa buong bansa, base sa pinakahuling ulat ng National Disaster Coordinating Council (NDCC) kahapon. Bunsod na rin ng monsoon rain at patuloy na pananalasa ng bagyong Gloria at Hambalos, idineklara na ang state of calamity sa siyudad ng Malabon matapos ang emergency session ng city council. Base sa rekord ng Malabon City Disaster Coordinating Counil, umaabot na sa tatlo katao ang nasawi sa baha bukod pa na lahat nang 21 barangay nito ay lubog sa baha. Dumarami na rin ang bilang ng mga evacuees na tinamaan ng sakit na cholera, sipon, ubo at lagnat na karamihan sa dinapuan ay mga sanggol at kabataan. Kaugnay nito, hiniling kahapon ni Malabon City Mayor Amado Vicencio kay DOH Sec. Manuel Dayrit na magsagawa ng kaukulang hakbang upang maagapan ang pagkakaroon ng &amp;quot;outbreak&amp;quot; ng mga nabanggit na sakit. Nagtalaga na nang 24-hour monitoring team ang DOH sa CAMANAVA area bilang tugon sa kautusan ni Pangulong Arroyo na bumisita kamakalawa sa nasabing lugar. Nagkaisa rin kahapon ang mga alkalde ng CAMANAVA na magtulungan sakaling lumala pa ang baha dala ng rin ng habagat at paparating pang bagyo. Umabot na rin sa 10 talampakan ang taas ng tubig baha sa ilang mga barangay na kinasasakupan ng Malabon, Valenzuela City at Navotas na dahilan ng patuloy na pagtaas ng bilang ng mga evacuees. May kabuuang 22,772 katao na binubuo ng 5,081 pamilya ang inilikas na sa may 116 evacuation areas sa buong Luzon. Pinakamalaking halaga ng pananim ang nawasak sa Autonomous Region for Muslim Mindanao (ARMM), P36.77 milyon, ikalawa ang Region 12, P20 milyon. Umakyat naman sa 37 katao ang malubhang nasugatan matapos na mabagsakan ng isang puno ang kanilang bahay sa magkakahiwalay na lugar sa Tarlac at Batangas, habang isang buhawi ang nanalanta sa Zambales. Samantala, ganap nang nakapasok sa bansa ang bagyong Hambalos habang patuloy naman ang paglisan sa bansa ng bagyong Gloria na ngayoy nasa Japan na. Alas-12:30 ng tanghali kahapon ay namataan si Hambalos sa layong 430 kilometro ng hilaga hilagang silangan ng Basco, Batanes. Ayon sa PAGASA, unti-unting kumakawala sa anumang peligro si Hambalos dahil sa hindi na ito magbibigay ng matinding panganib sa tao at mga ari-arian na tulad ni Gloria. (Ulat nina Rose Tamayo/Angie dela Cruz/Danilo Garcia)</body>
<link>http://www.philstar.com/Article.aspx?articleId=167808&amp;publicationSubCategoryId=92</link>
</article>
<article>
<title>Patuloy na ulan nakakatulong pa - DA</title>
<author>Angie dela Cruz</author>
<date>
<month>July</month>
<day>10</day>
<year>2002</year>
</date>
<body>Hindi nakaapekto at nakatulong pa sa mga pataniman ang patuloy na pag-uulan na dala ng bagyong Gloria at Hambalos sa ibat ibang panig ng bansa. Sinabi ni Agriculgure Secretary Leonardo Montemayor, malaking tulong sa mga pataniman ang mga pag-uulan matapos ang ilang buwang pagkatuyot ng mga ito noong nakaraang summer laluna sa Region 1. Nakatulong sa pananim ng palay at tatamnang lupa ang mga pag-ulan at nadagdagan ang water level sa Angat Dam at Pantabangan Dam na pinagmumulan ng patubig sa maraming pataniman sa mga lalawigan. Kaugnay nito, iniulat naman ni Montemayor na sapat ang suplay ng bigas sa bansa at walang dapat ipag-alala ang taumbayan sa kakulangan nito dahil may sapat na imbak ang bansa para mapunan ang pangangailangan sa butil hanggang sa pagtatapos ng taon bukod sa importadong bigas na nasa bansa na sa kasalukuyan. Hindi rin magiging dahilan ang pag-uulan na tumaas ang halaga ng bigas dahil hindi naapektuhan ng mga bagyo ang mga pataniman sa bansa. (Ulat ni Angie dela Cruz)</body>
<link>http://www.philstar.com/Article.aspx?articleId=167817&amp;publicationSubCategoryId=92</link>
</article>
<article>
<title>P640-B utang ng gobyerno sa loob lamang ng 2 taon</title>
<author>Malou Rongalerios-Escudero</author>
<date>
<month>July</month>
<day>10</day>
<year>2002</year>
</date>
<body>Ibinunyag kahapon ni Negros Oriental Rep. Herminio Teves, vice chairman ng House committee on ways and means, na sa loob lamang ng nakaraang dalawang taon ay nangutang ang national government ng P 640 bilyon. Base na rin sa ulat ng Bureau of Treasury, umaabot sa P 27 bilyon ang average na inuutang ng gobyerno buwan-buwan mula noong Mayo 2000 hanggang Abril ngayong taon. Nakasaad din sa report na ang pinagsamang utang ng gobyerno sa foreign at local debt stock ay lumobo mula P1.9 trillion noong Abril 30, 2000 at naging P2.54 trillion noong Abril 30, 2002. Kaya naman ayon kay Teves, ay masyadong nahihirapan ang ekonomiya ng bansa dahil na rin sa pagbabayad ng interes sa napakalaking utang. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=167822&amp;publicationSubCategoryId=92</link>
</article>
<article>
<title>Pinoy OFWs sa HK tutulong sa programa ng DepEd</title>
<author>Joy Cantos</author>
<date>
<month>July</month>
<day>10</day>
<year>2002</year>
</date>
<body>Magandang balita para sa mga pampublikong paaralan sa bansa! Inihayag kahapon ni Education Secretary Raul Roco na maraming mga asosasyon ng Overseas Filipino Workers (OFWs) sa Hong Kong ang nangako ng pagsuporta sa &amp;quot;Adopt-A- School Program&amp;quot; ng nabanggit ng departamento. Sinabi ni Roco na may 96 pinoy association ang nangako na magbibigay ng pantustos para sa mga schools sites, school buildings gayundin para sa mga libro ng mga mag-aaral ng kanilang mapipiling paaralan. Ayon kay Roco ang naturang samahan ay nasa ilalim ng umbrella organizations na binansagang The Philippine Alliance Hong Kong na binubuo ng halos may 180,000 Pinoy OFW sa nasabing bansa. Ang pagtulong ng samahan sa Hong Kong ay naging bunga nang pagtungo at pakikipagpulong ni Roco sa mga gurong OFW. (Ulat ni Joy Cantos)</body>
<link>http://www.philstar.com/Article.aspx?articleId=167827&amp;publicationSubCategoryId=92</link>
</article>
<article>
<title>Arroyo gov't bangkarote kaya gusto si Ople</title>
<author>Lilia Tolentino</author>
<date>
<month>July</month>
<day>10</day>
<year>2002</year>
</date>
<body>Maaaring bangkarote na ang pamahalaang Arroyo sa mahuhusay at may kakayahang opisyal kung kayat plano nilang kunin si Senator Blas Ople para mamuno sa Foreign Affairs. Ito ang naging pahayag ni dating Pangulo Joseph Estrada kasunod ng pag-amin ni Ople na sinundan siya sa US nina Dante Ang, publisista ng Pangulo at Bulacan Congressman Willie Valderama para hikayatin na pamunuan ang nasabing departamento. Subalit naniniwala si Estrada na hindi kakalas si Ople sa oposisyon para tanggapin ang alok na pamunuan ang departamento na iniwan ni Vice President Teofisto Guingona. Sinabi ni Estrada na ang motibo lamang ng pagkuha kay Ople ay para lamang umano mapanatili ang mayorya ng mga administration senators. (Ulat ni Lilia Tolentino)</body>
<link>http://www.philstar.com/Article.aspx?articleId=167829&amp;publicationSubCategoryId=92</link>
</article>
<article>
<title>Paa, kamay ng kidnapers puputulin</title>
<author>Malou Rongaleros-Escudero</author>
<date>
<month>July</month>
<day>11</day>
<year>2002</year>
</date>
<body>Dahil sa lumalalang problema ng kidnapping sa bansa, muling isusulong sa Mababang Kapulungan ng Kongreso ang panukalang batas na putulin ang paa at kamay ng mahuhuling kidnappers bilang parusa. Sa House Bill 105 na inihain ni Iloilo Rep. Augusto Syjuco, sinabi nito na masyado nang negatibo ang reputasyon ng Pilipinas dahil sa kidnapping kaya tinatawag na ito ngayong &amp;quot;kidnap capital of the world.&amp;quot; Naging dahilan rin umano ito upang magkaroon ng lamat ang diplomatic relations ng Pilipinas sa ibang bansa at pag-iwas ng mga turista na magtungo dito. Hindi aniya sapat ang anti-crime summit na isinagawa kamakalawa na dinaluhan pa mismo ni Pangulong Arroyo kundi ang nararapat ay patawan ng mabigat na parusa ang mga nagkakasala upang matakot ang iba na tularan ang mga ito. Ikinatuwiran ni Syjuco na dapat lamang na maging mabigat ang parusang ipapataw sa mga mapapatunayang kidnappers dahil mabigat rin ang kanilang naging pagkakasala. &amp;quot;The perpetrators of kidnap-for-ransom should be dealt with punishments as severe as the crimes they commit against our lives, our property, and our rights under the Constitution,&amp;quot; ani Syjuco. Subalit nilinaw ni Syjuco na tanging ang mga kidnappers na manghihingi ng salapi o ransom sa kanilang biktima ang puputulan ng &amp;quot;upper at lower extremities.&amp;quot; Kung mamamatay umano ang biktima dahil sa ginawang detensiyon o ni-rape at tinorture ay ipapataw pa rin ang maximum na parusang kamatayan. Hindi aniya maituturing na simpleng krimen ang kidnapping na ang layunin ay makakuha ng malaking salapi mula sa kamag-anak ng biktima. Ang pagputol aniya sa &amp;quot;upper at lower extremities&amp;quot; ng mga mapapatunayang nagkasala ay hindi masasabing malupit kundi mas makataong parusa.(Ulat ni Malou Rongaleros-Escudero)</body>
<link>http://www.philstar.com/Article.aspx?articleId=167916&amp;publicationSubCategoryId=92</link>
</article>
<article>
<title>AFP nag-sorry sa reporter</title>
<author>Danilo Garcia at Ely Saludar</author>
<date>
<month>July</month>
<day>11</day>
<year>2002</year>
</date>
<body>Humingi ng kapatawaran kahapon ang pamunuan ng AFP dahil sa palpak na Order of Battle ng militar matapos na maisama bilang miyembro ng Abu Sayyaf Group (ASG) ang isang tabloid reporter. Nangako si AFP Chief Gen. Roy Cimatu kay Bernadette Tamayo, ng pahayagang Peoples Journal na lilinisin ang pangalan nito sa buong hukbo at agad tinanggal ang kanyang larawan sa mga wanted list. Tinanggap naman ni Tamayo ang paumanhin ni Cimatu ngunit sinabing hindi pa tapos ang kontrobersiya hanggat hindi naipapalabas ng AFP ang isang sertipikasyon upang linawin na hindi siya isang bandido. Umapela si Tamayo sa AFP kamakalawa kung saan nagpadala siya ng isang statement matapos mabatid na napasama ang kanyang larawan sa listahan ng mga miyembro ng ASG na wanted sa batas na may reward na 1 milyong piso at kasama sa tinutugis ng mga sundalo sa lalawigan ng Sulu at sa iba pang bahagi ng Mindanao. Hinihinalang nakuha ang larawang ito ni Tamayo noong taong 2000 sa kasagsagan ng Sipadan hostages sa Sulu na dinagsa ng maraming mamamahayag na pabalik-balik sa kampo ng mga bandido. Nakipag-usap na rin si Cimatu kay Lt. Danilo Lucero ng 18th IB upang humingi rin ng paumanhin kay Tamayo. Si Lucero ang naghanda ng mga litrato na ipinaskil noong April ng taong ito sa ilang bahagi ng Sulu at Zamboanga. (Ulat nina Danilo Garcia at Ely Saludar)</body>
<link>http://www.philstar.com/Article.aspx?articleId=167922&amp;publicationSubCategoryId=92</link>
</article>
<article>
<title>'Abu Sabaya' malapit nang ilantad</title>
<author>Malou Escudero</author>
<date>
<month>July</month>
<day>11</day>
<year>2002</year>
</date>
<body>Malapit na umanong ilabas ng mga kalaban ng gobyerno ang pekeng Abu Sabaya upang ilagay sa malaking kahihiyan ang AFP. Ito ang naging babala kahapon ni Negros Occidental Rep. Apolinario Lozada, chairman ng House committee on foreign relations matapos ihayag ng isang Abu Hamid, umanoy operations head ng Abu Sayyaf na nagpapagaling lamang sa kanyang sugat si Sabaya. Sinabi ni Hamid na isa hanggang dalawang linggo mula ngayon ay muling tatawag sa mga radio stations si Sabaya upang patunayan na siya ay buhay. Ipinahayag naman ni Lozada na ginagawa na lamang ang mga &amp;quot;finishing touches&amp;quot; upang masiguro na magiging kamukha at kaboses ni Sabaya ang ilalantad ng mga kalaban ng gobyerno. Ayon pa umano sa intelligence report ng militar, pipiliting &amp;quot;buhayin&amp;quot; ng mga kaaway ni Pangulong Arroyo ang isang Abu Sabaya bilang bahagi ng kanilang desperadong hakbang na mapabagsak ang kasalukuyang administrasyon. Maliban pa sa naging statement ni Hamid, masyado aniyang kaduda-duda ang pananahimik ngayon ng ASG simula ng mapabalita ang pagkakapatay kay Sabaya. Sa laki aniya ng salapi na nakuha ng bandidong grupo ay hindi imposibleng magbayad ang mga ito ng taong magi-impersonate kay Sabaya para muling tumaas ang morale ng grupo at upang lituhin ang mga mamamayan. Posible rin aniya na pakawala lamang ng anti-government group ang nagpakilalang Hamid at hindi ito talagang miyembro ng ASG. (Ulat ni Malou Escudero)</body>
<link>http://www.philstar.com/Article.aspx?articleId=167930&amp;publicationSubCategoryId=92</link>
</article>
<article>
<title>GMA hindi papadikta sa civil society</title>
<author>Ely Saludar/Lilia Tolentino</author>
<date>
<month>July</month>
<day>11</day>
<year>2002</year>
</date>
<body>Tiniyak ni Pangulong Arroyo na hindi siya maaaring magpadikta sa lahat ng sasabihin ng civil society na kanyang tagasuporta noong Edsa Dos. Sinabi ng Pangulo na ang anumang reklamo ng civil society ay kanyang pakikinggan subalit hindi ito nangangahulugan na kanyang susundin. Ang pahayag ng Pangulo ay kaugnay ng reklamo ng civil society sa pagpasok umano ng mga Erap boys sa administrasyon na pinangungunahan nina Sen. Blas Ople bilang DFA secretary, magkapatid na Ronaldo at Dong Puno at Jimmy Policarpio. Ipinaliwanag ng Pangulo na ang isang lider ay hindi maaaring sumunod na lamang sa hampas ng hangin o sa iisang grupo. Napipinto namang masibak sa puwesto si Pastor Boy Saycon, secretary general ng Council for Philippine Affairs (COPA) dahil sa pagkakalat nito ng maling impormasyon sa publiko kaugnay ng pahayag nitong magbibitiw ang ilang miyembro ng Gabinete kung itatalaga ng Pangulo sa pamahalaan ang apat na mga Erap boys. Tinawag ng Pangulo si Saycon na isang anay na walang puwang sa isang malakas na Republika ng Pilipinas. Sinabi ng Pangulo na walang basehan si Saycon na gumawa ng naturang pahayag dahil unang-una, hindi siya kasama sa pulong noong Lunes ng mga miyembro ng civil society dahil ang kanyang organisasyon na COPA ay hindi imbitado. (Ulat nina Ely Saludar/Lilia Tolentino)</body>
<link>http://www.philstar.com/Article.aspx?articleId=167936&amp;publicationSubCategoryId=92</link>
</article>
<article>
<title>Hulyo 15, special holiday</title>
<author>Lilia Tolentino/Malou Rongalerios-Escudero</author>
<date>
<month>July</month>
<day>11</day>
<year>2002</year>
</date>
<body>Idineklara ni Pangulong Arroyo ang Hulyo 15, 2002 bilang isang special non-working holiday sa buong bansa para bigyang pagkakataon ang lahat na kuwalipikadong botante na makalahok sa eleksiyon ng mga opisyal ng barangay at Sangguniang Kabataan (SK). Nakasaad sa proclamation 217 na nilagdaan ng Pangulo at ni Executive Secretary Alberto Romulo na walang pasok sa mga tanggapan ng gobyerno at mga eskuwelahan sa pampubliko at pribado sa nasabing petsa upang mabigyan ang mamamayan ng ganap na pagkakataong makapagsakatuparan ng kanilang karapatang makaboto. Samantala, pinayagan kahapon ng Sandiganbayan Special Division na makaboto sina dating Pangulong Estrada at anak nitong si Jinggoy Estrada sa darating na barangay election sa Lunes. Sa apat na pahinang resolusyon, inamin ng korte na bagaman nakakulong ang mag-amang Estrada ay hindi pa naman disqualified ang mga ito na bumoto base na rin sa Omnibus Election Code at sa Article V ng Konstitusyon. Subalit hindi pinagbigyan ng korte ang kahilingan ng mag-ama na sa Xavier School, Greenhills, San Juan sila bumoto at sa halip ay sa Veterans Memorial Medical Center sa Quezon City kung saan sila kasalukuyang nakakulong o sa kanilang detention cell sa Fort Sto. Domingo, Sta. Rosa, Laguna. Magugunitang mariing tinutulan ng prosekusyon ang kahilingan ng mag-amang Estrada na makalabas ng VMMC upang magtungo sa polling precint dahil na rin sa kanilang seguridad at sa gagastusin ng gobyerno. Isang tauhan lamang ng Comelec ang papayagang sumaksi sa pagboto ng mga Estrada. Noong Mayo 13, 2001 ay pinayagan din ng korte na bumoto sina Estrada sa senatorial elections sa loob mismo ng VMMC. (Ulat nina Lilia Tolentino/Malou Rongalerios-Escudero)</body>
<link>http://www.philstar.com/Article.aspx?articleId=167940&amp;publicationSubCategoryId=92</link>
</article>
<article>
<title>Flood control isyu ok lang kay GMA dalhin sa SC</title>
<author>Lilia Tolentino/Ely Saludar</author>
<date>
<month>July</month>
<day>11</day>
<year>2002</year>
</date>
<body>Walang takot na hinamon ni Pangulong Arroyo ang kanyang mga kritiko na kumukuwestiyon sa ginawa niyang paglilipat ng flood control program mula sa DPWH sa ilalim ng pangangasiwa ng MMDA na magsampa na lamang ng kaso sa Korte Suprema. Nanindigan ang Pangulo na hindi niya babawiin ang kanyang desisyon na ibigay na sa MMDA ang flood control upang tuluyan ng wakasan ang problema sa baha sa Metro Manila. Sinabi ng Pangulo na hindi niya maaaring baguhin ang desisyon sa pamamagitan lamang ng ilang reklamo. Binigyang diin ng Pangulo na legal at naaayon sa batas ang ginawa nitong hakbang at kumpiyansa itong kakampihan siya ng Korte. Nakasaad aniya sa batas partikular sa charter ng MMDA na may karapatan itong mangasiwa ng mga flood control program. (Ulat nina Lilia Tolentino/Ely Saludar)</body>
<link>http://www.philstar.com/Article.aspx?articleId=167944&amp;publicationSubCategoryId=92</link>
</article>
<article>
<title>Teachers na aabsent sa Lunes, aarestuhin at ikukulong</title>
<author>Jhay Mejias</author>
<date>
<month>July</month>
<day>11</day>
<year>2002</year>
</date>
<body>Nagbabala ang Commission on Elections (Comelec) sa lahat ng mga gurong magsisilbing election officers para sa barangay at Sangguniang Kabataan elections na ipapaaresto at maaaring makulong ng isa hanggang anim na taon kapag hindi dumating o umabsent sa araw ng halalan sa Hulyo 15. Nakasaad sa enbanc resolution #4946 Sec. 14 ng Comelec, may karapatang ipaaresto ng Bureau of Election Tellers (BETs) ang mga miyembro nito na hindi darating sa itinakdang araw ng eleksiyon kung saan may posibilidad na maharap din sa kasong kriminal. Bukod sa hindi pagsipot o pag-absent ng miyembro, ipinagbabawal din ng komisyon ang pag-iiwan sa opisyal na istasyon ng mga guro mula sa simula ng botohan hanggang sa maiproklama ang mananalong kandidato. Ipinagbabawal din ng Comelec ang mga miyembro ng Board of Canvassers na mailipat sa ibang destinasyon ng kanyang opisyal na istasyon na walang paalam sa pamunuan ng komisyon. Maging ang pagdadahilan ng mga COCs na nagkasakit at lumiban sa araw ng eleksiyon ay ipinagbabawal din ng komisyon. Ipinaliwang ni Comelec Chairman Benjamin Abalos Sr. na ang mga nabanggit na babala ay siyang nakasaad sa Omnibus Election code na kailangang malaman ng mga gurong magsisilbing tagapangasiwa sa eleksiyon. Aniya, kailangang mayroong magandang dahilan ang mga magbabalak na lumiban para sa ganun ay hindi ito maharap sa opensa. (Ulat ni Jhay Mejias)</body>
<link>http://www.philstar.com/Article.aspx?articleId=167945&amp;publicationSubCategoryId=92</link>
</article>
<article>
<title>GMA wala nang pakialam sa EDSA 2 forces</title>
<author>Ely Saludar at Lilia Tolentino</author>
<date>
<month>July</month>
<day>12</day>
<year>2002</year>
</date>
<body>Wala na umanong pakialam si Pangulong Arroyo sa kanyang masasagasaan bastat magawa lamang nito ang nararapat para sa kabutihan ng sambayanan. Sinabi ng Pangulo na tapos na ang isang taong pakikinig nito sa kaliwat kanang payo at bulong ng EDSA forces sa pangunguna ng civil society. Ayon sa Pangulo, sa unang taong panunungkulan nito ay kaniyang pinakinggan ang lahat ng tinig ng ibat ibang sektor at sinikap niyang abutin ang lahat ng grupo maging ang kampo ni dating Pangulong Estrada subalit ito ay kinokontra tulad ng grupo ni Boy Saycon ng Council for Philippine Affairs (COPA). Sinabi ng Pangulo na panahon na upang gawin nito ang sariling diskarte upang mapatatag ang isang malakas na republika. Kinikilala umano ng Pangulo ang lahat na tumulong sa kanya sa EDSA Dos subalit sa ngalan ng pagkakaisa at sama-samang pagsusulong sa kaunlaran ng bansa, hindi na anya makabubuti ang hayagang mga batikos sa mga patakarang ipinatutupad ng gobyerno. Ang mga pagpuna at hindi pagsang-ayon ay dapat anyang ginagawa sa loob at hindi sa publiko para sa mas maayos na solusyon sa problema.(Ulat nina Ely Saludar at Lilia Tolentino)</body>
<link>http://www.philstar.com/Article.aspx?articleId=168028&amp;publicationSubCategoryId=92</link>
</article>
<article>
<title>Mga lider ng civil society pinagbibitiw</title>
<author>Malou Rongalerios-Escudero</author>
<date>
<month>July</month>
<day>12</day>
<year>2002</year>
</date>
<body>Kasabay nito, hinamon kahapon ng isang mambabatas ang mga lider ng civil society na nabigyan ng posisyon ni Pangulong Arroyo na magsipagbitiw sa puwesto. Sinabi ni Palawan Rep. Abraham Mitra na dapat tularan ng ibang lider ng civil society ang ginawa ni Boy Saycon na nagbitiw bilang director ng Philippine Deposit Insurance Corporation (PDIC). Hindi umano maaaring magsilbi sa dalawang amo ang sinumang tao at dapat mamili ang mga lider ng civil society sa pagitan ng Malaca&amp;ntilde;ang at ng masa. Magugunitang nagbitiw sa kanyang tungkulin si Saycon matapos itong tawaging anay ni Arroyo. Kahit inappoint bilang director ng PDIC si Saycon ay mariin nitong binabatikos ang administrasyon ng Pangulo. Sinabi ni Mitra na sa ngalan ng delicadeza ay dapat na sumunod kay Saycon ang ibang lider ng civil society na tumatanggap ng mataas na sahod bilang director ng ibat ibang ahensiya ng pamahalaan. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=168032&amp;publicationSubCategoryId=92</link>
</article>
<article>
<title>GMA kinampihan ng oposisyon</title>
<author>Rudy Andal</author>
<date>
<month>July</month>
<day>12</day>
<year>2002</year>
</date>
<body>Nagpahiwatig ng pagkampi si opposition Senator Rodolfo Biazon kay Pangulong Arroyo matapos akusahan nito ang mga EDSA 2 forces na walang karapatan para takutin ang Chief Executive. Sinabi ni Sen. Biazon na mayroong kapangyarihan ang Pangulo na magpatupad ng mga pagbabago sa kanyang patakaran ng pamumuno para masiguro ang good governance sa kanyang administrasyon. Ipinaliwanag pa ng senador na walang sinumang grupo o indibidwal ang dapat takutin ang Pangulo ng bansa na maglulunsad sila ng mga protesta at kaguluhan sa kalye dahil sa ginawa lamang nitong aksiyon para sa kabutihan ng bansa. Kinatigan ni Biazon si Pangulong Arroyo matapos magbanta ang grupo ng COPA na maglulunsad sila ng protesta laban sa Arroyo government kung ipagpapatuloy nito ang pagkuha ng mga Erap boys sa kanyang administrasyon. Nagbitiw bilang director ng PDIC si Boy Saycon matapos paringgan ng Pangulo na anay sa kanyang administrasyon dahil sa walang ginawa ito kundi batikusin ang mga policy ng kanyang gobyerno. (Ulat ni Rudy Andal)</body>
<link>http://www.philstar.com/Article.aspx?articleId=168042&amp;publicationSubCategoryId=92</link>
</article>
<article>
<title>Bunye bagong Press secretary</title>
<author>Lilia Tolentino</author>
<date>
<month>July</month>
<day>12</day>
<year>2002</year>
</date>
<body>Magkakaroon na ng bagong miyembro ang Gabinete ni Pangulong Arroyo sa pagsisimula ng panunungkulan ni dating Muntinlupa Mayor Ignacio Bunye bilang Press Secretary sa darating na Lunes. Si Bunye ang kapalit ni Press Secretary at Presidential Spokesman Roberto Tiglao na kasalukuyang nasa Japan. Nang umalis si Tiglao, si Presidential Management Staff Silvestre Afable ang itinalagang acting press secretary at spokesman. Pero si Afable pa rin ang tatayong presidential spokesman habang hindi pa bumabalik sa bansa si Tiglao. (Ulat ni Lilia Tolentino)</body>
<link>http://www.philstar.com/Article.aspx?articleId=168046&amp;publicationSubCategoryId=92</link>
</article>
<article>
<title>7 Pinoy seamen nanggulpi sa Singapore, kulong</title>
<author>Ellen Fernando</author>
<date>
<month>July</month>
<day>12</day>
<year>2002</year>
</date>
<body>Pitong tripulanteng Pilipino ang kinalaboso sa Singapore matapos umanong manggulpi ng isang Indian national sa isang restaurant sa nasabing bansa. Pansamantalang hindi pinangalanan ng DFA ang nabanggit na mga seamen na kasalukuyang nagsisilbi ng kanilang parusa sa Queens Town Remand Prison na matatagpuan sa #50 Jalan Penjara st., Singapore. Nabatid sa report na dapat sana ay limang taong pagkakakulong ang igagawad sa mga Pinoy seamen subalit sa mahusay na presentasyon ng mga abogado ng mga ito sa korte at pangakong magpapakabuti ay binabaan ang hatol sa 15 buwan (1 taon at 3 buwan) at nakaligtas sa 5 hagupit ng latigo. Sa report ng embahada ng Pilipinas sa Singapore, naganap ang insidente noong Marso 31, 2002 sa West Coast Drive Food Center sa Singapore. Nag-inuman umano dito ang pitong seamen at nagkasundong maghahati-hati sa kanilang bill. Subalit isa umano sa grupo ang tumangging magbigay ng kanyang share sa gastos at bunsod na rin ng kalasingan ay nauwi sa mainitang pagtatalo hanggang sa dalawang Indian national na kustomer din sa nasabing restaurant ang nagtangkang umawat. Gayunman, nagkagulo hanggang sa paluin ng bote ng isa sa seaman ang isang Indian at mabilis namang tumakas ang anim na kasamahan. Naaresto ang mga ito ng Singapore police makaraang bumalik ang anim sa restaurant na nabanggit upang hanapin ang kanilang naiwang kasama. (Ulat ni Ellen Fernando)</body>
<link>http://www.philstar.com/Article.aspx?articleId=168053&amp;publicationSubCategoryId=92</link>
</article>
<article>
<title>Patay sa bagyo 37 na</title>
<author>Danilo Garcia</author>
<date>
<month>July</month>
<day>12</day>
<year>2002</year>
</date>
<body>Umabot na sa 37 katao ang bilang ng nasasawi habang 41 ang malubhang nasaktan bunsod ng pagbaha, landslide at pag-ulan dulot ng magkasunod na bagyong Gloria at Hambalos. Base sa pinakahuling ulat ng National Disaster and Coordinating Council, kabilang sa mga naitalang nasawi ay ang dalawa katao mula sa Negros Occidental at dalawa sa Pampanga. Samantala, mahigit sa P144 milyon ang ari-arian, pananim at poultry products ang nasalanta. May 2,174 pamilya o 10,405 katao na lamang ang nasa mga evacuation centers. Nanatili pa ring mataas ang tubig-baha sa Malabon, Marikina, Valenzuela at lalawigan ng Pampanga habang isinailalim na sa state of calamity ang pitong bayan sa Pangasinan. (Ulat ni Danilo Garcia)</body>
<link>http://www.philstar.com/Article.aspx?articleId=168055&amp;publicationSubCategoryId=92</link>
</article>
<article>
<title>EDSA 4, plantsado na!</title>
<author>Ellen Fernando at Rudy Andal</author>
<date>
<month>July</month>
<day>13</day>
<year>2002</year>
</date>
<body>Bilang sagot sa pahayag ni Pangulong Arroyo na wala na siyang pakialam sa Edsa 2 forces na naging daan para mailuklok ito sa puwesto at nagpabagsak naman sa administrasyong Estrada, planado na umano ang pagsasagawa ng People Power o Edsa 4. Sa Lunes ay isang prayer rally na pamumunuan ng nag-resign na kalihim ng Department of Foreign Affairs (DFA) na si Vice President Teofisto Guingona, Jr. ang isasagawa kasama ang civil society groups na pamumunuan ng Council for Philippine Affairs na si Boy Saycon. Ang COPA ay kabilang sa mga puwersa sa Edsa 2. Ito ay hinihinalang simula na ng pag-aaklas ng dating loyalista ni Arroyo upang siya mismo ang patalsikin sa puwesto bilang pangulo ng bansa. Sa isang radio interview, sinabi ni Saycon na bagaman inaasahang dadagsain sila ng libong katao mula sa ibat ibang grupo sa Lunes sa Edsa shrine ay kinumpirma naman nito na magiging matahimik at maayos ang prayer rally. Kaugnay nito, sinabi naman ni Guingona na nagpapasalamat siya kay Saycon at sa grupo nito dahil sa tahasang pagsuporta sa kanya. Kinumpirma naman ni Guingona sa ginanap na farewell press conference nito sa DFA press office kahapon na iimbitahan siya ng grupo ni Saycon upang dumalo sa Edsa shrine sa Lunes. Gayunman, nilinaw ni Guingona na dadalo lamang siya sa misa na isasagawa doon at hindi para sa anupamang bagay o plano laban sa administrasyong Arroyo. Inihayag ng COPA na napikon sila at nainsulto sa ginagawang hakbang ng Pangulo na tangkang sibakin bilang DFA secretary si Guingona hanggang sa tuluyang mag-resign ang huli dahil sa delicadeza noong Hulyo 2. Civil society kumandidato na lang Hinamon naman kahapon ni Senator Blas Ople ang COPA at iba pang civil society na lumahok na lamang ang mga ito sa pulitika sa pamamagitan ng pagtakbo sa eleksiyon upang maranasan nila ang political accountability. Sinabi ni Sen. Ople na sa halip magbalik sa Edsa para maglunsad ng mga kilos-protesta ay mas makabubuti sa civil society na sumabak na lamang sa pulitika o halalan kung saan ay ituturing ang kanilang grupo bilang oposisyon ng gobyerno. (Ulat nina Ellen Fernando at Rudy Andal)</body>
<link>http://www.philstar.com/Article.aspx?articleId=168138&amp;publicationSubCategoryId=92</link>
</article>
<article>
<title>Peping utak ng 'anay' sa administration</title>
<author>Ely Saludar</author>
<date>
<month>July</month>
<day>13</day>
<year>2002</year>
</date>
<body>Pinaghihinalaan ng Malaca&amp;ntilde;ang si dating Tarlac Congressman Jose &amp;quot;Peping&amp;quot; Cojuangco na utak sa panggugulo ni Pastor Boy Saycon ng Council on Philippine Affairs (COPA) laban sa Arroyo administration. Sinabi ni Presidential Political Adviser Joey Rufino na tumibay ang kanilang pagdududa kay Peping dahil ito ay biglang umalis ng bansa sa gitna ng ginagawang pagbanat ni Saycon sa gobyerno. Si Cojuangco ay chairman at si Saycon ang secretary general ng COPA at ayon kay Rufino ay magkadikit ang dalawa. Sinabi pa ni Rufino na gusto ng grupo ni Cojuangco na kumalas si Pangulong Arroyo sa Lakas-NUCD kaya bumabanat ito laban sa administrasyon. Kasabay nito, hinamon ni Rufino ang asawa ni Peping na si dating Tarlac Gov. Margarita &amp;quot;Tingting&amp;quot; Cojuangco na magbitiw na rin sa puwesto bilang presidential adviser. Samantala, inakusahan din ni Rufino ang COPA na ginagamit si Vice President Teofisto Guingona matapos na ihayag ni Saycon na dadalo umano sa prayer rally sa Lunes sa Edsa shrine. Nilinaw ni Rufino na uuwi si Guingona sa Mindanao sa Lunes upang bumoto sa barangay at SK elections. (Ulat ni Ely Saludar)</body>
<link>http://www.philstar.com/Article.aspx?articleId=168149&amp;publicationSubCategoryId=92</link>
</article>
<article>
<title>Itigil na ang iringan!</title>
<author>Lilia Tolentino</author>
<date>
<month>July</month>
<day>13</day>
<year>2002</year>
</date>
<body>Hiningi ni Pangulong Arroyo sa mga kaalyado niyang miyembro ng civil society na talikdan na ang pag-iiringan at sa halip ay tumulong para magkaroon ng pagkakaisa sa pagtatamo ng hangad niyang malakas at matatag na republika. Sinabi ng Pangulo na malakas na pundasyon ng isang malakas na republika ang pagkakaroon ng masiglang civil society. Subalit sa halip aniyang bumatikos kailangan na ngayong tumulong sila sa pagpapaunlad at pagpapalakas ng bansa. Marami pa anyang problema ang bansa at pangunahin dito ay ang kahirapan, kawalan ng empleyo at problema sa kaayusan at katahimikan. Ayon pa sa Pangulo, panahon na para gamitin ng civil society ang kanilang pakikipaglaban sa panibagong pagtatatag ng republika matapos mabuwag ang diktaturya at tiwaling pamahalaan sa bansa. &amp;quot;Dapat tayong magsama-sama, talikdan ang pagkakahati-hati at tulad ng iba pang ordinaryong Pilipino ay magkaroon tayo ng tiwala para mapalakas ang bansa,&amp;quot; pahayag ng Presidente. (Ulat ni Lilia Tolentino)</body>
<link>http://www.philstar.com/Article.aspx?articleId=168152&amp;publicationSubCategoryId=92</link>
</article>
<article>
<title>Gringo kay Ate Glo, magpakatotoo ka sa SONA</title>
<author>Rudy Andal</author>
<date>
<month>July</month>
<day>13</day>
<year>2002</year>
</date>
<body>Hinamon ni Sen. Gringo Honasan si Pangulong Arroyo na ilahad ang tunay na kalagayan ng mamamayang Pilipino sa kanyang State of the Nation (SONA) address sa pagbubukas ng panibagong sesyon ng Kongreso sa Hulyo 22, 2002. &amp;quot;Sana naman ay huwag ng maglarga si Pangulong Arroyo ng mga &amp;quot;glorious statistics&amp;quot; at &amp;quot;dubious accomplishments&amp;quot; na galing rin sa kanyang mga tauhan dahil wala itong kahulugan sa ating mga mamamayang pumapasan ng tumitinding kahirapan,&amp;quot; ani Honasan. Sinabi rin ng senador na kahit na anong pananakip-butas ang gawin ni GMA, hindi niya maipagkakaila ang mga problemang lalong nagpapalala ng kalagayan ng ating mamamayan gaya ng pagtaas sa presyo ng kuryente dahil sa patuloy na pangungulekta ng purchased power adjustment (PPA); walang humpay na pagtaas ng presyo ng langis, tubig at pangunahing bilihin; pagdami pa ng mga Pilipinong walang trabaho at patuloy na paglubha ng kriminalidad na pinatitindi ng laganap na kidnapping at illegal na droga. Hiniling ni Honasan kay GMA na mas magandang tapatin niya ang mamamayang Pilipino na sa halip na magbuhat ng sariling bangko, dapat aminin at isaayos ang ibat ibang kapalpakan ng kanyang administrasyon na lalo lamang nagpapabigat sa mga pasanin ng mga mamamayan. (Ulat ni Rudy Andal)</body>
<link>http://www.philstar.com/Article.aspx?articleId=168161&amp;publicationSubCategoryId=92</link>
</article>
<article>
<title>Hulyo 16 walang pasok sa elementary at high school</title>
<author>Joy Cantos</author>
<date>
<month>July</month>
<day>13</day>
<year>2002</year>
</date>
<body>Idineklara kahapon ni Department of Education (DepEd) Secretary Raul Roco na walang pasok sa lahat ng mga pribado at pampublikong paaralan sa elementarya at sekondarya sa buong bansa sa darating na Hulyo 16, isang araw matapos na ganapin ang Sangguniang Kabataan (SK) at barangay elections. Sinabi ni Roco na idineklara ng DECS sa pakikipag-koordinasyon sa Comelec na walang pasok sa Hulyo 16 upang mabigyan ng pagkakataon ang mga estudyante na magsiuwi para makaboto, samantala para makapagpahinga naman umano ang mga guro ng isang araw matapos ang mga itong mapagod sa pagsisilbing Board of Election Inspectors sa halalan gayundin para maihanda ang kanilang sarili sa klase kinabukasan. Nauna nang idineklara ni Pangulong Arroyo ang Hulyo 15 bilang isang non-working holiday upang mabigyang daan ang gaganaping halalan. Kasabay nito, hinikayat ni Roco ang milyong mga kabataan partikular na ang mga estudyanteng botante na magsiboto sa gaganaping SK at barangay elections at maging matalino sa pagpili ng mga ihahalal na kandidato. (Ulat ni Joy Cantos)</body>
<link>http://www.philstar.com/Article.aspx?articleId=168164&amp;publicationSubCategoryId=92</link>
</article>
<article>
<title>Pagbitay sa 3 convicts di pipigilan ni GMA</title>
<author>Ely Saludar/Gemma Amargo</author>
<date>
<month>July</month>
<day>13</day>
<year>2002</year>
</date>
<body>Hindi pipigilan ni Pangulong Arroyo ang pagbitay sa 3 death convicts na nakapila sa pagturok ng lethal injection ngayong taon Sa panayam, sinabi ng Pangulo na nais niyang turuan ng leksiyon ang mga kriminal sa pamamagitan ng implementasyon ng batas sa parusang kamatayan. Iginiit ng Pangulo na mas mabuting ipatupad ang death penalty kumpara sa pag-salvage o summary execution na isinusulong ng ilang sektor. Sinabi ng Pangulo na ang unang tatlong death convicts ang kanyang pasasampolan ng bitay. Sa kabuuang 17 death convicts na pinagtibay ng Korte Suprema, 15 ay rapist samantalang 2 ang kidnappers na idineklara ng Pangulo na isang malaking problema sa kriminalidad sa bansa. Samantala, unang isasalang sa lethal injection ang convicted rapist na si Alfredo Nardo (Nardo Pagdayawan sa mga naunang nalathala) na nakatakdang bitayin sa Oktubre 16 taong ito. Sa Nobyembre 2002 ay isusunod ang mga kidnapper na sina Roderick Licayan at Roberto Lara. (Ulat nina Ely Saludar/Gemma Amargo)</body>
<link>http://www.philstar.com/Article.aspx?articleId=168169&amp;publicationSubCategoryId=92</link>
</article>
<article>
<title>Mga 'hayop' usa sa gobyerno</title>
<author>Malou Rongalerios-Escudero</author>
<date>
<month>July</month>
<day>13</day>
<year>2002</year>
</date>
<body>Nauuso na umano ang mga hayop sa gobyerno matapos na maging kontrobersiyal ang ginawang pagtawag ni Pangulong Arroyo ng &amp;quot;anay&amp;quot; kay Boy Saycon ng COPA dahil isa umano ito sa sumisira sa kanyang administrasyon. Subalit hindi ito ang unang pagkakataon na ikinumpara ng isang Pangulo sa hayop ang isang opisyal ng pamahalaan na sa tingin nila ay walang nagagawang mabuti para sa kanilang gobyerno. Noong panahon ni dating pangulong Aquino, tinawag naman nitong &amp;quot;langaw&amp;quot; si dating vice president Doy Laurel. Ayon naman kay dating Presidential Management Staff Leonora de Jesus ang Malaca&amp;ntilde;ang ay isang &amp;quot;snake pit&amp;quot; o pugad ng mga ahas kaya napilitan siyang magbitiw sa puwesto. Samantala, ikinumpara naman ng isang kongresista sa &amp;quot;buwaya&amp;quot; ang kanyang mga kasamahan sa Kongreso. At kung may buwaya, mayroon ding baboy sa Kongreso dahil ang pondo ng mga kongresista ay tinatawag na &amp;quot;pork barrel.&amp;quot; Sinabi naman ni Bagong Alyansang Makabayan (Bayan) secretary-general Teodoro Casino na panahon na para magsagawa ng &amp;quot;pest control&amp;quot; rallies upang mawala na umano ang mga peste sa pamahalaan. Idinagdag ni Negros Occidental Rep. Apolinario Lozada na hindi lamang sa anay dapat linisin ni Arroyo ang kanyang administrasyon kundi sa mga ahas at buwaya. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=168170&amp;publicationSubCategoryId=92</link>
</article>
<article>
<title>'Inday' nagbabanta</title>
<author>Angie dela Cruz/ Joy Cantos</author>
<date>
<month>July</month>
<day>14</day>
<year>2002</year>
</date>
<body>Hindi pa man humuhupa ang mga pag-uulan dulot ng habagat, isa na namang bagyo na pinangalanang Inday ang nagbabantang pumasok sa teritoryo ng bansa at inaasahang magiging super typhoon. Sa latest report ng PAGASA, si Inday na may international name na &amp;quot;Halong&amp;quot; ay namataan sa layong 1,190 kilometro ng silangan timog silangan ng Aparri, Cagayan taglay ang pinakamalakas na hanging 160 kilometro bawat oras malapit sa gitna at may pagbugso ng hangin hanggang 195 kilometro bawat oras. Sinabi ni Rene Pasyente ng forecasting center ng PAGASA, si Inday ay may posibilidad na maging super typhoon dahil na rin sa namataang lakas nito kung saan higit na pinag-iibayo nito ang habagat na siyang patuloy na nagdadala ng matitinding mga pag-uulan sa buong Luzon kasama ang Metro Manila gayundin sa Western Visayas. Ngayong umaga, si Inday ay inaasahang nasa layong 950 kilometro ng Aparri, Cagayan gayunman, hindi sinabi ng weather bureau ang eksaktong oras ng pagpasok sa bansa ng nasabing bagyo na manggagaling sa area ng Guam. Pinapayuhan ang mga residenteng malapit sa mga baybayin at ilog, at mababang lugar na maging alerto sa anumang magiging epekto ng panahon. Samantala, umaabot na sa 50 katao ang death toll habang lumolobo na din sa mahigit P369 milyong halaga ng ari-arian ang nawasak sa magkakasunod na paghagupit ng kalamidad sa bansa. Batay sa pinakahuling report ng Office of Civil Defense, kinilala ang panibagong mga biktima na sina Rojun Millora, Romeo Imburnal at Wesley Balicuat pawang sa Pangasinan. Sina Millora at Balicuat na kapwa residente ng Infanta ay kapwa nakuryente habang si Imburnal ng San Fabian ay nalunod. Nananatiling nakaalerto ang AFP Disaster Response Task Force at may ilang rubber boat ng Phil. Navy at M35 truck ng Phil. Army ang idineploy sa ilang lugar sa Metro Manila upang tumulong sa mga pasaherong na-stranded bunga ng mga pagbaha at malakas na buhos ng ulan. (Ulat nina Angie dela Cruz/ Joy Cantos)</body>
<link>http://www.philstar.com/Article.aspx?articleId=168230&amp;publicationSubCategoryId=92</link>
</article>
<article>
<title>Tax sa overtime ibabasura</title>
<author>Malou Escudero</author>
<date>
<month>July</month>
<day>14</day>
<year>2002</year>
</date>
<body>Nadagdagan kahapon ang sumusuporta sa dalawang panukalang batas na inihain sa Senado na naglalayong ibasura ang pagpapataw ng tax sa overtime pay ng mga empleyado. Sinabi ni Surigao del Norte Rep. Robert Ace Barbers na dapat lamang na suportahan ng lahat ng mambabatas ang nasabing panukala upang maipakita naman ng mga ito ang kanilang malasakit sa mga empleyado. Maituturing aniyang isang sakripisyo sa panig ng mga manggagawa ang kanilang kinikita dito. Kung hindi man aniya maitaas ng mga employers ang sahod ng mga manggagawa ay dapat na bawasan na lamang ng pamahalaan ang binabayarang buwis ng mga ito bilang tulong. Sa kasalukuyan ay napakarami na aniyang ibinabawas sa monthly slip ng mga empleyado kung kayat napakaliit na lamang ng take home pay ng mga ito. Naniniwala si Barbers na madaling papasa sa dalawang kapulungan ng Kongreso ang nasabing panukala at magiging isang ganap na batas ito sa lalong madaling panahon. (Ulat ni Malou Escudero)</body>
<link>http://www.philstar.com/Article.aspx?articleId=168239&amp;publicationSubCategoryId=92</link>
</article>
<article>
<title>Gobyerno ni GMA, hiningi na ng oposisyon</title>
<author>Malou Rongalerios-Escudero</author>
<date>
<month>July</month>
<day>14</day>
<year>2002</year>
</date>
<body>Dahil sa puro miyembro ng oposisyon ang inaalok ngayon ni Pangulong Arroyo para sa ibat ibang posisyon, sinabi kahapon ni Deputy Minority Leader Rolex Suplico na dapat ay ibinigay na lamang sa kanila ang pamamahala ng gobyerno. Maliwanag aniya na mas nagtitiwala pa si Arroyo sa mga miyembro ng oposisyon at hindi sa kanyang mga kaalyado lalo na sa kanyang mga ka-partido. &amp;quot;Mrs. Arroyo obviously does not trust her own partymates as she desperately tries to rescue her rapidly declining popularity rating, ani Suplico. Hanggang sa kasalukuyan ay seryoso pa rin aniya ang ginagawang panliligaw ni Arroyo kay Sen. Blas Ople upang siyang humawak sa Department of Foreign Affairs (DFA) na iniwan ni Vice-President Teofisto Guingona. Maging si Davao City Mayor Rodrigo Duterte na kilalang kaalyado ni dating Pangulong Estrada ay itinalaga kamakailan bilang presidential anti-crime consultant. Dalawa pang kaalyado ni Estrada ang napabalitang inalok na rin ng posisyon sa gobyerno, sina dating Interior and Local Government Secretary Ronaldo Puno at dating political adviser Jimmy Policarpio. Sinabi ni Suplico na ang pagkuha ng tao ni Arroyo sa oposisyon ay nagpapakita lamang na hindi nito kayang pamahalaan ang gobyerno at mas may tiwala pa ito sa oposisyon. Marami na aniya ang nadidismaya sa paraan ng pamamahala ni Arroyo, kabilang na ang mahihirap Idinagdag ni Suplico na hindi ang mga tao sa gabinete ni Arroyo ang problema kundi ang paraan nito ng pamamahala. &amp;quot;She is actually the problem and not the people in her cabinet. She can replace all her people but nothing would change as long as she refuses to reform her own style of governance,pahayag ni Suplico. Kung gusto aniya ni Arroyo ay ibigay na lamang sa oposisyon ang gobyerno upang mas maging maayos ang pagresolba sa mga problema ng bansa. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=168247&amp;publicationSubCategoryId=92</link>
</article>
<article>
<title>Kapag failure ang eleksyon, SK tuluyan nang bubuwagin</title>
<author>Malou Rongalerios-Escudero</author>
<date>
<month>July</month>
<day>14</day>
<year>2002</year>
</date>
<body>Tuluyan nang bubuwagin ng Kongreso ang Sangguniang Kabataan (SK) kapag nagkaroon ng &amp;quot;failure of elections&amp;quot; bukas. Dalawang panukalang batas ang nakahain ngayon sa Kamara na naglalayong buwagin na ang SK dahil hindi na umano ito epektibo at ginagamit lamang ng mga pulitiko tuwing may halalan. Sinabi ni Cavite Rep. Gilbert Remulla, isa sa mga awtor ng panukala, dapat patunayan ng mga kabataan ngayong darating na halalan sa Lunes na mayroon pang silbi ang mga SK organizations. Bagaman pabor siyang buwagin na lamang ang SK, dapat pa rin umanong patunayan ng mga kabataan na mahalaga sa kanila ang darating na SK election. Ang balita umanong 697 na barangay ang walang kandidato para sa SK ay nagpapatunay lamang na marami nang kabataan ang hindi interesado sa kanilang organisasyon. Bagaman 10 taon na aniya ang nakalilipas simula ng itatag ang SK ay wala pa ring napapatunayan ang nasabing organisasyon ng mga kabataan na pinopondohan ng gobyerno. Pumasa na sa House committee on local government ang substitute bill na naglalayong buwagin na ang SK at sa halip ay papalitan na lamang ito ng barangay youth council sa bawat barangay. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=168252&amp;publicationSubCategoryId=92</link>
</article>
<article>
<title>Batas ni Duterte pang-gubat daw</title>
<author>Rudy Andal</author>
<date>
<month>July</month>
<day>14</day>
<year>2002</year>
</date>
<body>Pinayuhan kahapon ni Senator Blas Ople si PNP Chief Hermogenes Ebdane na magiging masahol ang kanyang pamumuno sa ating pulisya kung pakikinggan nito ang pamamaraan ni Davao City Mayor Rodrigo Duterte para mahinto ang kidnapping sa bansa. Sinabi ni Ople, wala sa tamang direksyon ang nais ni Mayor Duterte para masugpo ang kidnapping sa bansa dahil katumbas naman nito ay paglabag sa karapatang pantao. Wika pa ni Ople, dapat maging maingat si Ebdane sa kanyang isasagawang hakbang para labanan ang kriminalidad sa bansa partikular ang kidnapping. Aniya, ang binitiwang pangungusap ni Duterte sa nakaraang anti-kidnapping summit na &amp;quot;an eye for an eye, a tooth for a tooth policy ay maituturing na batas lamang sa kagubatan at hindi dito sa kalunsuran. Sabi pa ng senador, dapat ay alalahanin ni Ebdane na sa pagtupad niya sa kanilang tungkulin bilang pinuno ng pulisya na may responsibilidad na sugpuin ang kriminalidad ay hindi dapat niya isantabi ang pagbibigay ng respeto sa karapatan ng bawat indibidwal. Maging si Teresita Ang-See ng Citizens Action Against Crime ay tutol sa nais na mangyari ni Duterte para sugpuin ang kriminalidad sa bansa habang ang Filipino-Chinese Chamber of Commerce sa pamumuno naman ni John Ng ay sinuportahan ang plano ni Duterte para wakasan ang kidnapping sa bansa. (Ulat ni Rudy Andal)</body>
<link>http://www.philstar.com/Article.aspx?articleId=168256&amp;publicationSubCategoryId=92</link>
</article>
<article>
<title>Nagugutom na Pinoy dumarami</title>
<author>Ely Saludar</author>
<date>
<month>July</month>
<day>14</day>
<year>2002</year>
</date>
<body>Hindi kinontra ng Malaca&amp;ntilde;ang ang lumabas na resulta ng Social Weather Station (SWS) survey na umabot sa 1.8 milyong Pinoy ang nagugutom sa gitna ng kahirapan sa bansa. Ayon kay Presidential Adviser on Religious and Media Affairs Doddie Limcauco, inaamin ng Malaca&amp;ntilde;ang na matindi ang kahirapan sa bansa kaya kumikilos si Pangulong Arroyo upang ito ay labanan. Batay sa pinakahuling survey ng SWS, aabot sa 1.8 milyong Pinoy ang nagugutom o 11.5 porsiyento mula sa dating 11.1 porsiyento. Pero sinabi ni Limcauco na ginagawa ng pamahalaan ang lahat ng paraan upang isulong ang bansa. Inihalimbawa ng kalihim ang pagtutok ng Pangulo sa peace and order at pagpapababa sa singil sa kuryente. Aniya, kapag napagtagumpayan ng pamahalaan ang nasabing problema ay magreresulta ito upang lumakas ang kumpiyansa ng mga negosyante na mamuhunan sa Pilipinas. Nangangahulugan aniya ito ng dagdag na trabaho at maisulong ang kabuhayan ng bansa. (Ulat ni Ely Saludar)</body>
<link>http://www.philstar.com/Article.aspx?articleId=168263&amp;publicationSubCategoryId=92</link>
</article>
<article>
<title>2 Usec ng DFA nag-resign na rin</title>
<author>Ellen Fernando</author>
<date>
<month>July</month>
<day>14</day>
<year>2002</year>
</date>
<body>Naghain na ng courtesy resignation ang dalawang undersecretaries ng Department of Foreign Affairs (DFA) kasunod ng pormal na pagbibitiw ni Vice President Teofisto Guingona Jr. bilang kalihim ng DFA. Sa isang panayam, noon pang nakalipas na linggo naghain ng courtesy resignation sina DFA undersecretaries Sixto Roxas at Merlin Magallona. Ang dalawa ay inappoint ni Guingona nang siya ay maupo noong Pebrero 2001 sa DFA bilang kalihim. Bagaman mga co-terminus ni Guingona ang dalawang nabanggit na opisyal ay inihayag ng huli na nagsilbing mga asset ang mga ito. Ayon kay Guingona, malaking bagay na manatili sina Roxas at Magallona sa DFA subalit niliwanag nito na nasa kanilang dalawa na ang pagpapasya kung mananatili sila sa nasabing kagawaran. (Ulat ni Ellen Fernando)</body>
<link>http://www.philstar.com/Article.aspx?articleId=168266&amp;publicationSubCategoryId=92</link>
</article>
<article>
<title>40-M boboto ngayon sa barangay, SK elections</title>
<author>Jhay Mejias/Lilia Tolentino</author>
<date>
<month>July</month>
<day>15</day>
<year>2002</year>
</date>
<body>Inaasahang may 40,407,565 nakarehistrong mga botante ang dadagsa ngayon sa mga polling centers para maghalal ng mga opisyal sa barangay at Sangguniang Kabataan (SK) sa buong bansa. Ayon kay Commission on Elections (Comelec) Chairman Benjamin Abalos Sr., mayroong 37,900,176 ang boboto para sa barangay level habang 2,507,389 naman ang para sa SK. Tinatayang 192,017 clustered precints sa buong bansa ang magagamit ngayon simula dakong alas-7 ng umaga hanggang alas-3 ng hapon na kung saan 576,312 board of election tellers na binubuo ng mga pampublikong guro ang magsasagawa ng halalan. Magsisimula dakong alas-7 ng umaga ngayon ang eleksiyon at inaasahang magtatapos ng alas-12 ng hatinggabi. Matinding pagbabantay ang gagawin ng PNP at AFP sa mga lugar na posibleng magkaroon ng karahasan at magkakaroon ng 24 hour checkpoints. Walang eleksiyon sa Malabon, Bataan, Pampanga at Pangasinan Sinuspinde ng Comelec ang eleksiyon sa ilang municipal at barangay dahil sa pagbahang nararanasan ng mga ito. Idineklara ng Comelec na walang halalan ng barangay at SK sa 6 barangay sa Malabon. Habang ilang barangay sa munisipalidad ng Guagua, Sasmuan, Lubao, Candaba, San Luis, San Simon, Sto. Tomas, Minalin, Macabebe, Masantol, 2 barangay sa Arayat, 4 na barangay sa Mexico at 12 barangay sa San Fernando na pawang sakop ng Region III sa Pampanga. Apektado rin ang ilang barangay sa Dinalupihan, Hermosa, Orani, Balanga City, 3 barangay sa bayan ng Bagac na pawang sa lalawigan ng Bataan. Suspindido rin ang ilang barangay sa Agno, Bautista, Bayambang, Binmaley, Bugallon, Calasiao, Labrador, Lingayen, Mangatarem, San Fabian, San Manuel, Sta. Barbara, Urbiztondo, Dagupan City at San Carlos City na pawang nasa lalawigan ng Pangasinan. Boto nyo mahalaga - GMA Kasabay nito, nanawagan si Pangulong Arroyo sa lahat ng kuwalipikadong botante na lumabas at lumahok sa idaraos ngayong eleksiyon ng mga opisyal ng Barangay at Sangguniang Kabataan (SK). Sinabi ng Pangulo na mahalaga ang gagawing pagboto ngayon dahil ang barangay council ang pangunahing pinagmumulan ng pagkakaloob ng serbisyo sa mga komunidad ng bansa, habang ang SK naman ang siyang nagsisilbing panimulang panuntunan ng mga kabataan para maging responsableng lider ng bansa. Ipinaliwanag ng Pangulo na malaking papel ang gagampanan ng mga opisyal ng barangay lalo na sa pagsugpo sa terorismo. Ayon sa Pangulo, ang barangay ang siyang nakakaalam kung sino ang mga tunay na residente ng bawat lugar at ito rin ang nakatutok sa mga serbisyong ibinibigay ng gobyerno. Hinikayat rin ng Pangulo ang publiko na lumabas sa kanilang mga tahanan at bumoto ngayon upang maipakita sa buong mundo na malusog ang demokrasya at malakas ang republika. Nanawagan din ang Presidente ng malinis, mapayapang eleksiyon kasabay ng pagtiyak sa seguridad na ibibigay ng AFP at PNP. (Ulat nina Jhay Mejias/Lilia Tolentino)</body>
<link>http://www.philstar.com/Article.aspx?articleId=168362&amp;publicationSubCategoryId=92</link>
</article>
<article>
<title>Walang 'bulong brigade' si GMA</title>
<author>Lilia Tolentino</author>
<date>
<month>July</month>
<day>15</day>
<year>2002</year>
</date>
<body>Walang &amp;quot;bulong brigade&amp;quot; ang Pangulong Gloria Macapagal Arroyo na siyang nagbibigay sa kanya ng mga impormasyon at payo sa mahahalagang isyu at problema ng bansa. Ito ang reaksyon ni Acting Press Secretary Silvestre Afable sa akusasyon ni Council for Philippine Affairs COPA) secretary general Pastor &amp;quot;Boy&amp;quot; Saycon na kaya umano siya napag-initan ng Pangulo ay dahil sa mga bumubulong dito at nagbibigay ng maling impormasyon. Sinabi ni Afable na ang Pangulo ay walang &amp;quot;cordon sanitaire&amp;quot; na siyang kumokontrol at nakakaimpluwensiya sa paggawa nito ng desisyon. Ang paglilinaw ay ginawa ni Afable sa naging pahayag ni Saycon na ilang mga tagapayo ng Pangulo ang responsable sa marami nitong pagkakamaling pulitikal na mismo namang inamin ng Pangulo. Tinagurian ni Saycon na mga miyembro ng &amp;quot;bulong brigade&amp;quot; ang nagbibigay ng maling impormasyon sa Pangulo kayat siya ay napag-initan na naging dahilan para bitiwan niya ang puwesto bilang director ng Philippine Deposits Insurance Corporation (PDIC). Partikular na tinukoy ni Saycon si Political Adviser Joey Rufino na siyang nag-iintriga sa kanila ni COPA Chairman Jose &amp;quot;Peping&amp;quot; Cojuangco Jr. (Ulat ni Lilia Tolentino)</body>
<link>http://www.philstar.com/Article.aspx?articleId=168373&amp;publicationSubCategoryId=92</link>
</article>
<article>
<title>Opposition hinamon ng Malaca&amp;ntilde;ang</title>
<author>Lilia Tolentino</author>
<date>
<month>July</month>
<day>15</day>
<year>2002</year>
</date>
<body>Hinamon ng Malaca&amp;ntilde;ang ang mga miyembro ng oposisyong pulitikal na magharap ng kongkreto at alternatibong mga solusyon sa mga problema ng bansa sa halip na bumatikos sa sinasabi nilang krisis bunsod ng masamang liderato ng Pangulong Arroyo. Sa isang panayam,sinabi ni Acting Press Secretary Silvestre Afable na hindi na bago ang sinasabi ni Senador Edgardo Angara hinggil sa kundisyong panlipunan, kahirapan at kawalan ng empleyo at lalong hindi tama na sabihin nitong may nagaganap na krisis sa liderato ng bansa. Kung mayroon anyang krisis sa liderato, ito ay nagaganap sa oposisyon. Binanggit rin ni Afable na ilang grupo ng civil society ang lumalabas na rin ng alyansa at sa halip na tumulong sa pamahalaan para mapaglingkuran ang pamahalaan ay sangkot pa ito sa propaganda. Nilinaw rin ni Afable na hindi lahat ng civil society ay nag-iba na ng landas dahil sa marami pa rin ang tumutulong para itaguyod ang repormang panlipunan at kapayapaan ng bansa. (Ulat ni Lilia Tolentino)</body>
<link>http://www.philstar.com/Article.aspx?articleId=168378&amp;publicationSubCategoryId=92</link>
</article>
<article>
<title>60 nasawi sa bagyo, evacuees lumobo</title>
<author>Danilo Garcia</author>
<date>
<month>July</month>
<day>15</day>
<year>2002</year>
</date>
<body>Patuloy na umakyat ang bilang ng mga nasasawi sa walang tigil na pagdating ng bagyo sa bansa nang lumobo sa 60 ang nasasawi habang mahigit sa 20,000 katao ang dumagsa sa mga evacuation areas batay sa pinakahuling ulat ng National Disaster Coordinating Council (NDCC). Tumaas naman sa P392.206 milyon ang halaga ng ari-arian na nawasak sa pagpasok ng bagyong Inday buhat sa dating P 368.6 milyon na winasak naman ng bagyong sina Gloria at Hambalos. Tinatayang nasa 20,263 katao o 4,065 pamilya ang nagsisiksikan sa 95 evacuation areas sa buong bansa. Ang Metro Manila ay naglikas ng 11,075 katao na ang pinakamarami ay buhat sa Maynila na may 6,465 habang 2,140 naman ay mula sa Marikina City. Ang lalawigan ng Pangasinan ang may pinakamataas na bilang na inilikas na umaabot sa 3,539 pamilya kasunod ang Pampanga na may 2,896 pamilya ang inilikas. Ang Region III ang pinakamalubhang sinalanta ng bagyo kung saan may P196,279,000 milyong pananim, ari-arian at palaisdaan ang nawasak. (Ulat ni Danilo Garcia)</body>
<link>http://www.philstar.com/Article.aspx?articleId=168386&amp;publicationSubCategoryId=92</link>
</article>
<article>
<title>Pagdalo sa misa ng COPA ni GMA ok sa Palasyo</title>
<author>Lilia Tolentino</author>
<date>
<month>July</month>
<day>15</day>
<year>2002</year>
</date>
<body>Walang nakikitang masama ang Palasyo kung ang Pangulong Gloria Macapagal Arroyo ay dumalo ngayon sa isang misa sa EDSA Shrine na nakatakdang daluhan din ni Vice President Teofisto Guingona. Ayon kay Acting Press Secretary Silvestre Afable,walang implikasyong pulitikal kung dadalo ang Pangulo sa misa at dapat pa ngang ikalugod ang prosesong ito. Subalit sinabi ni Afable na wala siyang impormasyon kung dadalo ang Pangulo o hindi sa misa sa paanyayang ginawa ni Bishop Socrates Villegas sa pakiusap ng Council for Philippine Affairs (COPA). Ang misa ngayon ayon kay COPA secretary general Pastor &amp;quot;Boy&amp;quot; Saycon ay naglalayong makapagdaos ng pagninilay sa layon ng EDSA I at EDSA II para matiyak na ang lahat na kalahok doon ay nananatili pang tumatahak sa mithiin ng dalawang mapayapang rebolusyon. Bukod kina Pangulong Arroyo at Guingona imbitado ring dumalo sa misa si dating Pangulong Cory Aquino. (Ulat ni Lilia Tolentino)</body>
<link>http://www.philstar.com/Article.aspx?articleId=168390&amp;publicationSubCategoryId=92</link>
</article>
<article>
<title>Patient's Bill of Rights magiging batas na</title>
<author>Malou R. Escudero</author>
<date>
<month>July</month>
<day>15</day>
<year>2002</year>
</date>
<body>Dahil sa dumaraming bilang ng mga pasyenteng namamatay sa mga ospital dahil sa kapabayaan ng ilang doktor, ipinangako ng ilang mambabatas ang mabilis na pagpasa ng Patients Bill of Rights na nagsisiguro sa kaligtasan ng mga pasyente. Sinabi ni Catanduanes Rep. Joseph Santiago,hanggang sa kasalukuyan ay wala pang matibay na batas na magbibigay ng proteksiyon sa mga pasyente na nagiging biktima ng kapabayaan o malpractice ng ilang doktor. Dinagdag pa nito na ang bawat pasyente ay may karapatan na magkaroon ng minimum standard of medical care na dapat itadhana ng isang batas. Sa huling ulat ng Philippine Medical Association noong Setyembre 2001,umabot sa 540 ang kaso ng diumanoy medical malpractice. Ang nasabing panukalang batas ay pumasa na sa ikalawang pagbasa at inaasahang papasa ito sa ikatlo at huling pagbasa sa pagbabalik ng sesyon ngayong buwan. (Ulat ni Malou R. Escudero)</body>
<link>http://www.philstar.com/Article.aspx?articleId=168394&amp;publicationSubCategoryId=92</link>
</article>
<article>
<title>Electric bill ng solon P11.50 lang</title>
<author>Malou Escudero</author>
<date>
<month>July</month>
<day>16</day>
<year>2002</year>
</date>
<body>Sa halip na matuwa ay nais paimbestigahan ni Bayan Muna Rep. Crispin Beltran kung bakit P11.15 lamang ang electric consumption nito sa pagitan ng Hunyo 10 hanggang Hulyo 11, 2002. Ayon kay Beltran, hindi niya sigurado kung mayroong kinalaman ang kanyang labis na pagbatikos sa purchased power adjustment (PPA) sa kanyang P11.15 na electric bill na natanggap noong nakaraang Biyernes, Hulyo 12. Ang monthly average bill niya ay P2,500 kada buwan subalit simula pa noong Abril 2002 ay hindi na umano niya ito binabayaran bilang protesta sa PPA. Bagaman buwan-buwan ay personal siyang nagtutungo sa Meralco Commonwealth branch upang bayaran ang kanyang electric bill ay hindi naman niya isinasama sa payment ang PPA kaya hindi rin tinatanggap ang kanyang bayad. Dapat aniyang ipaliwanag ng Meralco kung bakit umabot lamang ng P11.15 ang kanyang bill at ang kanyang PPA ay P98.05 centavos lamang para sa naturang bill. &amp;quot;I would gladly pay this P11.15 bill under any other circumstances, but its obvious that theres a sneaky ploy here somewhere,&amp;quot; ani Beltran. Dahil ang PPA umano ang isang dahilan kung bakit biglang bumagsak ang rating ni Pangulong Arroyo ay posible umanong sinigurado ng administrasyon na magiging mababa ang electric bill niya. &amp;quot;I am calling for investigation into the matter,&amp;quot; ani Beltran. Maaari aniyang gamitin ito ng administrasyon bilang patunay na kaya nitong pababain ang rates ng elektrisidad. Hindi umano niya papayagan na gamitin ang kanyang electric bill upang patunayan lamang ng gobyerno na naging totoo ito sa pangakong bababa na ang binabayarang kuryente ng mga mamamayan. (Ulat ni Malou Escudero)</body>
<link>http://www.philstar.com/Article.aspx?articleId=168466&amp;publicationSubCategoryId=92</link>
</article>
<article>
<title>Barangay elections pinakamadugo</title>
<author>Danilo Garcia</author>
<date>
<month>July</month>
<day>16</day>
<year>2002</year>
</date>
<body>Napatunayang ang barangay elections ang pinakamadugo matapos na lumobo na sa 66 ang bilang ng mga nasasawi mula ng umpisahan ang election period noong Mayo, ayon sa ulat ng AFP kahapon. Sa naturang ulat, nabatid na 16 sa mga nasawi ay pawang mga kandidato sa eleksiyon, dalawa ang opisyal ng pamahalaan, 16 ang sibilyan, 3 CAFGU members, isang barangay tanod, 4 pulis, 7 rebelde at 3 bandidong Sayyaf. Nakapagtala naman ng 114 election-related incidents ang AFP kung saan 36 dito ang paglabag sa gun ban ng Comelec. May 49 mga baril ang narekober ng militar buhat ng umpisahan ang kampanya. Sinabi ni AFP Chief Roy Cimatu na marami sa mga reklamo ng mga kandidato sa barangay ay ang labis na pangongotong ng mga rebeldeng New Peoples Army (NPA) kung saan humihingi ang mga ito ng P10,000 hanggang P50,000 para sa permiso upang makapangampanya sila ng malaya. Nagpadala na ng dagdag na puwersa sa Bicol, Eastern Samar at ilang lalawigan sa Mindanao para sa paghahasik ng kaguluhan ng mga rebelde partikular na sa bilangan at transportasyon ng mga balota. Nagpahiram na rin ng tatlong helicopter ang Air Force at mga sasakyang pandagat ang Navy para sa pagdadala ng mga election paraphernalias at balota sa mga liblib na barangay at mga isla tulad ng Tawi-tawi, Palawan, Sulu. (Ulat ni Danilo Garcia)</body>
<link>http://www.philstar.com/Article.aspx?articleId=168478&amp;publicationSubCategoryId=92</link>
</article>
<article>
<title>Paaralan sinunog, bomba sumbog, eleksyon peaceful pa rin</title>
<author>Danilo Garcia/Jhay Mejias</author>
<date>
<month>July</month>
<day>16</day>
<year>2002</year>
</date>
<body>Sa kabila ng mga insidente ng panununog ng paaralan, pambobomba, barilan at ilan pang karahasan sa panahon ng kampanya at halalan ay idineklara na mapayapa ang pangkalahatang barangay at Sangguniang Kabataan elections kahapon sa buong bansa. Umaabot sa 570 barangay sa bansa ang sinuspinde ng Comelec dahil sa patuloy na pagbaha at bahala na ang Comelec sa pagtatakda ng araw ng halalan sa mga lugar na ito. Ayon kay PNP chief deputy director Gen. Hermogenes Ebdane, patuloy nilang minomonitor ang may 7,973 mga barangay sa bansa bilang mga &amp;quot;areas of immediate concern.&amp;quot; Sa Metro Manila, hindi nakapagdaos ng eleksiyon sa Malabon, Navotas at Valenzuela dahil bukod sa baha, nagsilbing evacuation centers ang mga silid-aralan na dapat ay nagamit bilang voting precints. Tinataya namang 2,000 teachers ang nagwalk-out sa ilang polling precints habang nagaganap ang halalan sa barangay at SK dahil tutol ang mga ito sa agarang paglilipat ng kanilang destinasyon sa Para&amp;ntilde;aque City. Ang mga guro na nagwalk-out ay pawang nakatalaga sa polling precint ng barangay Baclaran, San Dionisio, San Antonio at Marcelo Green. Kabaligtaran sa mataas na bilang na naitala ng AFP, mas mababa naman ang iniulat na election-related incident ng PNP na may 56 lamang buhat pa noong March 31. Itoy dahil sa hindi umano isinama ng pulisya ang mga insidente ng sagupaan sa mga rebelde at Abu Sayyaf na hindi kaugnay sa eleksiyon. May kabuuan lamang na 38 katao ang nasawi sa kanilang talaan at 13 dito ay mga kasalukuyang opisyal ng barangay, 13 ang mga kandidato, 11 sibilyan at isang sundalo. Mas mataas naman ang narekober na mga armas sa implementasyon ng gun ban kung saan may 504 baril na ang nakumpiska, 17 pampasabog at 159 mga patalim. (Ulat nina Danilo Garcia/Jhay Mejias)</body>
<link>http://www.philstar.com/Article.aspx?articleId=168483&amp;publicationSubCategoryId=92</link>
</article>
<article>
<title>Civil society makikialam sa pagpili ng Ombudsman</title>
<author>Ely Saludar</author>
<date>
<month>July</month>
<day>16</day>
<year>2002</year>
</date>
<body>Idineklara ng civil society groups sa pangunguna ng Kongreso ng Mamamayang Pilipino (Kompil) na kanilang mahigpit na babantayan ang paghirang sa bagong Ombudsman dahil lubha aniyang sensitibo ang puwesto kung kayat kailangang salaing mabuti ang hihirangin dito. Ayon kay Chito Gascon, tagapagsalita ng Kompil, kailangang ikonsulta ng Pangulo sa civil society ang itatalagang Ombudsman kaugnay ng pagreretiro ni Ombudsman Aniano Desierto ngayong Agosto. Ipinaabot na nila sa Pangulo ang pagsusumite ng nominasyon o kandidato sa hihiranging Ombudsman, pero ang isinagot umano ng Pangulo sa Kompil ay ang Judicial Bar and Council ang siyang nagpoproseso sa mga kandidato sa Ombudsman. Matunog na napipisil ng Malaca&amp;ntilde;ang ay si PCGG chairperson Haydee Yorac. (Ulat ni Ely Saludar)</body>
<link>http://www.philstar.com/Article.aspx?articleId=168491&amp;publicationSubCategoryId=92</link>
</article>
<article>
<title>Erap gagawa ng sariling SONA</title>
<author>Lilia Tolentino</author>
<date>
<month>July</month>
<day>16</day>
<year>2002</year>
</date>
<body>Gagawa ng sariling State of the Nation Address (SONA) si dating Pangulong Estrada at ipalalabas niya ito ng mas maaga kaysa sa SONA ni Pangulong Arroyo sa pagbubukas ng ikalawang sesyon ng Kongreso sa Hulyo 22. Sinabi ni Estrada na balak niyang ipalabas ito ngayong araw para makita na ng sambayanan ang tunay na kalagayan ng bansa sa i lalim ng Arroyo administration. Sa isang panayam, sinabi ni Estrada na maraming Pilipino ang nawawalan na ng pag-asa sa buhay kaya nangingibang bansa na para doon humanap ng kabuhayan. Dahil sa patuloy na problema sa kaayusan at katahimikan bunsod ng problema sa kidnapping, carnapping at iba pang krimen, sinabi ni Estrada na hindi kukulangin sa 100 dayuhang kapitalista at kumpanya ang umalis na sa bansa para lumipat ng pamumuhunan. Nabawasan din aniya ng 17 porsiyento ang pagpasok ng turista dahil sa problemang pangkatahimikan. Kung paghahambingin anya ang record ng kanyang panunungkulan sa pamahalaan ni Arroyo ay mas nakalalamang pa siya lalo na sa peace and order. Nasugpo anya ang kidnapping, carnapping at iba pang krimen. (Ulat ni Lilia Tolentino)</body>
<link>http://www.philstar.com/Article.aspx?articleId=168494&amp;publicationSubCategoryId=92</link>
</article>
<article>
<title>Gobyerno uutang ng halagang US$75M para lang sa pagtatanim ng puno</title>
<author>Malou Rongalerios-Escudero</author>
<date>
<month>July</month>
<day>16</day>
<year>2002</year>
</date>
<body>Sa kabila ng napakalaki nang utang ng bansa, panibagong $75 milyon na naman ang hinihiling nito sa Finland para lang sa pagtatanim ng punongkahoy. Sinabi kahapon ni House Speaker Jose de Venecia na mahalaga ang 10-year reforestation program ng gobyerno dahil layunin nitong taniman ng punongkahoy ang mga kalbong bundok sa Luzon at Visayas. Ito lamang aniya ang paraan upang mapigilan ang malawakang baha at pagkamatay ng maraming buhay tuwing dumarating ang tag-ulan. Aabot sa 400,000 ektarya ng lupain sa mga kabundukan ang tataniman ng puno sa loob ng 10 taong programa. Kabilang dito ang Ilocos Norte at Pangasinan, Zambales at Bataan, Cagayan Valley, Bicol Peninsula, Leyte, Samar at Cebu at ilang bahagi ng Panay island at Mindanao. Si de Venecia ang humiling sa gobyerno ng Finland para sa nasabing $75 million loan na babayaran sa loob nang 15 taon. Gagamit umano ng mga modernong makinarya para sa pagtatanim nang nasa 2,500 seedlings sa bawat ektarya ng mga kalbong bundok. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=168502&amp;publicationSubCategoryId=92</link>
</article>
<article>
<title>Pagdating ni GMA sa DFA sasalubungin ng kilos-protesta</title>
<author>Ellen Fernando</author>
<date>
<month>July</month>
<day>16</day>
<year>2002</year>
</date>
<body>Sasalubungin ng kilos-protesta ang nakatakdang pagdating ngayon ni Pangulong Arroyo sa tanggapan ng Department of Foreign Affairs (DFA) bilang pagsisimula ng kanyang panunungkulan kapalit ni Vice President Teofisto Guingona Jr. matapos na maging epektibo ang pagbibitiw nito kahapon. Sa panayam sa tagapagsalita ng grupong Migrante na si Poe Gratela, umaga pa lang ay magmamartsa na sila patungo sa DFA building. Ayon kay Gratela, kukuwestiyunin nila ang uupong bagong kalihim ng DFA kung may magagawa ito lalo na sa mga overseas Filipino workers partikular iyong may mga kinakaharap na mga kaso sa Saudi Arabia na nakatakda umanong bitayin. (Ulat ni Ellen Fernando)</body>
<link>http://www.philstar.com/Article.aspx?articleId=168506&amp;publicationSubCategoryId=92</link>
</article>
<article>
<title>Strunk, Medel pa rin sa Nida</title>
<author>Grace Amargo</author>
<date>
<month>July</month>
<day>17</day>
<year>2002</year>
</date>
<body>Nakatakdang isampa ng National Bureau of Investigation (NBI) sa Department of Justice (DOJ) ang kasong murder laban kina Rod Lauren Strunk, Philip Medel at apat pang hindi tinukoy bilang final stage ng imbestigasyon ng NBI kaugnay sa brutal na pagpaslang sa beteranang aktres na si Nida Blanca. Nabatid mula sa isang mapagkakatiwalaang source na nagtugma ang lahat ng mga testimonya ng kanilang mga naging testigo sa posibleng pagkakasangkot ng dalawa sa nasabing insidente. Malaki umano ang naitulong ng pinakabago nilang mga witness para madali ang pagtukoy sa mga suspek. Kinumpirma ng source na tatlo sa mga ito ay kakasuhan bilang mga principal suspects habang ang tatlo ay accessories to the crime. Tumanggi naman si NBI Director Reynaldo Wycoco kung si Strunk ang kabilang sa kakasuhan bilang principal. Si Strunk ay kasalukuyang nasa US. Gayunman, sinabi ni Wycoco na lahat ng mga suspek ay pawang lalaki. Ayon umano kay Wycoco, isa sa mga principal suspects ay mayroong nakabinbing arrest warrant at mahigpit na binabantayan ng NBI agents. Nang tanungin kung ang self-confessed killer na si Medel ang tinutukoy, &amp;quot;All I know is that he (Medel) has an outstanding arrest warrant,&amp;quot; sagot ni Wycoco. Idinagdag pa nito na ibinase din ng NBI ang isinagawang imbestigasyon nito sa mga ebidensiya na nakalap ng Criminal Investigation Detention Group (CIDG) na siyang magdidiin kina Strunk at Medel. Sinasabing ang motibo sa krimen ay may kinalaman sa pera at properties ni Nida. Tiniyak pa rin ng source na walang naging kaugnayan si Blanca sa umanoy Jose Velarde account. Magugunita na una nang napaulat na sangkot ang Jose Velarde account sa pagpatay sa nasabing aktres dahil nakahiram umano dio ang biktima. Hinamon din ng abogado ni Kaye Tores, kaisa-isang anak ni Nida, si Wycoco na pangalanan ang mga suspek sa kontrobersiyal na kaso. Ito ay matapos sabihin ni Atty. Harriet Demetriu, tumatayong abogado ni Miss Torres na kaduda-duda na ang mga ipinapahayag ni Wycoco na sasampahan nila ng kaso sa DOJ gayung hindi naman pinapangalanan ang mga suspek na tinutukoy nito. Pinayuhan pa ni Demetriu si Wycoco na magdahan-dahan ito sa pagsasalita kung hindi pa siya handa sa kanyang gagawin at pag-aralan munang mabuti kung kongkreto ang ebidensiya laban sa mga sinasabi nitong mga suspek. Ayon naman sa ilang insiders sa NBI, maaaring na-pressure lamang si Wycoco dahil sa madalas na pagbatikos ng media ukol sa naturang kaso na hanggang ngayon ay hindi pa nalulutas. Si Blanca ay pinaslang noong Nobyembre 2001 kung saan ito ay natagpuan sa loob ng kanyang kotse habang nakaparada sa loob ng parking area ng Atlanta Center, San Juan.(Ulat ni Grace Amargo)</body>
<link>http://www.philstar.com/Article.aspx?articleId=168601&amp;publicationSubCategoryId=92</link>
</article>
<article>
<title>Life na lang sa 17 death convicts giit ni Nene</title>
<author>Rudy Andal</author>
<date>
<month>July</month>
<day>17</day>
<year>2002</year>
</date>
<body>Iginiit kahapon ni Senator Aquilino &amp;quot;Nene&amp;quot; Pimentel Jr. kay Pangulong Arroyo na iligtas sa lethal injection ang 17 convicts na nakatakdang bitayin sa taong ito bagkus ay patawan na lamang sila ng parusang habambuhay na pagkakakulong. Sinabi ni Sen. Pimentel, hindi dapat magpa-sulsol si Pangulong Arroyo sa mga anti-crime groups na inaakalang magiging kalutasan sa kidnapping at iba pang karumal-dumal na krimen ang pagpapatupad ng parusang bitay. Ayon kay Pimentel, ang tunay na kalutasan sa paglala ng krimen tulad ng kidnapping at iba pang heinous crimes ay sa pamamagitan ng mabilis na pag-aresto, prosekusyon, pagpapakulong at conviction sa mga ito sa pamamagitan ng pagreporma sa kanila habang nakapiit. Idinagdag pa ng senador, dapat patawan na lamang ni Pangulong Arroyo ng parusang habambuhay na pagkakakulong ang mga convicts na sina Ronaldo Pagdayawan at Alfredo Nardo na may kasong rape at sina Roderick Licayan at Ricado Lara na may kaso namang kidnapping na ang hatol ay pawang kinumpirma ng Supreme Court. Aniya, sa pag-upo ni PNP Chief Hermogenes Ebdane ay inaasahang mabubuwag na ang mga syndicate crime groups tulad ng kidnap for ransom, drug traffickers at iba pang criminal elements dahil sa magandang performance at reputasyon nito bilang alagad ng batas. Iginiit pa ng mambabatas na 15 senador ang lumagda para alisin ang parusang kamatayan bagkus ay patawan na lamang ang mga convicts na heinous crimes ng habambuhay na pagkakakulong para mareporma pa ang mga ito sa pamamagitan ng modern penology. Wika pa nito, ang pagpaparusa ng kamatayan sa isang tao ay maituturing na barbaric act at hindi makatao kaya dapat lamang alisin na ito at ibasura ang death penalty law. (Ulat ni Rudy Andal)</body>
<link>http://www.philstar.com/Article.aspx?articleId=168612&amp;publicationSubCategoryId=92</link>
</article>
<article>
<title>'Persona non-grata' kay Ricciardone</title>
<author>Rudy Andal/Lilia Tolentino</author>
<date>
<month>July</month>
<day>17</day>
<year>2002</year>
</date>
<body>Puwede umanong ideklarang persona non-grata sa bansa si US Ambassador Frank Ricciardone dahil hayagan umanong pambabastos kay Pangulong Arroyo ang ginawa nitong pahayag kamakalawa na laganap ang corruption sa ating bansa kaya nagdadalawang-isip ang mga dayuhan na magnegosyo dito. Sinabi ni Sen. Blas Ople, chairman ng Senate committee on foreign relations, dapat ipatawag ni Pangulong Arroyo, bilang concurrent secretary ng Department of Foreign Affairs, si Ricciardone para pagpaliwanagin ito sa kanyang undiplomatic behavior. Ayon kay Ople, dapat magkaroon ng public apology si Ricciardone dahil sa ginawa nitong akusasyon na talamak ang corruption sa gobyerno partikular sa mga korte na nagiging dahilan upang tumakbo ang mga dayuhang imbestor sa ating bansa. Magugunita na ginawa ng US ambassador ang pagbatikos sa pamahalaan partikular sa corruption umano sa korte sa harap ng mga miyembro ng Foreign Correspondent Association of the Philippines (FOCAP) sa Manila Hotel. Samantala, inamin ng Pangulo na nabanggit na sa kanya ni Ricciardone ang hinggil sa problema ng katiwalian sa gobyerno. Sinabi ni Pangulo na patuloy namang gumagawa ng pagsisikap ang kanyang administrasyon at ang pribadong sektor kabilang na ang mga negosyante ay malapit nang makipagtulungan sa gobyerno para masugpo ang katiwalian. (Ulat nina Rudy Andal/Lilia Tolentino)</body>
<link>http://www.philstar.com/Article.aspx?articleId=168616&amp;publicationSubCategoryId=92</link>
</article>
<article>
<title>First day ni GMA sa DFA</title>
<author>Ely Saludar</author>
<date>
<month>July</month>
<day>17</day>
<year>2002</year>
</date>
<body>Sinimulan kahapon ni Pangulong Arroyo ang kanyang unang araw bilang pansamantalamg kalihim ng Department of Foreign Affairs (DFA) at agad na nagtalaga ito nang dalawang bagong opisyal upang punan ang nabakanteng puwesto sa DFA na co-terminus kay Vice President Teofisto Guingona. Hinirang ng Pangulo si dating RP Ambassador to Australia Delia Albert bilang undersecretary for international cooperation, samantala si presidential adviser for foreign affairs Cecile Rebong ay ginawang chief presidential protocol at chief coordinator ng DFA sa Malaca&amp;ntilde;ang. Kahapon ay pinulong na rin ng Pangulo ang mga opisyal ng DFA upang lalo pang maisaayos ang serbisyo nito. Mananatili namang spokesman ng DFA si Ambassador Victoriano Lecaros. Nilinaw ng Pangulo na hindi niya minamadali ang paghirang ng permanenteng kalihim ng DFA. Aniya, hindi siya nagbigay ng palugit sa special search committee na nagsimula na ring magtrabaho kahapon upang humanap ng kapalit ng kalihim ng DFA. Idinagdag pa ng Pangulo na wala pang pormal na alok ang Palasyo para kay Sen. Blas Ople bilang DFA secretary. (Ulat ni Ely Saludar)</body>
<link>http://www.philstar.com/Article.aspx?articleId=168625&amp;publicationSubCategoryId=92</link>
</article>
<article>
<title>Pagpapadala ng gurong Kano para magturo ng English sa Pinoy teachers insulto</title>
<author>Joy Cantos</author>
<date>
<month>July</month>
<day>17</day>
<year>2002</year>
</date>
<body>Isa umanong malaking insulto ang suhestiyong pagpapadala ng Estados Unidos ng mga gurong Amerikano para magturo ng English sa mga gurong Pilipino. Ito ang naging reaksiyon kahapon ng National Union of Students of the Philippines (NUSP) hinggil sa nasabing balakin na inihayag kamakalawa ni US Ambassador Francis Ricciardone kaugnay na rin ng paglaban sa terorismo. Nabatid na ibig ng US na buhaying muli ang dati nilang nakagawian sa pagpapadala ng mga Amerikanong guro sa Pilipinas noong panahong ang bansa ay nasa ilalim pa ng kanilang kolonya. Kung saka-sakali umano ay balak din ng pamahalaan ng Amerika na gawing adviser si Pangulong Arroyo. &amp;quot;We have enough competent and better Filipino teachers that can teach the English subject, in fact, we speak and write better English than Americans. They even have to import Filipino mentors to teach in American schools,&amp;quot; pahayag ni Raymond Palatino, national president ng NUSP. Sinabi ni Palatino na hindi dapat katigan ng administrasyon ang panukala ng US dahil isa itong malaking insulto sa mga gurong Pilipino kasabay ng pangamba na umiral muli ang kolonyalismo. Sa panig naman ng Department of Education (DepEd), nanawagan ang mga ito sa mga militanteng estudyante na maging mahinahon at huwag magpadalus-dalos ng pananalita. Dapat umanong alamin muna ng mga militante ang adhikain sa likod ng mga proyekto ng gobyerno bago mag-akusa ang mga ito. &amp;quot;Had they gone through the whole documents, the whole MOA, then they will know how these projects will be implemented,&amp;quot; sabi ni Paul Pantino, education specialist ng Secondary Schools. (Ulat ni Joy Cantos)</body>
<link>http://www.philstar.com/Article.aspx?articleId=168627&amp;publicationSubCategoryId=92</link>
</article>
<article>
<title>SSS binatikos sa calamity loan</title>
<author>Angie dela Cruz</author>
<date>
<month>July</month>
<day>17</day>
<year>2002</year>
</date>
<body>Mariing kinondena kahapon ng militanteng grupong Bayan ang pamunuan ng Social Security System (SSS) hinggil sa umanoy kawalan ng pondo ng ahensiya para maipautang sa mga miyembro nito sa ilalim ng calamity loan program ng ahensiya. Binigyang diin ni Tonio Cruz ng grupong Bayan na hindi makatwiran na basta na lamang sasabihin ng SSS na wala silang pondo para sa calamity loan ng mga SSS members na naapektuhan ng nagdaang mga bagyo sa bansa gayung buwanan naman nagre-remit ng pondo ang mga miyembro nito. &amp;quot;Masakit tanggapin na sa oras ng ating pangangailangan tulad ng calamity loan ay wala na tayong aasahan sa SSS gayung kailangan ng nakararami ito ngayon dahil sa mga nasirang ari-arian na dapat kumpunihin dahil sa nagdaang kalamidad,&amp;quot; dagdag ni Cruz. Bunsod nito, hiniling ng naturang samahan sa SSS na isapubliko ang halaga ng nakokolekta ng SSS sa mga miyembro nito at kung magkano ang halaga ng nailalabas ng ahensiya upang mabigyang katwiran ang pahayag na ito ng SSS. Hiniling rin ng Bayan sa Malaca&amp;ntilde;ang na maaga pa ay isaayos na nito ang anumang mali sa sistemang ipinatutupad sa SSS upang pagdating ng araw ay hindi naman madehado ang milyong miyembro nito sa oras ng pangangailangan. (Ulat ni Angie dela Cruz)</body>
<link>http://www.philstar.com/Article.aspx?articleId=168634&amp;publicationSubCategoryId=92</link>
</article>
<article>
<title>Strunk, Medel kinasuhan na</title>
<author>Gemma Amargo/Grace Amargo</author>
<date>
<month>July</month>
<day>18</day>
<year>2002</year>
</date>
<body>Matapos ang walong buwan ng imbestigasyon, nakasilip na rin ng hustisya ang beteranang aktres na si Nida Blanca makaraang pormal na sampahan kahapon ng National Bureau of Investigation (NBI) ang mga principal suspek na sina Rod Lauren Strunk, Philip Medel at anim pa sa Department of Justice (DOJ). Batay sa 10-pahinang complaint affidavit ng NBI sa DOJ, kinasuhan ng parricide si Strunk dahil sa pagiging utak umano sa pagpatay sa kanyang maybahay habang sina Medel, dalawang John Doe at isang Jane Doe ay kinasuhan naman ng murder. Bukod kay Strunk at Medel, kinasuhan rin ng obstruction of justice ang mga security guard ng Isabela Security Agency na naka-duty sa Atlanta building na siyang lugar ng krimen na kinilalang sina Roberto Canete, Ricky Alvarez at Diolito Molines dahil sa umanoy pagtatakip ng mga ito sa kanilang nalalaman sa krimen. Ang pag-aalis umano ng mana ni Blanca kay Strunk ang naging dahilan para patayin nito ang kanyang asawa at mas pinaboran nito ang kanyang anak na si Kaye Torres sa kanyang mga ari-arian. Si Medel ang sinasabing napag-utusan ni Strunk para patayin ang aktres kasama ang tatlong iba pa. Nabatid na isinulong ang kaso batay pa rin sa mga circumstantial evidence na nakalap ng NBI at Criminal Investigation and Detection Group (CIDG) na nag-uugnay at nagpapatunay na responsable sina Strunk, Medel at anim pang suspek. Tulad na lamang ng payong na nakuha sa loob ng kotse ng aktres na sinasabing kadalasang nakalagay sa Nissan Vanette ni Strunk. Ayon kay NBI Director Reynaldo Wycoco, nakunan nila ng finger prints ang payong na tumugma naman sa finger prints ng ilang suspek. Kahina-hinala rin aniya na si Strunk ay nasa parking area ng Atlanta building ng araw na pinaslang ang asawa nitong aktres. Tiniyak pa ng NBI na si Medel ang siyang sumaksak kay Blanca gamit ang swiss knife. Hawak rin ng NBI ang resibo na bumili si Medel ng swiss knife tatlong araw bago naganap ang krimen. Matatandaan na si Medel ay minsan nang inaresto ng mga tauhan ng PNP-CIDG matapos nitong aminin na siya ang pumatay kay Blanca sa utos umano ni Strunk. Subalit bigla itong bumaligtad ng humarap sa preliminary investigation sa DOJ at sinabing dinukot siya at tinorture ng mga tauhan ni PNP-CIDG chief Nestorio Gualberto kaya napilitan siyang aminin ang krimen. Pero ayon kay Wycoco, kahit binawi ni Medel ang una niyang testimonya ay maaari pa rin itong gamin bilang basehan sa pagsasampa ng kaso dahil ang retraction ni Medel ay ginawa sa publiko at hindi under oath. Si Medel ay kasalukuyang nakakulong sa NBI detention cell matapos arestuhin sa Cebu kamakalawa dahil naman sa kasong libelo na isinampa sa kanya ni PNP-CIDG spokesman Leonardo Espina. Kaugnay nito, hihilingin ng NBI sa DOJ na makipag-ugnayan ito sa US upang maisailalim sa extradition si Strunk upang mapabalik sa bansa at harapin ang kaso laban sa kanya. Nakatakda din ipasailalim ng DOJ ang mga pangalan ng mga suspek sa watchlist ng Bureau of Immigration (BI) upang hindi makalabas ng bansa ang mga ito at matakasan ang prosecution. Bumuo na rin ang DOJ ng bagong lupon ng mga fiscal na siyang hahawak sa preliminary investigation sa kaso. Binigyan ni DOJ Chief State prosecutor Jovencio Zuno ng 60 araw ang naturang panel para tapusin nito ang imbestigasyon sa Nida Blanca slay case. Si Blanca ay ay natagpuang patay nong Nob. 6, 2001 sa loob ng kanyang nakaparadang kotse sa Atlanta towers sa San Juan matapos manggaling sa kanyang tanggapan sa MTRCB.(Ulat nina Gemma Amargo/Grace Amargo)</body>
<link>http://www.philstar.com/Article.aspx?articleId=168719&amp;publicationSubCategoryId=92</link>
</article>
<article>
<title>Chavit tumestigo na sa Sandiganbayan</title>
<author>Malou Rongalerios-Escudero</author>
<date>
<month>July</month>
<day>18</day>
<year>2002</year>
</date>
<body>Humarap na kahapon sa Sandiganbayan Special Division si dating Ilocos Sur Gov. Luis &amp;quot;Chavit&amp;quot; Singson kung saan lalo niyang idiniin sa mga kinakaharap na kaso si dating Pangulong Estrada na dati niyang matalik na kaibigan. Bagaman at hindi pa dapat isalang sa pagdinig si Singson, nagtagumpay kahapon ang Ombudsman sa maagang pagpiprisinta dito sa kabila ng matinding pagtutol ng mga abogado ni Estrada. Naipilit ng prosekusyon na maisalang si Singson sa witness stand sa huling 30-minuto ng pagdinig. Sa testimonya, sinabi ni Singson na halos 30 taon na silang magkakilala ni Estrada at noong Agosto 1998 ay pinapunta siya ng dating pangulo sa bahay nito sa Polk st., San Juan kung saan nakita niya sina Charlie &amp;quot;Atong&amp;quot; Ang at Rodolfo &amp;quot;Bong&amp;quot; Pineda at iba pang jueteng operators. Pinag-usapan umano nila roon ang pagpapalawak ng operasyon ng jueteng at pagbubukas nito sa ibang probinsya at pagbibigay ng jueteng money kay Estrada. Ayon pa kay Singson, sinabihan ni Estrada si Pineda na huwag na itong magdadala sa kanya ng jueteng money dahil masyado na umanong halata at sa halip ay padaanin o ibigay na lamang sa kanya (Singson). Sinabi naman ng mga counsel de officio na ang paghaharap sa dating gobernador ay paglabag sa rules of court gayung hindi pa tapos ang cross examination sa sekretarya nitong si Emma Lim. Nakakaapekto rin umano sa kanila ang pagmamadali ng prosekusyon dahil mas pinaghandaan nila ang pagtatapos ng testimonya ni Lim at hindi pa sila handa sa magiging testimonya ni Singson. Ikinatwiran naman ng prosekusyon na minamadali nila ang pagtestigo ni Singson dahil sa kinakaharap nitong banta sa buhay bukod pa sa naka-schedule itong magpa-medical check-up sa abroad sa susunod na buwan. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=168722&amp;publicationSubCategoryId=92</link>
</article>
<article>
<title>Balasahan sa DFA</title>
<author>Ellen Fernando</author>
<date>
<month>July</month>
<day>18</day>
<year>2002</year>
</date>
<body>Isasagawa na ni President at concurrent Foreign Affairs Secretary Gloria Macapagal-Arroyo ang pagrerebisa ng performance report ng mga matataas na opisyal ng Department of Foreign Affairs (DFA) upang mabatid kung kailangang isagawa nito ang revamp sa kanilang hanay. Sa isang press briefing, sinabi ni Sr. Undersecretary Lauro Baja, Jr. na bagaman walang magaganap na major revamp, iisa-isahin ng Pangulo na pag-aralan ang mga kuwalipikasyon at mga accomplishment ng mga undersecretaries, asst. secretaries, mga diplomat dito at nakatalaga sa ibang bansa mula sa mga Embahada ng Pilipinas upang pagbatayan nito kung dapat na isagawa ang pagbalasa. Ayon kay Baja, kabilang sa mga ire-review ni Arroyo ay ang mga bagay na may kinalaman sa mga assignments ng mga Foreign Affairs official lalo na ang mga humahawak ng key posts. Gayunman, naniniwala naman ang ilang opisyal ng DFA na posibleng hindi matinag ang mga matataas na opisyal dahil sa pawang mga career officers ang mga ito. (Ulat ni Ellen Fernando)</body>
<link>http://www.philstar.com/Article.aspx?articleId=168733&amp;publicationSubCategoryId=92</link>
</article>
<article>
<title>GMA pasang-awa sa mga negosyante</title>
<author>Rudy Andal</author>
<date>
<month>July</month>
<day>18</day>
<year>2002</year>
</date>
<body>Hinikayat kahapon ni Senator Tessie Aquino-Oreta si Pangulong Arroyo na magsilbing panggising sa kanya ang natanggap nitong &amp;quot;pasang-awa&amp;quot; na grado na ibinigay sa kanya ng mga kaalyado nito sa Makati Business Club para iwasan ang sobrang pamumulitika. Sinabi ni Sen. Oreta na tumanggap lamang ang Pangulo ng gradong 2.6 sa scale na 1-5 kung saan ang 5 ang pinakamataas, mula sa MBC kaugnay sa naging performance nito sa pamahalaan. Patunay lamang anya ito na maging ang kaalyado ni GMA na mga negosyante ay hindi kumbinsidong natupad ng Pangulo ang kanyang mga binitiwang pangako sa una nitong State of the Nation Address (SONA). Ayon kay Oreta, hindi dapat ipagwalang-bahala ni Pangulong Arroyo ang mga pagpunang ito sa kanyang administrasyon bagkus ay harapin ang tunay na suliranin ng mamamayan at bigyan ng prayoridad para solusyunan. (Ulat ni Rudy Andal)</body>
<link>http://www.philstar.com/Article.aspx?articleId=168736&amp;publicationSubCategoryId=92</link>
</article>
<article>
<title>Ayaw maiintriga, anak ni Sec.Bunye nagbitiw</title>
<author>Lilia Tolentino</author>
<date>
<month>July</month>
<day>18</day>
<year>2002</year>
</date>
<body>Para makaiwas sa mga intriga, nagbitiw na si Atty. Patricia Bunye, anak ni Press Secretary Ignacio Bunye, bilang tagapagsalita ni First Gentleman Mike Arroyo. Inihayag ito ni Secretary Bunye sa isang panayam matapos tumanggap ng mga katanungan sa media kung hindi sila magkakaroon ng problemang mag-ama sa kanilang tungkulin dahil sa kanilang mga posisyon. Sinabi ni Bunye na atas ng delikadesa at para makaiwas sa mga puna at batikos kaya minabuti na ng kanyang anak na magbitiw bilang spokesperson ng First Gentleman. (Ulat ni Lilia Tolentino)</body>
<link>http://www.philstar.com/Article.aspx?articleId=168744&amp;publicationSubCategoryId=92</link>
</article>
<article>
<title>Telecom office ng DOTC bubuwagin</title>
<author>Ely Saludar</author>
<date>
<month>July</month>
<day>18</day>
<year>2002</year>
</date>
<body>Iniutos kahapon ni Pangulong Arroyo ang pagbuwag sa telecommunications office o calling center na nasa pangangasiwa ng DOTC. Inatasan ng Pangulo si DOTC Secretary Leandro Mendoza na lusawin na ang tanggapan sa dahilang wala nang saysay ang serbisyo nito. Ayon sa Pangulo, hindi na kailangan ang nasabing calling center dahil sa iba na ang teknolohiya ngayon at halos lahat ay mayroong cellphone kung kayat madali na ang ugnayan o komunikasyon. Ipinaliwanag ng Pangulo na aabot sa P1.5 bilyon ang matitipid ng gobyerno sa pagbubuwag ng tanggapan, pero aabot naman sa 5,000 empleyado ang apektado at mawawalan ng trabaho sa desisyong ito ng Pangulo. Samantala, sinabi ng Pangulo na pagretiruhin na lamang ang mga masisibak na empleyado at bigyan ng sapat na benepisyo. (Ulat ni Ely Saludar)</body>
<link>http://www.philstar.com/Article.aspx?articleId=168746&amp;publicationSubCategoryId=92</link>
</article>
<article>
<title>Manhunt kay Strunk</title>
<author>Danilo Garcia</author>
<date>
<month>July</month>
<day>19</day>
<year>2002</year>
</date>
<body>Nakatakdang ilunsad ng Philippine National Police (PNP) ang isang malawakang manhunt sa Estados Unidos upang agad na madakip ang nagtatagong si Rod Lauren Strunk kaugnay ng pagiging mastermind umano nito sa pagpatay sa kanyang asawang aktres na si Nida Blanca. Sinabi ni PNP-Criminal Investigation and Detection Group (CIDG) Director Nestorio Gualberto na paiiralin ng Pilipinas ang extradition treaty sa US upang mahabol si Strunk at maibalik para sa paglilitis sa bansa. Matatandaan na kinasuhan na ng CIDG at National Bureau of Investigation (NBI) si Strunk ng parricide at murder kay Philip Medel at sa tatlo pang hindi kinilala. Bukod sa mga ito, kinasuhan rin ng obstruction of justice ang tatlong security guard ng Isabela Security Agency na naka-duty sa Atlanta towers sa Greenhills, San Juan ng maganap ang krimen. Sinabi ni Gualberto na sa oras na makakuha ng clearance si DOJ Secretary Hernando Perez sa Attorneys General ng US ay malayang makakapagpadala na ng mga tauhan ang CIDG at NBI upang tugisin si Strunk. Makakakuha rin ng sapat na tulong buhat sa Federal Bureau of Investigation (FBI) at mga lokal na pulisya sa US sa naturang manhunt. Hindi naman sinigurado ni Gualberto na agad na madadakip si Strunk ngunit siniguro nito na babagsak rin ito sa kanilang kamay.(Ulat ni Danilo Garcia)</body>
<link>http://www.philstar.com/Article.aspx?articleId=168826&amp;publicationSubCategoryId=92</link>
</article>
<article>
<title>Strunk malabong ma-convict</title>
<author>Andi Garcia</author>
<date>
<month>July</month>
<day>19</day>
<year>2002</year>
</date>
<body>Nasampahan man ng kasong parricide ang principal suspect na si Rod Strunk ay tiniyak naman ng isa sa mga abogado nito na malabo itong ma-convict dahil na rin sa ito ay nasa US. Sinabi ni Atty. Noel Lazaro, isang mahabang judicial process ang dadaanan upang mapauwi ang asawa ng aktres at papanagutin sa krimen. Kailangan na sa maagang panahon pa lamang ay magsampa na ng kaukulang extradition proceedings ang NBI sa Supreme Court ng bansang Amerika kung saan ay kasama sa pagsasampa nito ng kahilingan na ma-extradite si Strunk ay ang resulta ng kanilang imbestigasyon na nagbigay daan upang maging prime suspect si Strunk. Idinagdag pa ni Lazaro na pag-aaralan pa ng high tribunal ng Amerika kung may merit at balido ang konklusyon ng NBI para maging prime suspect si Strunk. Kung makukumbinsi ang Korte ng US ay saka pa lamang nito bibigyang daan ang extradition at ang US Court mismo ang maglalabas ng warrant of arrest para kay Strunk upang ito ay mapabalik sa Pilipinas at harapin ang pagdinig ng kaso. Gayunman, malaki ang paniwala ng isa pa sa abogado ni Strunk na si Atty. Alma Mallonga na hindi bibigyang pansin ng korte ang hiling ng NBI na ma-extradite si Strunk dahil aniya lumilitaw na naging prime suspect lamang si Strunk base sa testimonya ni Philip Medel. Idinagdag pa nito na walang pinag-iba ang resulta ng imbestigasyon noong nauna itong iniharap sa kanila na kung saan kung tatanggalin ang testamento ni Medel ay absuwelto at maliwanag na walang kargo si Strunk. (Ulat ni Andi Garcia)</body>
<link>http://www.philstar.com/Article.aspx?articleId=168835&amp;publicationSubCategoryId=92</link>
</article>
<article>
<title>FPJ tatakbo na sa 2004</title>
<author>Malou Rongalerios-Escudero</author>
<date>
<month>July</month>
<day>19</day>
<year>2002</year>
</date>
<body>Ikinatuwa ng ilang miyembro ng oposisyon ang napabalitang plano ni actor Fernando &amp;quot;FPJ&amp;quot; Poe Jr. na tumakbo na sa presidential elections sa 2004 kapag hindi bumuti ang ekonomiya ng bansa. Sa isang panayam kay Senator Edgardo Angara sa Club Filipino sa Greenhills, sinabi nito na ang plano ni Poe na pumasok sa pulitika sa ilalim ng banner ng oposisyon ay makakatulong ng malaki sa kanilang partido. Ayon kay Angara, personal na kinumpirma sa kanya ni Poe ang pagtakbo nito sa pagkapangulo. &amp;quot;I am confident that he (Poe) will run because he had just told me about it. But there is a certain condition, that he will only run if the current crisis in the economy will not change,&amp;quot; sabi nto. Naniniwala ang senador na si FPJ ang magiging pinakamahigpit na kalaban ni Pangulong Arroyo sa 2004. Samantala, ilang sources ang nakakikita kamakalawa kay Poe na nakipagpulong sa mga senador at kongresista mula sa oposisyon sa Annabels restaurant sa Quezon City. Mula alas-11 ng umaga hanggang 4:30 ng hapon umano nag-usap ang mga ito. Bagamat hindi narinig ng source ang pinag-uusapan ng mga ito, nakakita siya ng mga graph na naglalahad ng ratings na ipinapakita ng mga pulitiko kay FPJ. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=168841&amp;publicationSubCategoryId=92</link>
</article>
<article>
<title>Extradition request maaga pa</title>
<author>Gemma Amargo</author>
<date>
<month>July</month>
<day>19</day>
<year>2002</year>
</date>
<body>Hindi pa maaaring isulong ng DOJ ang extradition request laban sa principal suspect na si Rod Strunk. Sinabi ni Justice Undersecretary at DOJ spokesman Manuel AJ Teehankee na masyado pa umanong maaga para kumilos sila at ihain ang aplikasyon sa US para pabalikin sa bansa si Strunk. Bukod dito, wala pa umanong naisasampang kaso sa korte at wala pa ring warrant of arrest laban kay Strunk kayat hindi pa ito maaaring magkaroon ng extradition treaty matapos itong magtungo sa US upang dalawin ang namayapa nitong ina. Nilinaw ni Teehankee na pag-aaralan muna ng DOJ panel of prosecutors ang bigat ng mga ebidensiyang inihain ng NBI upang mabusisi nang husto kung maaaring isampa sa hukuman ang naturang kaso. Nakatakda namang simulan ngayong araw ng DOJ panel of prosecutors ang pagpupulong hinggil sa naturang kaso para pag-usapan ang paghahain ng subpoena laban sa mga akusado. Tiniyak ni Fiscal Mark Jalandoni na iisyuhan nila ng subpoena ang kampo ni Strunk sa oras na maisapinal nila ang kanilang pagpupulong ngayong araw na ito sa pamamagitan ng pagpapadala nito sa Siguion-Reyna Law Office at sa abogado ng akusado na si Atty. Alma Mallonga. (Ulat ni Gemma Amargo)</body>
<link>http://www.philstar.com/Article.aspx?articleId=168848&amp;publicationSubCategoryId=92</link>
</article>
<article>
<title>3 bigtime kidnappers nakalabas na ng bansa</title>
<author>Ely Saludar</author>
<date>
<month>July</month>
<day>19</day>
<year>2002</year>
</date>
<body>Inamin ni DILG Secretary Joey Lina na nakatakas na sa bansa ang tatlong lider ng malalaking kidnap-for-ransom syndicates na pinaghahanap ng PNP. Sa panayam sa Malaca&amp;ntilde;ang, sinabi ni Lina na sa kasalukuyan ay patuloy pa ring nakikipag-ugnayan ang mga lider ng sindikato sa kanilang kasamahan na naiwan dito sa Pilipinas. Gayunman, tumanggi si Lina na ibunyag ang mga pangalan na nakatakas at kung saang bansa nagtatago ang mga ito. Pero ang bansang pinagpuslitan ng mga kidnappers ay wala umanong extradition treaty upang maipatapon ito pabalik ng bansa. Dahil dito, sinabi ni Lina na isusulong ng pamahalaan ang extradition treaty sa maraming bansa upang matiyak na hindi makakatakas ang mga kriminal at mapanagot ito sa batas. (Ulat ni Ely Saludar)</body>
<link>http://www.philstar.com/Article.aspx?articleId=168852&amp;publicationSubCategoryId=92</link>
</article>
<article>
<title>4 Pinay sa Jordan absuwelto sa theft</title>
<author>Ellen Fernando</author>
<date>
<month>July</month>
<day>19</day>
<year>2002</year>
</date>
<body>Apat na overseas Filipino workers sa Jordan ang pinawalang-sala ng korte matapos na mapatunayang inosente sa kasong pagnanakaw na isinampa ng kanilang dalawang employer. Sa report ni Ambassador to the Hashimate Kingdom of Jordan Ruperto Dizon sa DFA, kinilala ang mga na-acquit na OFWs na sina Susanna Ramos, Nora Talib, Evangeline Sabado at Sally Inigo, pawang mga undocumented workers at biktima umano ng illegal recruitment. Ayon kay Dizon, ang embahada ng Pilipinas sa Amman ang nagbigay ng pagkain, tirahan at abogado sa mga biktima sa panahon ng paglilitis sa mga ito. (Ulat ni Ellen Fernando)</body>
<link>http://www.philstar.com/Article.aspx?articleId=168860&amp;publicationSubCategoryId=92</link>
</article>
<article>
<title>Ayon sa SONA ni Erap</title>
<author>Joy Cantos</author>
<date>
<month>July</month>
<day>19</day>
<year>2002</year>
</date>
<body>Lumalalang kriminalidad at kidnappings, malawakang smuggling, korupsiyon at patuloy na paghihirap ng masa. Ito ang buod ng sariling State of the Nation Address (SONA) ni dating pangulong Estrada na inihayag niya kahapon sa Peoples SONA sa Club Filipino na dinagsa ng ilang kilalang mga personalidad kabilang sina Senators Edgardo Angara, Gregorio Honasan, dating senator Juan Ponce Enrile at House minority leader Carlos Padilla at iba pang kaalyado nito sa oposisyon, mga lider at miyembro ng ibat ibang militanteng grupo at organisasyon. Ayon kay Estrada, ang kanyang SONA ang tunay na pahayag ukol sa kalagayan ng bansa sa kasalukuyan taliwas sa pantasyang pilit na nililikha ng rehimeng Arroyo. &amp;quot;Ang tunay na SONA ay makikita natin ngayon sa takot ng mga magulang para sa seguridad ng kanilang mga anak, sa pagkakadiskaril g trabaho ng mahigit 367 manggagawa araw-araw at sa patuloy na pag-issue ng mga embahada ng mga dayuhang bansa laban sa pagbisita sa ating bansa,&amp;quot; pahayag nito. Sinabi ni Estrada na sa ilalim ng administrasyon ni Pangulong Arroyo ay higit umanong naghirap ang mamamayan partikular na ang mga maralita dahil sa pag-atras ng mga dayuhang mamumuhunan at pagbagsak ng Gross Domestic Product ng 1.1%. (Ulat ni Joy Cantos)</body>
<link>http://www.philstar.com/Article.aspx?articleId=168862&amp;publicationSubCategoryId=92</link>
</article>
<article>
<title>GMA ipinagtanggol ng militanteng solon</title>
<author>Malou Escudero/Lilia Tolentino</author>
<date>
<month>July</month>
<day>19</day>
<year>2002</year>
</date>
<body>Sinalag naman ni Bayan Muna Rep. Crispin Beltran ang mga sinabing puntos ni Estrada sa kanyang sariling SONA laban kay Pangulong Arroyo. Ayon kay Beltran, napatalsik sa puwesto si Estrada dahil sa mga krimeng ginawa nito laban sa bayan at pagtaksil sa interes ng mga mamamayan dahil sa korupsiyon. Wala umanong karapatan si Estrada na sabihing inosente siya sa mga ibinabatong paratang sa kanya dahil lamang binabatikos din ngayon ang pumalit sa kanya. Idinagdag pa ng kongresista na kung tutoong nais ni Estrada na makabangon ang ekonomiya ay nararapat na aminin na niya ang lahat ng kasalanan niya sa korte. &amp;quot;Milyong piso na ang nagagastos ng mga taxpayers sa kanyang kaso sa Sandiganbayan. Kapag inamin na niya ang kanyang mga kasalanan ay matatapos na ang kaso at maibabaling na lang sa iba ang pera na inilaan para sa paglilitis niya,&amp;quot; sabi nito. Pinayuhan din ni Beltran si Estrada na ibigay na lamang ang kanyang mga kayamanan sa mga cause-oriented institutions tulad ng mga tumutulong sa Mindanao kung saan marami ang napinsalang Muslim nang ipag-utos niya ang all-out war laban sa rebeldeng Muslim. Samantala, inamin naman ng mga opisyal ni Pangulong Arroyo na bigo ang pamahalaang maisakatuparan nang 100% ang lahat na ipinangako ng Presidente sa kanyang SONA noong nakaraang taon. Kabilang sa mga hindi ganap na naisakatuparan sa mga pangako ng Pangulo ay ang pamamahagi ng titulo ng lupa sa mga lupang saklaw ng ancestral domain, pag-aalis ng monopolya sa National Food Authority sa pag-angkat ng bigas, problema sa kidnapping, trapiko, basura, kuryente at pag-aangat ng kabuhayan ng maralitang taga-lungsod. (Ulat ni Malou Escudero/Lilia Tolentino)</body>
<link>http://www.philstar.com/Article.aspx?articleId=168863&amp;publicationSubCategoryId=92</link>
</article>
<article>
<title>Factory ng shabu sa QC sinalakay; 50 kilos nasamsam</title>
<author>Angie dela Cruz</author>
<date>
<month>July</month>
<day>20</day>
<year>2002</year>
</date>
<body>Tinatayang mahigit 50 kilo ng high-grade shabu at 200 kilo ng kemikal na ginagamit sa paggawa nito ang nadiskubre matapos salakayin ng mga elemento ng Metro Manila Drug Enforcement Group at Narcotics Group ang naturang laboratoryo ng droga sa loob ng Xavierville subdivision na nagresulta sa pagkakaaresto nang 10 katao kabilang dito ang anim na Chinese national sa isinagawang magkasunod na drug-bust operation kamakalawa ng gabi sa Quezon City. Pasado 11:30 ng kamakalawa ng gabi ng unang salakayin ng mga operatiba ang isang bahay sa #75-C Salvador st., Varsity village, Loyola Heights, QC na pag-aari ng isang Dr. Singson, kamag-anak umano ni dating Ilocos Sur Gov. Chavit Singson, kung saan dalawa sa mga suspek na Tsinoy ang naaktuhang nag-iimpake ng shabu. Samantala sa ikalawang bahay na nasa #15 Gonzales st., Phase 1 ay naaresto ang walo pang suspek. Sa bahay na ito dinadala umano ng mga suspek ang kanilang finish product. Ang operasyon ay sa bisa ng search warrant na inisyu ni Judge Enrico Lansanan ng Branch 7 ng Manila RTC bunsod na rin ng ilang linggong surveillance. Bukod sa shabu, nabawi rin ng mga operatiba ang dalawang kotseng Toyota Altis at isang Mitsubishi L-300 delivery van. Sa mga naaresto, apat ang nakilalang sina Li Lao Nar, Fujian China, Li Man Chuck, Tom Ruiz Chua, Willy Anson Ang at dalawang maid na sina Jessielyn Lamusa at Concepcion Anduhan. Ayon kay Sr. Insp. Michael Secilano ng MMDEG-NCR matagal na nilang sinusubaybayan ang naturang lugar matapos na makumpirma na positibo ang kanilang impormasyon. Pero ayon kay Chief Insp. Nelson Yabut, ng Anti-Trafficking Division ng Narcgroup na ang nakuhang shabu-making equipment ay hindi gaanong hi-tech kumpara sa San Juan shabu lab. Ang Xavierville lab ay kaya lamang umanong makapag-produce ng humigit kumulang sa 50 kilo ng shabu habang sa San Juan lab ay kaya nitong makagawa ng libu-libong kilo ng shabu sa loob lamang ng isang buwan. Takdang sunugin ang nakumpiskang shabu at raw materials alinsunod na rin sa umiiral na batas.(Ulat ni Angie dela Cruz)</body>
<link>http://www.philstar.com/Article.aspx?articleId=168958&amp;publicationSubCategoryId=92</link>
</article>
<article>
<title>Pagpapa-opera ni Erap sa US binasura ng korte</title>
<author>Malou Rongalerios-Escudero</author>
<date>
<month>July</month>
<day>20</day>
<year>2002</year>
</date>
<body>Tuluyan nang naglaho kahapon ang pag-asa ni dating Pangulong Estrada na makapagpa-opera ng tuhod sa Amerika matapos ipalabas ng Sandiganbayan Special Division ang pinal nitong desisyon na nagbabasura sa kahilingan nito. Sinabi ni acting Presiding Justice Minita Chico-Nazario sa tatlong pahinang desisyon na nagbabasura sa motion for reconsideration ni Estrada na may kakayahan ang mga lokal na doktor sa Pilipinas na operahan ang tuhod nito. Hindi umano nangangahulugan na hindi makatao ang kanilang naging desisyon dahil mahuhusay rin naman ang mga doktor dito sa bansa. Naunang ipinaliwanag ng korte na ang karapatan ng sinumang indibidwal na ginagarantiyahan ng Konstitusyon ay hindi maaaring pagbigyan sa lahat ng pagkakataon. Nilinaw pa ng korte na magkaiba ang sitwasyon noong panahon ni dating Pangulong Marcos nang payagan nitong palabasin ng bansa si yumaong dating Sen. Ninoy Aquino upang magpagamot at sa sitwasyon ni Estrada. Magugunitang pinuntusan din ng korte ang mismong pahayag ni Dr. Jose Pujalte, testigo ni Estrada, na may kakayahan ang mga orthopedic surgeon sa Pilipinas na operahin ang tuhod ni Estrada. Bagaman tuluyan nang naglaho ang pag-asa ni Estrada na mapagbigyan ng Sandiganbayan matapos ipalabas ang pinal nitong desisyon ay maaari naman itong dumulog sa Korte Suprema. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=168960&amp;publicationSubCategoryId=92</link>
</article>
<article>
<title>Kaso ni Erap baka madagdagan dahil sa ginawang SONA</title>
<author>Malou Escudero</author>
<date>
<month>July</month>
<day>20</day>
<year>2002</year>
</date>
<body>Posibleng madagdagan na naman ang kasong kinakaharap ni dating Pangulong Estrada dahil sa ginawa nitong sariling State of the Nation Address (SONA) kamakalawa sa Club Filipino sa Greenhills, San Juan. Sinabi kahapon ni Isabela Rep. Rodolfo Albano na ang paggamit ni Estrada ng opisyal na seal ng Pangulo ng Republika ng Pilipinas ay puwedeng gawing ground sa kasong treason dahil tanging ang Presidente lamang ng bansa ang puwedeng gumamit nito. &amp;quot;The use of the Seal of the President of the Republic of the Philippines by a deposed president is treasonous because there is only one president, and there is only one SONA,&amp;quot; ani Albano. Nakasaad aniya sa Konstitusyon na ang SONA ng Pangulo ay dapat ihayag sa ika-apat na Lunes ng Hulyo sa isang joint session ng Kongreso bago magsimula ang sesyon. Masyado rin aniyang naging katawa-tawa ang isinagawang SONA ni Erap dahil ipinahayag niya ito na animoy isang multo na ang naririnig lamang ay boses sa isang walang lamang podium. Ang isinagawang ito ay isa umanong pakana ng oposisyon na nagpapakita kung gaano na kadesperado ang mga ito. Masyado aniyang binatikos ni Estrada ang kriminalidad at graft and corruption subalit hindi nito naisip na nakakulong siya ngayon dahil sa mga nasabing akusasyon. Kahit noon umanong vice president pa lamang si Estrada ay laganap na ang kriminalidad sa bansa kaya wala itong karapatan na batikusin ang kasalukuyang administrasyon. (Ulat ni Malou Escudero)</body>
<link>http://www.philstar.com/Article.aspx?articleId=168971&amp;publicationSubCategoryId=92</link>
</article>
<article>
<title>Treasure hunter ng yaman ni Marcos absuwelto sa pamemeke</title>
<author>Gemma Amargo</author>
<date>
<month>July</month>
<day>20</day>
<year>2002</year>
</date>
<body>Inabsuwelto ng Department of Justice (DOJ) sa kasong pamemeke ng mga dokumento ang Australian treasure hunter na si Rainer Jacobi na nanguna sa paghahanap ng mga nakaw ng yaman ng pamilya Marcos. Base sa limang pahinang resolusyon ng DOJ, ibinasura nito ang kasong paglabag sa Falsification of Public Documents at Use of Falsified Documents dahilan sa walang makitang basehan para sampahan ng kasong kriminal si Jacobi at ang abogado nitong si Atty. Crispin Reyes matapos na makuha sa kanilang pag-iingat ang isang dokumento mula sa Presidential Commission on Good Government (PCGG). Nakasaad sa nasabing dokumento na binibigyan sila ng kapangyarihan ni dating PCGG chairman Felix de Guzman upang hanapin ang nakaw na yaman ng mga Marcos at bibigyan sila ng 10 porsiyento sa makikita nilang 13.2 bilyong dollar na kayamanan na sinasabing nakadeposito sa Union Bank of Switzerland. Matatandaan na nagsampa ng demanda sa DOJ si dating PCGG chairman Magdangal Elma dahil sa umanoy iprinisintang dokumento nina Jacobi noong Agosto 27, 1998. Pinabulaanan naman ni de Guzman kay Elma noong Marso 16, 1999 na wala siyang pinalalabas na ganoong liham kay Jacobi at posible umanong pineke lamang ito ni Jacobi. Naghain naman ng demanda si Reyes sa Ombudsman dahil sa pagtanggi ni Elma na kilalanin ang liham na kanilang pinanghahawakan mula kay De Guzman. Subalit nagkontra demanda si Elma sa DOJ laban kay Jacobi at Reyes dahil sa umanoy pamemeke nito ng dokumento at paggamit para sa kanilang kapakinabangan. (Ulat ni Gemma Amargo)</body>
<link>http://www.philstar.com/Article.aspx?articleId=168973&amp;publicationSubCategoryId=92</link>
</article>
<article>
<title>OWWA chief pinagbibitiw ni GMA kundi titigil sa karereklamo</title>
<author>Lilia Tolentino</author>
<date>
<month>July</month>
<day>20</day>
<year>2002</year>
</date>
<body>Pinagsabihan kahapon ni Pangulong Arroyo si OWWA Administrator Wilhelm Soriano na huminto na ng kababatikos at karereklamo kaugnay ng sigalot nila ni Labor Secretary Patricia Sto. Tomas at kung hindi mananahimik sa isyu ay puwede na siyang mamaalam sa puwesto. Sina Soriano at Sto. Tomas ay nagkaroon ng sigalot nang kuwestiyunin ng Labor secretary ang pagkakagamit ng pondo ng OWWA sa pagpapatayo ng murang pabahay sa Smokey Mountain. Sinabi ni Sto. Tomas na naipalabas ang pondo nang walang pahintulot ang OWWA Board na pinamumunuan ng Labor secretary. Subalit sinabi ni Soriano na wala namang iregularidad sa paggamit ng pondo dahil ang pabahay ay para rin sa mga Pilipinong manggagawa na siyang may kontribusyon sa OWWA fund. Si Soriano ang pangalawang opisyal ng gobyerno na napagsabihan ng Pangulo na magbitiw na sa puwesto kung hindi titigil ng pag-iingay na nakapagbibigay ng masamang impresyon na hindi nagkakaisa ang mga opisyal ng administrasyon. Ang una ay si Pastor Boy Saycon na director ng PDIC dahil naman sa pag-iingay nito sa planong pagtatalaga sa puwesto sa mga kapanalig ni dating Pangulong Estrada. (Ulat ni Lilia Tolentino)</body>
<link>http://www.philstar.com/Article.aspx?articleId=168981&amp;publicationSubCategoryId=92</link>
</article>
<article>
<title>Golf tournament ng mga hukom tinutulan ng Korte</title>
<author>Gemma Amargo</author>
<date>
<month>July</month>
<day>20</day>
<year>2002</year>
</date>
<body>Tinutulan ng Korte Suprema ang isinusulong na golf tournament kung saan kasali ang mga hukom, mahistrado, mga dating opisyal ng hudikatura, mga negosyanteng Intsik at abogado mula sa mga sikat na law offices. Ayon kay SC acting chief Justice Josue Bellosillo na hindi dapat matuloy ang nasabing tournament dahil posibleng magamit lamang ang mga korte upang magkaroon ng aregluhan sa mga kaso. Gaganapin ang naturang tournament sa September 27, 2002 sa Wack-Wack Golf and Country Club at pangungunahan ng Philippine Judges Foundation na ang layunin ay humanap ng pondo para sa mga hukom at mahistrado sa pamamagitan ng pagkakaloob ng mga health care benefits. Nababahala ang Mataas na Hukuman na posibleng maisakripisyo ang pangalan ng hudikatura sa oras na ituloy ang naturang tournament dahil sa hindi umano maiaalis sa mata ng publiko ang mga batikos kung makikitang kasama ng mga hukom at mahistrado ang mayayamang negosyante at mga law offices na may hawak sa kanilang mga kaso. Sinabi pa ni Bellosillo na bagaman walang batas na nagbabawal sa hudikatura na sumama sa sports competition ay makabubuting umiwas sa mga patimpalak na magkakaroon ng kulay pulitika at posibleng makasira sa takbo ng hudikatura. (Ulat ni Gemma Amargo)</body>
<link>http://www.philstar.com/Article.aspx?articleId=168982&amp;publicationSubCategoryId=92</link>
</article>
<article>
<title>Teacher nanalo ng house &amp;amp; lot sa grand draw ng PSN Trivia VI Contest</title>
<author></author>
<date>
<month>July</month>
<day>20</day>
<year>2002</year>
</date>
<body>Isang guro mula sa Paco, Maynila ang masuwerteng nakakuha ng grand prize na bahay at lupa sa ginanap na Grand Draw ng PSN Trivia VI Contest kahapon. Si ESPERANZA E. JUMARANG, ng 0600 Blk 18 Bo. Sta. Maria, Pedro Gil, Paco, Manila ang mapalad na nabunot ng panauhing aktres na si Maui Taylor. Narito ang kumpletong listahan ng mga nagwagi: First Prize: HAYAG PASSENGER JEEPNEY NINE SEATER w/ STEREO  DOLOR D. CALIBUSO, ng 1257 #4 Blk 1 Macaria Village Phase II Milagrosa, Carmona, Cavite; Second: TRICYCLE CHUNLAN MOTORCYCLE  ARISTARCO E. SAYSON, ng 195 Area-J Chest Clinic Compound Aurora Blvd., Pasay City, MM; Third: SHARP (21&amp;quot;) FLAT COLORED TV w/ SHARP VCD PLAYER - ANGELITO M. SUMONOD, ng 2440 Virginia st., corner M. dela Cruz, Pasay City; Fourth: SHARP (21&amp;quot;) FLAT COLORED TV  CHARLENE MAE ESPIRITU, ng 97 Sta. Rita Village, Fari&amp;ntilde;as st., Proj. 8, QC; Fifth: SHARP REFRIGERATOR-FREEZER (7cu.ft-2 door)  JAPHET B. GIGJE, ng 609-A St. Peter Street, Maries Village, San Bartolome, Novaliches, QC; Sixth: NOKIA 8210 CELLPHONE w/ SIM CARD  JAMES R. PANER, ng Yakal St., LE Village Lingga, Calamba, Laguna; Seventh: SHARP VCD MINI-COMPONENT  MERCADO LOPITO, ng 3865 C. Macabulos, Bangkal, Makati; Eight: SHARP VCD KARAOKE  REGINALD R. ROLDAN, ng 1143 Musa St., Sampaloc, Manila; Ninth: SHARP KARAOKE  RAMIL B. ALABOS, ng 53-C Camia St., GM Homes Almanza Uno, Las Pi&amp;ntilde;as City; Tenth: SHARP (14) COLORED TV  SEGUNDINO B. JACOBE, ng 350 Canter cor. Lite Ace, Culdesac, Brgy. Sun Valley, Para&amp;ntilde;aque City. Ang draw ay pinagtibay ni Mila I. Robles, DTI-NCR representative.</body>
<link>http://www.philstar.com/Article.aspx?articleId=168986&amp;publicationSubCategoryId=92</link>
</article>
<article>
<title>3 kidnapper todas sa encounter</title>
<author>Joy Cantos</author>
<date>
<month>July</month>
<day>21</day>
<year>2002</year>
</date>
<body>Dalawang linggo matapos na ipag-utos ni Pangulong Arroyo na lansagin ang kidnapping syndicates, agad na umiskor ang bagong tatag na Police Anti-Crime Emergency Response (PACER) ng PNP at napatay ang tatlong miyembro ng big-time Villaver kidnap-for-ransom syndicate sa isang engkuwentro sa checkpoint kahapon ng hapon sa Marilao, Bulacan. Sa isinumiteng report kahapon ni Bulacan Police Provincial Director P/Supt. Edgardo Acuna kay PNP Chief Hermogenes Ebdane, kinilala ang mga napaslang na suspected kidnappers na sina Lito Mercado, tumatayong lider ng grupo; Gilbert Espina at isang alyas Alvin. Si Mercado ay namatay habang isinusugod sa ospital habang sina Espina at Alvin ay dead-on-the-spot. Napag-alaman na nakatanggap ng impormasyon ang mga elemento ng PACER hinggil sa planong pagdukot ng grupo sa isang negosyanteng Fil-Chinese sa Town and Country Executive village kung saan takdang magmiting ang grupo sa Latian restaurant sa loob ng subdivision. Agad na nakipagkoordinasyon ang PACER sa mga operatiba ng Bulacan police at agad naglagay ng mga checkpoints sa loob ng subdivision at isang dragnet operations ang inilatag. Dakong ala-una ng hapon ay namataan ng mga awtoridad ang isang dark gray Mitsubishi Lancer na may plakang UDK 478 na kinalululanan ng mga suspek na papasok sa subdivision. Sumenyas ang mga operatiba para huminto ang kotse pero pinaputukan umano kaagad ng mga suspek ang mga awtoridad at sinagasa ang checkpoint na nagresulta sa ilang minutong habulan at putukan na umabot sa Mahogany st. sa nasabing bayan. Dito napaslang ang mga suspek. Wala namang nasugatan sa panig ng mga pulis. Narekober sa mga suspek ang isang kalibre .45 pistol, isang kalibre .38 revolver, tatlong granada at dalawang cellphone. Nabatid na ang Villaver gang ay aktibong nag-ooperate sa Metro Manila, Bulacan, Batangas at iba pang lugar sa Region IV. Base pa sa rekord ng pulisya, ang Villaver gang ay sangkot sa pagdukot at pagpatay sa isang Fil-Chinese na negosyante na isang Ronnie Go noong Oktubre 2001; pagdukot kay Mary Grace Rosadas sa Diliman, QC noong Hunyo 12, 2001 na hiningan ng sindikato ng malaking ransom; pagdukot kay engineer Gilbert Uy, contractor ng Smart noong 1996. (Ulat ni Joy Cantos)</body>
<link>http://www.philstar.com/Article.aspx?articleId=169073&amp;publicationSubCategoryId=92</link>
</article>
<article>
<title>Senator Sotto, bagong anti-drug czar</title>
<author>Ely Saludar</author>
<date>
<month>July</month>
<day>21</day>
<year>2002</year>
</date>
<body>Pormal nang itinalaga kahapon ni Pangulong Arroyo si Senador Vicente Sotto bilang bagong anti-drug czar. Sa radio address ng Pangulo, sinabi nito na malaki ang gagampanang papel ng senador sa kampanya ng pamahalaan laban sa illegal na droga. Nahirang ng Pangulo si Sotto bilang overall consultant ng bagong Dangerous Drugs Board na siyang binuo matapos na maisabatas ang Comprehensive Dangerous Drugs Act of 2002. Nilinaw ng Pangulo na ang ibinigay nitong tungkulin kay Sotto ay hindi na nangangailangan na magbitiw bilang senador dahil ito ay advisory lamang. &amp;quot;Hinirang ko po si Senador Sotto dahil siya ang pangunahing awtor ng Republic Act 9165, ang Comprehensive Dangerous Drugs Act of 2002. Senator Sotto will work closely with the administration without resigning from the Senate,&amp;quot; pahayag ng Pangulo. Agad klinaro ng Palasyo na walang pulitika sa nasabing puwesto ni Sotto at sa halip ay tutulong ito upang magtagumpay ang kampanya laban sa illegal drugs. (Ulat ni Ely Saludar)</body>
<link>http://www.philstar.com/Article.aspx?articleId=169083&amp;publicationSubCategoryId=92</link>
</article>
<article>
<title>Babala sa mandarayang kandidato at flying voters</title>
<author>Malou Rongalerios-Escudero</author>
<date>
<month>July</month>
<day>21</day>
<year>2002</year>
</date>
<body>Maaring hindi na umubra ang masamang gawain ng mga ito sa susunod na eleksiyon matapos ipanukala ng isang kongresista ang pagpapataw ng habambuhay na pagkabilanggo sa mga ito. Ayon kay Lanao del Sur Rep. Faysah Dumarpa, dapat na gawing mabigat ang parusa sa mga nandaraya sa eleksiyon dahil paulit-ulit na ginawa ito tuwing halalan. Inihalimbawa nito ang nakaraang barangay at SK election kung saan may mga nahuli pa ring flying voters at mga mandarayang kandidato. Kailangan aniyang gawin ng life imprisonment ang parusa sa mga corrupt politicians, flying voters at double registrants upang matigil na ang katiwaliang nagaganap tuwing may eleksiyon. Sa panukalang batas na ihahain ni Dumarpa, ipapanukala nitong patawan ng pinakamababang parusa na 15 taon hanggang life imprisonment ang sinumang mahuhuling mandaraya sa botohan maging kandidato o voter man ang mga ito. Dapat din aniyang suportahan ng Kongreso ang rekomendasyon ni Comelec Chairman Benjamin Abalos na magkaroon ng general registration sa 2004 upang mawala na sa listahan ang mga namatay nang botante na ginagamit ang pangalan ng ilang tiwaling kandidato. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=169090&amp;publicationSubCategoryId=92</link>
</article>
<article>
<title>Pagkamatay ng 22 convicts hiningan ng paliwanag</title>
<author>Rudy Andal</author>
<date>
<month>July</month>
<day>21</day>
<year>2002</year>
</date>
<body>Pinagpapaliwanag ni Senator Aquilino Pimentel Jr. ang Bureau of Corrections sa naging dahilan ng maagang kamatayan ng may 22 convicts na nasa death row habang hinihintay ang kanilang bitay sa pamamagitan ng lethal injection. Ayon kay Sen. Pimentel, dapat ipaliwanag ng BuCor sa taumbayan ang naging dahilan ng kamatayan ng 22 death convicts na pawang nasa death row at naghihintay lamang ng takdang araw kung kailan sila isasalang sa lethal injection chamber. Sinabi ni Pimentel, karapatan lamang ng mamamayan na malaman mula sa nasabing ahensiya ng pamahalaan kung ano ang tunay na sanhi ng maagang kamatayan ng nasabing mga death convicts. Aniya, posibleng ang ikinamatay ng mga ito ay dahil sa sakit o katandaan subalit walang opisyal na pahayag mula sa BuCor kung ano ang tunay na sanhi ng ikinasawi ng mga ito kaya dapat lamang nilang ipaliwanag. Iginiit pa ng senador ang kanyang panukala na sinuportahan naman ng may 15 senador para ibasura ang death penalty law bagkus ay lapatan na lamang ng life imprisonment ang mga nakagawa ng heinous crime. Idinagdag pa ng mambabatas, sa pamamagitan nito ay maliligtas natin ang mga inosenteng tao mula sa parusang kamatayan. Wika pa ni Pimentel, sa Estados Unidos ay natuklasan na ang 23 katao na kanilang isinalang sa bitayan ay napatunayang mga inosente subalit huli na dahil naisalang na ang mga ito sa bitayan. In my view, the danger of executing innocent person is already enough reason why the death penalty should be abolished, giit pa ng senador. (Ulat ni Rudy Andal)</body>
<link>http://www.philstar.com/Article.aspx?articleId=169092&amp;publicationSubCategoryId=92</link>
</article>
<article>
<title>RP Embassy sa Indonesia target bombahin ng Al-Qaeda</title>
<author>Ellen Fernando</author>
<date>
<month>July</month>
<day>21</day>
<year>2002</year>
</date>
<body>Mahigpit ang pinaiiral ngayong seguridad sa bisinidad ng Philippine Embassy sa Indonesia matapos na isang intelligence report ang matanggap ng mga opisyal doon na target umanong bombahin ng Al-Qaeda terrorist group ang nasabing embahada bilang ganti sa pagkakahuli at pagkaka- convict ng kanilang hinihinalang kasamahan sa grupo na sina Fathur Al-Ghozi at Agus Dwikarna. Base sa report, aatakihin ang nasabing tanggapan kapag hindi pinakawalan ng mga ito sina Al-Ghozi na umanoy &amp;quot;utak&amp;quot; sa Gensan bombing at ang pagkaka-convict kay Dwikarna noong Hulyo 12 sa Pasay City Regional Trial Court nang 17 taong pagkabilanggo dahil sa kasong illegal possession of explosives. Bukod sa pagsasagawa ng apat na araw na kilos-protesta ng militanteng grupong Indonesian, doble ang ipinatutupad na pagbabantay ng Indonesian police upang maprotektahan ang embahada ng bansa. Nakipagpulong na rin si Charge d Affairs Catalino Dilem sa mga lider ng mga militant groups upang personal na ipahayag na hindi sila ang makakasagot sa mga demand ng mga ito subalit nangako ang opisyal na ipararating ito sa pamahalaan. Nakikipag-koordinasyon na rin si Dilem sa Indonesian authorities upang masiguro ang kaligtasan ng mga empleyado at opisyal sa nasabing embahada. Nabatid na dalawang grupo ng Indonesian terrorist na nakabase sa nasabing bansa ang may tangka umanong umatake sa embahada. (Ulat ni Ellen Fernando)</body>
<link>http://www.philstar.com/Article.aspx?articleId=169100&amp;publicationSubCategoryId=92</link>
</article>
<article>
<title>Maluhong Christmas party sa SSS bawal na</title>
<author>Malou Rongalerios-Escudero</author>
<date>
<month>July</month>
<day>21</day>
<year>2002</year>
</date>
<body>Bagaman at limang buwan pa bago mag-Pasko, sinabi kahapon ni Surigao del Norte Rep. Robert Ace Barbers na dapat na mahigpit na ipagbawal sa matataas na opisyal ng Social Security System (SSS) ang pagkakaroon ng maluhong Christmas party. Ang panukala ni Barbers ay kaugnay sa patuloy na pagkaubos ng pondo ng SSS na naging dahilan upang magreklamo ang ilang miyembro na nais mag-avail ng calamity loan dahil wala silang makuha. Kung hindi aniya titigil ang pagdating ng bagyo sa Pilipinas na nagiging sanhi ng pagbaha at pagkasalanta ng mga ari-arian ay marami pang miyembro ng SSS ang aasa na matutulungan sila ng nasabing ahensiya na mabigyan ng calamity loan. Ang dapat umanong gawin ngayon ng SSS ay bawasan ang kanilang gastusin at magtanggal ng mga matataas na opisyal na hindi naman kailangan. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=169106&amp;publicationSubCategoryId=92</link>
</article>
<article>
<title>Jaworski kumalas na sa oposisyon</title>
<author>Rudy Andal</author>
<date>
<month>July</month>
<day>22</day>
<year>2002</year>
</date>
<body>Sa kabila ng pangako na hindi kakalas sa kanilang grupo anuman ang mangyari, tinapos na ni Senator Robert Jaworski ang agawan sa liderato ng Senado matapos itong lumipat sa kampo ng administrasyon. Sa pagbubukas ng 2nd regular session ngayong alas-10 ng umaga sa Senado ay nakatakdang bumoto si Sen. Jaworski sa kampo ni Senate President Franklin Drilon. Ang magiging number game ngayon sa Senate matapos ang pagbaligtad ni Jaworski sa grupo ni Drilon ay 13-11 pabor sa administrasyon. Sinabi ni Jaworski, inihalal siya ng taumbayan upang maglingkod sa Senado at lumikha ng mga batas para sa kagalingan ng mamamayan at ng bansa subalit dahil sa umiiral na stalemate sa panig ng administrasyon at oposisyon ay maaring mabalam ang mga mahahalagang panukalang batas. Ayon pa sa senador, ang pagkakaroon ng unworking senate dahil sa 12-12 ng magkabilang kampo ay hindi makakatulong sa sambayanan bagkus ay magiging hadlang sa pagsulong ng bansa. Aniya, sa nakalipas na mga panahon ay naranasan niya ang pagkakahati-hati ng kanilang pamilya dahil sa usaping pampulitika at upang wakasan ang dibisyon na ito ay nais niyang magkaroon ng pagkakaisa sa kanila at sa bansa sa pangkalahatan. Pinaniniwalang naging malaking bahagi ng pagkumbinsi kay Jaworski ay ang kanyang biyenang si Sen. Ramon Revilla Sr. Inaasahang mababawi ngayon ng administrasyon ang lahat ng posisyon dahil sa paglipat ni Jaworski sa kanilang hanay. Ikinagalak naman ni Drilon ang anyay patriotic act ni Jaworski dahil sa wakas ay natapos na ang deadlock na pumaparalisa sa Senado. &amp;quot;Our people are tired of politicking. Let us now work to restore the image of the Senate, which was severely damaged as a result of the failed grab of the opposition,&amp;quot; pahayag ni Drilon. Ipinagtanggol din ni Drilon si Pangulong Arroyo sa akusasyon ni Sen. Edgardo Angara na &amp;quot;winawasak&amp;quot; ng Chief Executive ang hanay ng oposisyon sa pamamagitan ng pamimirata sa mga ito sa kanyang gabinete. Wala anya siyang nakikitang masama sa panliligaw ng administrasyon sa mga miyembro ng oposisyon. (Ulat ni Rudy Andal)</body>
<link>http://www.philstar.com/Article.aspx?articleId=169209&amp;publicationSubCategoryId=92</link>
</article>
<article>
<title>'Adobe' simbulo ng SONA ni GMA</title>
<author>Lilia Tolentino/Jhay Mejias</author>
<date>
<month>July</month>
<day>22</day>
<year>2002</year>
</date>
<body>Kung ang simbolismong ginamit ni Pangulong Arroyo sa una niyang State of the Nation Address ay bangkang papel, &amp;quot;bato&amp;quot; o adobe naman ang magsisilbing pundasyon ng kanyang ikalawang SONA. Ayon kay Press Secretary Ignacio Bunye, tatlong mahahalagang isyu ang bibigyang diin ngayon ng Pangulo sa kanyang SONA - kidnapping, droga at smuggling. Ilalahad din ng Pangulo ang ginagawa ng gobyerno sa pagpapanatili ng kaayusan at katahimikan, pagsugpo sa graft and corruption at paghahanap ng solusyon sa problema sa mataas na halaga ng kuryente. Sinabi pa ni Bunye na ang isang malakas na republika ay yaong sinasabi ang nais ipatupad at ginagawa ang mga ito. Ang talumpati ngayon ng Pangulo ay sa wikang Ingles at Tagalog at mas maikli kaysa nauna niyang SONA. Samantala, dobleng seguridad ang ipaiiral ngayon ng magkasanib na puwersa ng AFP at PNP upang pigilan ang mga militanteng grupo na magsasagawa ng kilos-protesta kasabay ng SONA ng Pangulo. Partikular na pinaiikutan ng kapulisan ay ang Batasan Pambansa sa QC na pagdarausan ng SONA, US Embassy, Edsa shrine, Mendiola bridge at Veterans Memorial Medical Center. Tututukan din ng seguridad ang tatlong dambuhalang kumpanya ng langis na Petron, Shell at Caltex sa Makati area na sentro ng kalakalan ng bansa dahil sa posibilidad na target itong pabagsakin upang pahinain ang kasalukuyang administrasyon. Sisiguruhin din ng kapulisan na walang krimen tulad ng malakihang panghoholdap ang isasagawa ng mga kriminal na maaaring magsamantala sa okasyon. (Ulat nina Lilia Tolentino/Jhay Mejias)</body>
<link>http://www.philstar.com/Article.aspx?articleId=169213&amp;publicationSubCategoryId=92</link>
</article>
<article>
<title>Uulan ng protesta sa SONA</title>
<author>Lilia Tolentino/Lordeth Bonilla/Danilo Garcia/Jhay Mejias</author>
<date>
<month>July</month>
<day>22</day>
<year>2002</year>
</date>
<body>Uulanin naman ng protesta ang SONA kung saan tiniyak ng mga militanteng grupo sa pangunguna ng Kilusang Mayo Uno (KMU) na walang makapipigil sa kanila sa paglusob sa Batasan complex upang paalisin umano si Pangulong Arroyo sa puwesto. Sinabi ng KMU na pipilitin nilang malusutan ang mga police blockades para makalapit sa Batasan at maihayag ang kanilang mga hinaing sa pamahalaan. Hindi anya dapat maging pangulo si Arroyo dahil lalong magugutom ang mga manggagawat maralita at inutil umano ang kanyang housing program. Aabot naman sa 5,000 estudyante mula sa ibat ibang kolehiyo at unibersidad ang magtitipon sa UP Diliman campus dakong alas-10 ng umaga at magmamartsa patungong Batasan. Kinokondena nila ang hindi umano pagtupad ng Pangulo sa usapin ng tuition fee. (Ulat ni Lilia Tolentino/Lordeth Bonilla/Danilo Garcia/Jhay Mejias)</body>
<link>http://www.philstar.com/Article.aspx?articleId=169223&amp;publicationSubCategoryId=92</link>
</article>
<article>
<title>Police power sa MMDA malabo</title>
<author>Rudy Andal</author>
<date>
<month>July</month>
<day>22</day>
<year>2002</year>
</date>
<body>Mariing tinutulan ng Senado ang mungkahi ng Metro Manila Development Authority (MMDA) na pagkalooban sila ng Kongreso ng legislative at police powers. Ayon kay Senator Tessie Aquino-Oreta, tahasang paglabag ito sa itinatakda ng Konstitusyon bukod sa masasagasaan nito ang mga kapangyarihan ng mga pamahalaang lokal. Sinabi ni Oreta na walang batayan ang kahilingang ito ni MMDA chairman Bayani Fernando kaya imposibleng makalusot ito sa Kongreso sakaling hilingin nila ang nasabing karagdagang kapangyarihan ng nasabing ahensiya. Aniya, hindi din maaaring galawin ang autonomy ng mga local government units at sagasaan ang kapangyarihan ng local executives at local councils na gumagawa ng kanilang mga lokal na batas. Ginawa ni Fernando ang kahilingang ito dahil sa kawalan ng ngipin ng MMDA sa pagpapatupad ng inaprubahan nilang ordinansa dahil na rin sa kinakailangang aprubahan pa rin ito ng bawat city at municipal councils kung saan ay sila ang magpapatupad nito sa bisa naman ng lokal na ordinansang ipinasa ng Kongreso. Sinabi naman ni Fernando na walang ngipin ang MMDA dahil na rin sa hindi nila maipatutupad ang kanilang inaprubahang ordinansa dahil na rin sa sinabi ng Korte Surpema noong 1999 na walang police power ito. (Ulat ni Rudy Andal)</body>
<link>http://www.philstar.com/Article.aspx?articleId=169227&amp;publicationSubCategoryId=92</link>
</article>
<article>
<title>Pagpasok ng mga Tsinoy sa bansa hihigpitan</title>
<author>Malou Rongalerios-Escudero</author>
<date>
<month>July</month>
<day>22</day>
<year>2002</year>
</date>
<body>Nais ni Negros Occidental Rep. Apolinario Lozada na higpitan ng mga kinauukulang ahensiya ng pamahalaan ang pagpasok sa bansa ng mga Chinese national na ang tanging layunin ay magtayo ng factory ng shabu sa Pilipinas. Reaksiyon ito ni Lozada kaugnay na rin sa pagkakadiskubre ng isang pabrika ng shabu sa Quezon City kung saan anim na Chinese ang kabilang sa mga nahuli. Masyado na aniyang sinasamantala ng ilang Tsinoy ang hospitalidad ng Pilipinas kaya hindi lamang ang mga produkto nila ang dinadala sa bansa kundi pati shabu. Sinabi pa ni Lozada, chairman ng House committee on foreign relations, lagi na lamang nasasangkot ang mga Chinese kapag nagkakaroon ng raid at iba pang operasyon laban sa illegal na droga. Lumalabas aniya na hindi iginagalang ng mga nahuhuling dayuhan ang batas ng Pilipinas at hindi sila natatakot sa kabila nang pagkakaroon ng parusang kamatayan sa bansa. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=169235&amp;publicationSubCategoryId=92</link>
</article>
<article>
<title>Murang bill ni Beltran sanhi ng depektibong metro-Meralco</title>
<author>Joy Cantos</author>
<date>
<month>July</month>
<day>22</day>
<year>2002</year>
</date>
<body>Bunga lamang umano ng depektibong electric meter ang murang bill ni Bayan Muna Rep. Crispin Beltran na umabot lamang sa P11.15 nitong nakalipas na buwan ng Hunyo. Ito ang ginawang paglilinaw ng Manila Electric Company sa mababang bill sa supply ng kuryente ni Beltran na inakala ng marami na sanhi ng ginagawang kaliwat kanang pagbatikos nito sa implementasyon ng kontrobersiyal na purchased power adjustment (PPA). Ayon sa isang staffer ng Meralco media relations office na nakabase sa Brgy. Rosario, Pasig City matapos na malaman nila ang insidente na napalathala sa pahayagang ito ay agad nilang ipinatanggal sa kanilang mga tauhan ang metro ng kuryente ni Beltran sa tahanan nito sa Brgy. Commonwealth, Quezon City upang maisailalim sa laboratory test. Nabatid na pinapalitan na ng Meralco ang depektibong electric meter sa bahay ng solon, gayunman hindi pa makapagpalabas ng resulta ang Meralco sa isinasagawa nitong pagsusuri sa naturang depektibong metro. Magugunita na si Beltran ay isa sa numero unong kritiko ng PPA na nagsusulong para sa abolisyon nito sa Kongreso. Naunang naghinala si Beltran na ang murang bill niya sa supply ng kuryente ay upang mahinto na ang mga pagbatikos niya sa Napocor at Meralco dahilan sa napakataas na singil sa PPA na ipinapataw sa milyun-milyong mga consumer sa bansa. (Ulat ni Joy Cantos)</body>
<link>http://www.philstar.com/Article.aspx?articleId=169238&amp;publicationSubCategoryId=92</link>
</article>
<article>
<title>Kawani ng mga MMDA na hindi pinapasuweldo magwe-welga</title>
<author>Lordeth Bonilla</author>
<date>
<month>July</month>
<day>22</day>
<year>2002</year>
</date>
<body>Magsasagawa ng kilos-protesta ang mga kawani ng Metropolitan Manila Development Authority (MMDA) sa harap ng ahensiya dahil sa umano pambibinbin sa kanilang suweldo at hindi pagpirma ng pamunuan ng naturang tanggapan ng kanilang renewal appointment. Umaabot sa mahigit 70% ng empleyado sa MMDA na pawang mga casual at contractual status ang nakatakdang magpahayag ng kanilang pagbatikos sa pamamalakad ng bagong upong Chairman Bayani Fernando. Ilan sa mga kawani na tumangging magpabanggit ng pangalan ang nagbigay ng kumpirmasyon na walang dahilan para maantala ang pasahod sa kanila dahil mayroon naman umanong nakalaan na pondo dito ang naturang tanggapan. Nais malaman ng mga tulirong empleyado kung bakit ayaw magbigay ng go-signal si Fernando para pasahurin ang mga nagugutom ng rank-and-file employees. Tutuligsahin ng mga kawani ng MMDA ang hindi pagpirma sa kanilang mga renewal appointments na matagal na umanong nasa lamesa nito. Nabatid din na walang matatanggap na kabayaran ang mga sisibaking empleyado na karamihan sa kanila ay mahigit 10 taon ng naglilingkod sa ahensiya. Dahil dito ay ikinukumpara nila ang pagre-resign ng mga nag-avail ng early retirement program ng nakaraang tatlong taon na kung saan ay may offer na kabayarang one and 1/4 suweldo sa bawat taon na inilagi mo sa ahensiya bukod pa sa kumpletong pagbabayad sa mga leave credits na naipon ng isang manggagawa. Hiniling ng mga demoralisadong kawani na makipagdayalogo sa kanila si Fernando upang kanilang malaman ang katayuan at maalis ang lahat ng hinagpis bunsod umano ng pagbabalewala sa kanila ng pamunuan nito. (Ulat ni Lordeth Bonilla)</body>
<link>http://www.philstar.com/Article.aspx?articleId=169240&amp;publicationSubCategoryId=92</link>
</article>
<article>
<title>Durugin ang kriminal - GMA</title>
<author>Lilia tolentino, Malou Escudero at Rudy Andal</author>
<date>
<month>July</month>
<day>23</day>
<year>2002</year>
</date>
<body>Nangako si Pangulong Arroyo na direktang pakikialaman ang pakikipagdigma ng gobyerno laban sa mga terorista, kidnap-for-ransom (KFR) syndicates, drug lords, smugglers at iba pang criminal gangs na sumisira sa ekonomiya na naitatag ng kanyang 18-buwang administrasyon. Sa kanyang ikalawang State of the Nation Address (SONA) sa pagbubukas ng sesyon ng Kongreso, sinabi ng Pangulo na hindi niya papayagan ang mga masasamang elementong ito na yanigin ang pundasyon ng &amp;quot;matatag na republika&amp;quot; na pilit itinatatag ng kanyang gobyerno. &amp;quot;Criminal syndicates will be treated as what they are, direct threats to national security. Criminals are criminals, whether of the common kind or the kind that kill in the name of political advocacies,&amp;quot; pahayag ng Pangulo. Ganap na ika-apat ng hapon ng simulan ng Pangulo ang kanyang 55-minutong talumpati na na-interrupt nang 76 palakpak. Suot ang isang neon-orange colored Muslim-inspired dress, dumating sa Batasan ang Pangulo sakay ng presidential chopper kasama ang kanyang asawang si First Gentleman Mike Aroyo. &amp;quot;Indeed, we are at war: at war with the terrorists, at war with the kidnappers, at war with the drug lords - and we determined to win decisive victories on all fronts,&amp;quot; sabi ng Pangulo. Sinabi rin ng Pangulo na umabot na sa 170 kidnappers ang napatay o nahuli ng pamahalaan at nais niyang durugin ang natitira pang 21 sindikato ng kidnapping sa bansa. Partikular na ipinag-utos ng Pangulo ang pagbuwag sa dalawang pinakamalaking sindikato sa bansa, ang Bucala at Gajardo Gangs. Sinabi rin ng Pangulo na ang epektong naidudulot ng bawal na gamot ay dumating na sa antas na nakakaapekto sa pambansang seguridad kayat ang problema ay hindi lang dapat na lutasin ng mga pulis. Dahil dito, inatasan ng Pangulo ang Sandatahang Lakas ng Pilipinas na sumabak na rin sa pagsugpo sa suliraning ito. &amp;quot;In this war with the drug trade, there will be no compromise and no quarters given, not even fear or favor,&amp;quot; anang Pangulo. Para mapanumbalik ang tiwala ng mga imbestor sa bansa, sinabi ng Pangulo na determinado siyang lansagin ang terorismo at kriminalidad sa bansa. Target nakamit Sa binigkas niyang talumpati sa kalagayan ng bansa kahapon, ipinagmalaki ni Arroyo na halos lahat ng target ng kanyang pamahalaan noong isang taon ay kanyang nalampasan katulad ng pagkakaroon ng 250,00 ektarya para sa land reform, pagbibigay ng bahay sa 50,000 mahihirap na pamilya, dumami rin anya ang rolling stores sa bansa na nagbebenta ng murang bigas, naibaba sa kalahati ang presyo ng gamot at apat na milyong mamamayan ang naipailalim sa health insurance, nabigyan ng kumpletong libro ang 16 milyong estudyante, nakamit ang 15,000 bagong guro at trabaho para sa 30,000 out-of-school youth. Sa larangan ng kapayapaan at katahimikan, sinabi ng Pangulo na walang naganap na kaguluhan noong Mayo 1 at ligtas na nasaklolohan ng mga sundalo ang Abu Sayyaf hostage na si Gracia Burnham. Sa usapin ng kuryente, isang kongkretong hakbang para mas mapababa pa ito ang isinusulong ng kanyang pamahalaan. Naging prayoridad din umano ng kanyang gobyerno ang pagpasa sa anti-terrorism bill . Ang Pilipinas anya ngayon ang ikatlo sa best performing economy sa Asia at pinakamahusay sa Southeast Asia. Walang bago Samantala, hindi umano kayang baguhin ang bansa tungo sa pagkakamit ng matatag na republika sa pamamagitan lamang ng mga matatapang na salita sa kanyang SONA. &amp;quot;Walang bago dito,&amp;quot; wika ni opposition Sen. Edgardo Angara patungkol sa ikalawang SONA ng Pangulo. Naniniwala naman si opposition Senator Blas Ople na nararapat bigyan ng kredito ang Pangulo dahil sa matuwid niyang prayoridad tungo sa matatag na republika. Naging kapansin-pansin na tatlong senador lamang mula sa oposisyon ang dumalo sa SONA na kinabibilangan nina Senators Angara, Ople at Rodolfo Biazon. (Ulat nina Lilia tolentino, Malou Escudero at Rudy Andal)</body>
<link>http://www.philstar.com/Article.aspx?articleId=169320&amp;publicationSubCategoryId=92</link>
</article>
<article>
<title>Oposisyon 'nagmamakaawa' na kay Sen. Sotto</title>
<author>Rudy Andal</author>
<date>
<month>July</month>
<day>23</day>
<year>2002</year>
</date>
<body>Nakahanda umano si Sen. Aquilino Pimentel Jr. na ibigay ang puwesto ng pagiging Senate minority leader kay Senator Tito Sotto manatili lamang ito sa poder ng oposisyon at para huwag nitong kagatin ang alok ng Malaca&amp;ntilde;ang na maging consultant ng Arroyo administration sa binuong Philippine Drug Enforcement Agency (PDEA). Ito ang napag-alaman ng Pilipino Star Ngayon mula sa mapagkakatiwalaang source. May hinala ang oposisyon na baka makuha din ng administrasyon sa kanilang hanay si Sotto at kapag nagkagayon ay magiging 9 na lamang sila dahil malaki ang posibilidad na tanggapin din ni Sen. Blas Ople ang alok ng Palasyo na maging kalihim ito ng Department of Foreign Affairs (DFA). Natatakot na umano ang hanay ng oposisyon sa pamumuno ni Sen. Edgardo Angara na lalong mabawasan ang kanilang grupo dahil sa mga alok sa mga oposisyon na maging bahagi ng kanyang Gabinete. Magugunita na naunang itinanggi ni Sotto na magiging bahagi siya ng Gabinete ni Pangulong Arroyo dahil sa pagpayag niyang tumulong sa binuong PDEA kung saan ay isa siya sa pangunahing may-akda nito. Aniya, tutulong lamang siya sa nasabing ahensiya dahil sa mayroon siyang background sa anti-drug campaign subalit itinangging pormal niyang tinanggap ang posisyon bilang consultant. (Ulat ni Rudy Andal)</body>
<link>http://www.philstar.com/Article.aspx?articleId=169323&amp;publicationSubCategoryId=92</link>
</article>
<article>
<title>'Erap, tumanggap ng P10-M buwanang jueteng payola'</title>
<author>Malou Rongalerios-Escudero</author>
<date>
<month>July</month>
<day>23</day>
<year>2002</year>
</date>
<body>Tumanggap umano ng buwanang P10 milyong payola mula sa koleksiyon ng jueteng si dating Pangulong Estrada simula Nobyembre 1998 hanggang Agosto 2000. Sa pagpapatuloy ng pagdinig ng Sandiganbayan Special Division, sinabi ni dating Ilocos Sur Gov. Luis Chavit Singson na halos dalawang taong niloko ni Estrada ang publiko dahil ito ang nasa likod ng operasyon ng jueteng sa bansa habang iniuutos naman sa Philippine National Police ang pagsugpo ng nasabing ilegal na sugal. Napilitan rin umano siyang gumawa ng ledger base sa kautusan ni Estrada dahil mahigpit at mapaghinala ang dating pangulo lalo na sa usapin ng salapi. Order rin ni presidente dahil istrikto siya pagdating sa pera, ani Singson kaugnay sa ledger. Nakasulat sa nasabing ledger ang lugar, halaga ng koleksiyon ng jueteng money at gastusin sa operasyon partikular ang payola sa mga opisyal ng pulis. Mismong si Estrada aniya ang naglagay kay Yolanda Ricaforte, akusado rin sa P4.1 plunder case, bilang accountant-auditor sa operasyon ng jueteng. Sinabi rin ni Singson na hindi pa kasama sa P10 milyon na buwanang tinatanggap ni Estrada ang ibinigay niya dito noong Agosto, Setyembre at Oktubre 1998 kung saan siya mismo ang personal na nagdala ng koleksiyon sa una. Isinalaysay din ni Singson ang minsang pag-aaway nina Estrada at suspected big-time gambling lord Charlie &amp;quot;Atong Ang, akusado rin sa plunder ,matapos hindi mapagbigyan ng una ang kahilingan ng huli sa transaksiyon ng asukal noong Oktubre 1998 habang nagdadala ang dating gobernador ng P9 milyon jueteng money. Minura umano ni Estrada si Ang at sinabihang, bastos itong hayop na ito, pagkatapos ay tumalikod sa kanilang pag-uusap ang dating pangulo. Ikinuwento rin ni Singson ang isang insidente kung saan binigyan niya ng P1 milyon tseke si plastic King William Gatchalian mula sa koleksiyon sa jueteng. Natuklasan din umano niyang sukli pala ni Gatchalian ang P1 milyon mula sa ibinayad nitong P20 milyon halaga ng tseke kay Estrada matapos matalo sa mahjong. Noon umano naganap ang pamimigay ni Estrada ng balatong tig-100,000 kina dating presidential management staff head Lenny de Jesus at dating presidential spokesman Jerry Barican. Tumanggap din aniya ng tig-P1 milyon halaga ng balato mula kay Estrada sina Senators Tessie Aquino-Oreta at John Osme&amp;ntilde;a. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=169333&amp;publicationSubCategoryId=92</link>
</article>
<article>
<title>Jaworski umamin</title>
<author>Rudy Andal</author>
<date>
<month>July</month>
<day>23</day>
<year>2002</year>
</date>
<body>Inamin kahapon ni Senator Robert Jaworski na ang pangunahing naging dahilan ng kanyang paglipat sa administrasyon ay ang kanyang pamilya na minsan ay nahati dahil sa pulitika at pangalawa ay ang umiiral na Senate impasse dahil sa bilang na 12-12 kaya ipinasya niyang mag-ober da bakod upang magsimula na ang pagkakaroon ng working senate. Wika pa ni Jaworksi, hindi ang Malaca&amp;ntilde;ang o ang nalalapit na 2004 elections ang nagtulak sa kanya para makabuo ng desisyon na kumalas sa kampo ng oposisyon. Hindi anya biro ang ginawa niyang desisyon dahil matagal niya itong pinag-isipan. (Ulat ni Rudy Andal)</body>
<link>http://www.philstar.com/Article.aspx?articleId=169336&amp;publicationSubCategoryId=92</link>
</article>
<article>
<title>Jawo weakest link</title>
<author>Malou Escudero</author>
<date>
<month>July</month>
<day>23</day>
<year>2002</year>
</date>
<body>Lumitaw umanong weakest link sa panig ng oposisyon si Sen. Robert Jaworski, subalit hindi na ito ikinabigla ng oposisyon. Kinumpirma kahapon ni Zamboanga City Rep. Celso Lobregat na madalas ay hindi umano dumadalo si Jaworski sa ilang pagpupulong ng oposisyon kaya noong una pa man ay malaki na ang kanilang hinala sa pagkalas nito. Ito aniya ang dahilan kung bakit lagi itong kinakausap ni Sen. Edgardo Angara upang masiguro na hindi ito babaligtad. Kung tutuusin aniya ay mas naunang pinagdudahan na tatalon sa grupo ng administrasyon sina Senators Blas Ople at Tito Sotto. (Ulat ni Malou Escudero)</body>
<link>http://www.philstar.com/Article.aspx?articleId=169345&amp;publicationSubCategoryId=92</link>
</article>
<article>
<title>Walang kapalit</title>
<author>Lilia Tolentino</author>
<date>
<month>July</month>
<day>23</day>
<year>2002</year>
</date>
<body>Bagaman hindi itinanggi ni Presidential Adviser on media and ecclesiastical affairs Dodie Limcauco ang panliligaw kay Sen. Robert Jaworski para lumabas sa kampo ng oposisyon, pinabulaanan naman nito na mayroong kapalit na P4 milyon ang pagpanig ng senador. May lumutang na balitang nagkaroon ng areglong pinansiyal ang pagkampi ni Jaworski sa administrasyon dahil umano mayroon itong naluluging negosyo. Inalerto pa ni Limcauco ang oposisyon na maging mapagmatyag dahil baka magkatotoo nga ang mga balitang dalawa pang kapanalig nila ang napipintong kumalas. &amp;quot;Kasi 13-11 is not enough to have a stable and productive Senate. Kailangan namin ang wider lead,&amp;quot; ani Limcauco. (Ulat ni Lilia Tolentino)</body>
<link>http://www.philstar.com/Article.aspx?articleId=169348&amp;publicationSubCategoryId=92</link>
</article>
<article>
<title>Bitay kada linggo sa drug lord</title>
<author>Rudy Andal</author>
<date>
<month>July</month>
<day>24</day>
<year>2002</year>
</date>
<body>Hiniling kahapon ni Senator Ramon Revilla Sr. na upang makamit ang nilalaman ng State of the Nation Address (SONA) ni Pangulong Arroyo na madurog ang mga kriminal, dapat ay linggo-linggong may isalang na convicted drug lord sa lethal injection chamber upang maging signal na desidido ang gobyerno na bigyang wakas ang problema sa droga sa bansa. Sinabi ni Sen. Revilla, makakamit lamang ang &amp;quot;strong republic&amp;quot; sa inihayag ni Pangulong Arroyo kung sisimulan na nating isalang sa bitayan ang mga convicted drug lords, dayuhan man o Pinoy. Ayon kay Revilla, mula ng maibalik ang parusang bitay sa pamamagitan ng lethal injection ay wala pa tayong naisasalang na convicted drug lord mula noong 1994 kaya dapat ay simulan na nating isalang ang mga drug traffickers na ito sa bitayan linggo-linggo. Aniya, tulad ng ginawang execution sa drug lord na si Lim Seng noong panahon ng Martial Law, iniwasan ng mga dayuhang drug traffickers ang ating bansa dahil nakita nilang seryoso ang gobyerno na bitayin ang mga nahuhuli at napapatunayang drug lord. Wika pa ni Revilla, may anim na bigtime drug traffickers ang nag-ooperate sa bansa at itoy ang Sun Yee On Triad, Wo Group na Hong Kong-based, 14 K Triad, Big Circle Gang na nakabase sa mainland at ang Ghost Shadows Triad na nakabase sa US. (Ulat ni Rudy Andal)</body>
<link>http://www.philstar.com/Article.aspx?articleId=169448&amp;publicationSubCategoryId=92</link>
</article>
<article>
<title>DFA post tinanggap na ni Ople</title>
<author>Rudy Andal</author>
<date>
<month>July</month>
<day>24</day>
<year>2002</year>
</date>
<body>Tuluyang nabawasan ang hanay ng oposisyon sa Senado matapos na tanggapin na umano kagabi ni Senator Blas Ople ang alok ni Pangulong Arroyo bilang kalihim ng Department of Foreign Affairs (DFA). Ayon sa mapagkakatiwalaang source ng PSN sa Senado, tinanggap na umano ni Sen. Ople ang nasabing posisyon kung saan ay magkakaroon ng dinner ang senador ngayong gabi kasama ang Pangulo sa Malaca&amp;ntilde;ang. Idinagdag pa ng impormante, ang magiging dinner nina Ople at GMA ngayong gabi ay pormalidad na lamang subalit inaasahan na ang pormal na pahayag ng senador sa alok na maging susunod na DFA secretary ay inaasahang isasagawa niya sa Biyernes. Dahil dito, mula sa kasalukuyang bilang na 11 miyembro ng oposisyon sa Senado ay magiging 10 na lamang ang grupo ni Sen. Edgardo Angara dahil sa naunang pagtalon sa kampo ng administrasyon ni Sen. Robert Jaworksi. Hindi naman masama ang loob ng oposisyon sakaling umalis sa Senado si Ople dahil alam nilang kwalipikado ang senador upang maging kapalit ni Vice-President Teofisto Guingona. Si Ople ang napisil ni Pangulong Arroyo na italaga bilang kalihim ng Foreign Affairs dahil na rin sa pagkakaroon nila ng magkatulad na pananaw sa mga foreign policies. Magkatuwang sina Ople at Arroyo na isinulong noon sa Senado ang Visiting Forces Agreement (VFA) at General Agreement on Tariff and Trade (GATT). Ayon naman kay Sen. Noli de Castro, sa kanyang sariling pananaw ay mas angkop na ibigay ang chairmanship ng iiwanang komite ni Ople kay Sen. Ramon Magsaysay Jr. Dahil dito, inaasahan naman na ipagkakaloob na lamang ni Magsaysay ang chairmanship ng Senate committee on defense kay opposition Sen. Rodolfo Biazon dahil sa malawak na kaalaman nito sa pambansang kalagayan ng seguridad dahil naging chief of staff ito ng AFP. (Ulat ni Rudy Andal)</body>
<link>http://www.philstar.com/Article.aspx?articleId=169452&amp;publicationSubCategoryId=92</link>
</article>
<article>
<title>Malaca&amp;ntilde;ang susungkit pa ng senador sa oposisyon</title>
<author>Ely Saludar</author>
<date>
<month>July</month>
<day>24</day>
<year>2002</year>
</date>
<body>Aminado ang Malaca&amp;ntilde;ang na hindi pa ito kuntento sa pagkakasungkit kay Senador Robert Jaworski at gusto pa nilang makasungkit ng kahit isa pang senador mula sa oposisyon. Ayon kay Press Secretary Ignacio Bunye, tanggap ng Palasyo na tagilid pa rin ang kampo ng adminsitrasyon sa Senado kahit muling nakontrol ang liderato ng Mataas na Kapulungan. Gayunman, tumanggi si Bunye na pangalanan kung sino ang target ng administrasyon sa oposisyon. Samantala, pinabulaanan ni Bunye na gumagamit ng tinatawag na political piracy ang Malaca&amp;ntilde;ang kaugnay ng akusasyon ni Senador Edgardo Angara. Ayon kay Bunye, kapag ang oposisyon ay nalalagasan ay nagbabato ito ng mga alegasyon, pero nung lumipat si Senador John Osme&amp;ntilde;a sa oposisyon ay tahimik ang mga ito. (Ulat ni Ely Saludar)</body>
<link>http://www.philstar.com/Article.aspx?articleId=169462&amp;publicationSubCategoryId=92</link>
</article>
<article>
<title>GMA walang pakialam kung hindi nagustuhan ang kanyang SONA</title>
<author>Lilia Tolentino/Ely Saludar</author>
<date>
<month>July</month>
<day>24</day>
<year>2002</year>
</date>
<body>Walang balak si Pangulong Arroyo na suyuin o amuin ang oposisyon at kritiko ng administrasyon upang katulungin sa pagpapalakas ng republika. Ayon sa Pangulo, wala siyang pakialam kung hindi nila nagustuhan ang kanyang SONA at hindi rin niya inaasahang tutulong ang oposisyon sa kampanyang ito bagaman binibigyan niya ang mga ito ng sariling desisyon para makipagtulungan sa administrasyon. &amp;quot;Pero ang malakas na Republika ay hindi umaasa sa mga ayaw tumulong,&amp;quot; anang Presidente. Gayunman, pinasalamatan naman ng Pangulo ang mga pumuri sa kanyang SONA. Kanyang ikinagagalak na mayroong mga nagagandahan sa nilalaman ng kanyang SONA na naglalayong durugin ang mga kidnappers, drug lords, smugglers at terorismo. (Ulat nina Lilia Tolentino/Ely Saludar)</body>
<link>http://www.philstar.com/Article.aspx?articleId=169466&amp;publicationSubCategoryId=92</link>
</article>
<article>
<title>Kontra-SONA sa Kamara</title>
<author>Malou Rongalerios-Escudero</author>
<date>
<month>July</month>
<day>24</day>
<year>2002</year>
</date>
<body>Sa pamamagitan ng isang privilege speech ay nagsagawa kahapon ng kanilang sariling SONA ang oposisyon kung saan inisa-isa ni Minority Leader Carlos Padilla ang pitong umanoy &amp;quot;capital sins&amp;quot; ni Pangulong Arroyo. Unang pinuntirya ni Padilla ay ang power purchased adjustment, mahinang pamamahala sa kaban ng gobyerno na nagpalobo sa budget deficit ng pamahalaan, problema sa peace and order, 32 milyong Filipino na ngayon ang lugmok sa kahirapan, 500,000 pamilya ang walang tahanan, 5 milyon ang walang trabaho at 6 na milyon ang naghahanap pa ng ikalawang trabaho dahil sa kulang ang tinatanggap na sahod. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=169474&amp;publicationSubCategoryId=92</link>
</article>
<article>
<title>Pinay DH dinodroga, pinagsasayaw ng hubo't hubad bago ginagahasa ng Arabo</title>
<author>Ellen Fernando</author>
<date>
<month>July</month>
<day>24</day>
<year>2002</year>
</date>
<body>&amp;quot;Pinuwersa ako, binugbog, pinainom ng droga at pinagsasayaw ng hubad bago pagsamantalahan.&amp;quot; Ito ang inihayag ng isang 27-anyos na domestic helper na ngayon ay nasa Kingdom of Saudi Arabia at kasalukuyang kinukupkop ng Embahada ng Pilipinas sa Riyadh kasunod ng mapait na dinanas nito sa kamay ng kanyang Arabong employer. Ayon sa biktimang si Lani, di-tunay na pangalan, tubong Bataan at pansamantalang nakatira sa Bagong Ilog, Pasig City, tatlong beses siyang ginahasa at binaboy ng kanyang amo na nakilala sa pangalang Ibrahim Al-Shamary, isang attendant sa The National Brother Polyclinic Janadriya, Riyadh. Naganap ang unang panghahalay kay Lani noong kadarating lamang niya sa bahay ng kanyang employer sa Saudi noong Enero 8, 2002. Muling naulit ang pang-aabuso sa biktima noong unang Linggo ng Pebrero at panghuli ay nitong nakalipas na Hulyo 16. Nabatid na itinataon ng suspect na abusuhin ang biktima kapag wala ang asawang Filipina na umanoy isang buntis. Kapag tumanggi ang biktima ay ginugulpi ito at sapilitang pinagsasayaw ng hubot hubad. Hindi pa nakuntento ang suspect ay pinainom ng di-malamang uri ng droga ang naturang domestic helper at saka binababoy. Dahil sa hindi makayanan ang pahirap at pang-aabuso ng suspect ay humingi ng tulong ang huli sa isa ring Filipino doon na nakilala lamang sa pangalang Bart Teyab, isang shooting coach na nagmagandang loob na magtungo sa embahada ng Pilipinas sa Saudi. Agad namang nagpadala ng kinatawan ang embahada sa naturang polyclinic at dito nasagip ang biktima. Base sa record, si Lani ay ni-recruit ng Rubies International Manpower Agency na matatagpuan sa Judisco bldg. Mabini st. Ermita, Manila. Nakalagay sa record na isang nagngangalang Sammy Jajad Ali Al-Hajad ang employer ng biktima na nakabase sa Riyadh at sumusuweldo ng $200 kada buwan. Nabatid na may asawa si Lani at may apat na anak na napilitang magtungo sa Saudi dahil sa hirap ng buhay. (Ulat ni Ellen Fernando)</body>
<link>http://www.philstar.com/Article.aspx?articleId=169477&amp;publicationSubCategoryId=92</link>
</article>
<article>
<title>Parusa sa smugglers bibigatan</title>
<author>Malou Escudero</author>
<date>
<month>July</month>
<day>24</day>
<year>2002</year>
</date>
<body>Gagawing mas mabigat ng Kongreso ang parusa sa mga mahuhuling smugglers dahil milyong piso ang nawawala sa revenue at tax collection ng bansa dahil sa nasabing aktibidad. Sa inihaing House bill 5005 nina Reps. Willie Villarama (Bulacan), Prospero Nograles (Davao City) at Prospero Pichay Jr. (Surigao del Sur), sinabi ng mga ito na nararapat ikonsidera bilang economic sabotage ang smuggling dahil ito umano ang isa sa humahadlang sa paglago ng ekonomiya kaya sinumang nagkasala ay papatawan ng habambuhay na pagkabilanggo. Kasama sa itinuturing na krimen laban sa ekonomiya ang lahat ng uri ng smuggling kabilang ang technical smuggling, counterfeiting, blackmarketing o mass movement ng local at foreign currency, price manipulation, tax evasion, bank swindling at paglabag sa land reform laws. (Ulat ni Malou Escudero)</body>
<link>http://www.philstar.com/Article.aspx?articleId=169481&amp;publicationSubCategoryId=92</link>
</article>
<article>
<title>Kaso ng isyu sa PPA dedesisyunan na</title>
<author>Joy Cantos</author>
<date>
<month>July</month>
<day>24</day>
<year>2002</year>
</date>
<body>Nakatakda nang desisyunan sa lalong madaling panahon ng Pasig City Regional Trial Court (RTC) ang inihain ni dating Senador Juan Ponce Enrile at ng mga cause oriented groups na &amp;quot;injunction&amp;quot; o ang pagpapatigil sa koleksiyon ng kontrobersyal na Purchased Power Adjustment (PPA) o ang karagdagang singil na ipinapataw sa singil sa kuryente ng Meralco at National Power Corporation (NAPOCOR). Ang pagpapatigil sa PPA ay isinampa ng grupo nina Enrile dahilan pabigat umano ito sa pasanin ng milyong consumers sa bansa ang PPA. Sinabi ni Judge Alfredo Flores ng Pasig City Regional Trial Court (RTC) Branch 167 na malapit na siyang magpalabas ng desisyon matapos na kapwa nagsumite na ng kani-kanilang mga ebidensiya ang panig ng prosekusyon at depensa. Ang injunction para sa PPA ay sinampa ni Enrile at ng grupong nabanggit nitong nakalipas na buwan. Ikinakatwiran ng grupo ni Enrile na hindi umano marapat na pagbayarin ang milyong consumer ng karagdagang singil sa kuryente na hindi naman ng mga ito nakokonsumo. Samantala, tinukoy naman ni Atty. Rainer Butalid, legal counsel ng NAPOCOR ng Section 78 ng Electric Power Industry Reform Act o EPIRA kung saan ay ang Korte Suprema lamang umano ang may karapatang kumuwestiyon sa legalidad ng implementasyon ng PPA. Sa panig ni Enrile, sinabi nito na may hurisdiksiyon rin ang Pasig RTC sa kaso dahilan ang kinukuwestiyon lamang naman umano ay ang hindi makatwirang koleksiyon sa PPA at hindi ang mismong kontrata ng Independent Power Producers (IPPs) sa pamahalaan. Ang administrasyon ni dating Pangulong Fidel Ramos ang pumasok sa kontrata ng IPPs upang maresolba ang power crisis na sinambot lamang nito mula naman sa dating administrasyon ni dating Pangulong Corazon Aquino. (Ulat ni Joy Cantos)</body>
<link>http://www.philstar.com/Article.aspx?articleId=169482&amp;publicationSubCategoryId=92</link>
</article>
<article>
<title>Pulis, ralista talu-talo na, maximum tolerance inalis ni GMA</title>
<author>Ely Saludar</author>
<date>
<month>July</month>
<day>25</day>
<year>2002</year>
</date>
<body>Nagbabala si Pangulong Arroyo na hindi na patatawarin ang mga magugulong demonstrasyon sa Metro Manila. Ang pahayag ng Pangulo ay kasunod ng naging marahas na kilos-protesta sa ilang bahagi ng Quezon City at Maynila noong Lunes sa kanyang State of the Nation Address (SONA) kung saan tinamaan ng bato sa mukha si Sr. Supt. Rafael Corpuz ng PNP Civil Disturbance Management Unit ng WPD dahil sa rali ng grupo ni Peoples Consultative Assembly (PCA) secretary general Linda Montayre. Sinabi ng Pangulo na kanyang inalis na ang ipinatutupad na maximum tolerance sa mga kilos-protesta at sa halip ay ipatutupad ang batas sa mga lalabag dito. Ikinatwiran ng Pangulo na ang maximum tolerance na ipinatutupad ay isang polisiya lamang at hindi batas kung kayat maaari itong baguhin. Ayon sa Pangulo, sa isang malakas na republika ay kailangang ipinaiiral ang Konstitusyon. Nilinaw ng Pangulo na hindi naman ito nangangahulugan na inaalis na ang karapatan sa kilos-protesta subalit nais lamang na maalis ang kaguluhan.(Ulat ni Ely Saludar)</body>
<link>http://www.philstar.com/Article.aspx?articleId=169574&amp;publicationSubCategoryId=92</link>
</article>
<article>
<title>Jawo nagdeklara ng giyera kay Angara</title>
<author>Rudy Andal/Lilia Tolentino</author>
<date>
<month>July</month>
<day>25</day>
<year>2002</year>
</date>
<body>Nagdeklara kahapon ng giyera si Senator Robert Jaworski sa kanyang dating kasamahan sa oposisyon na si Senator Edgardo Angara matapos tukuyin ang huli na mastermind ng paninira laban sa kanya matapos siyang lumipat sa kampo ng administrasyon. Ito ang tahasang sinabi kahapon ni Sen. Jaworski kaugnay sa naglalabasang &amp;quot;smear campaign&amp;quot; na kaya umano siya lumipat sa kampo ng administrasyon ay dahil sa natitira niyang P464 milyong pagkakautang sa Philippine National Bank (PNB). Inakusahan din ni Jaworski si Angara na &amp;quot;maruming&amp;quot; maglaro ng pulitika dahil sa ginawa nitong pamemersonal sa kanya matapos lumipat ng kampo. Wika pa ng mambabatas, mayroon siyang matibay na ebidensiya na si Angara ang nasa likod ng mga &amp;quot;paninira&amp;quot; laban sa kanya subalit tumanggi ang senador na mayroon siyang outstanding obligations sa bangko subalit ito ay walang kinalaman sa ginawa niyang desisyon para lumipat sa kampo ng administrasyon. Aniya, ang pagkakautang na ito ay bago pa man siya maging senador at ang loan na ito ay kanya namang binabayaran bukod sa may back-up itong mga collateral sa bangko. Winika pa ni Jaworski na maging noong panahon ng impeachment trial ay ginamit na ring isyu ito laban sa kanya kung saan ay sinasabing kaya ito bumoto na huwag pabuksan ang 2nd envelop ay para mabigyan siya ng &amp;quot;luwag&amp;quot; sa utang nito sa PNB. Samantala, pinabulaanan ni Pangulong Arroyo na may kinalaman ang Malaca&amp;ntilde;ang sa ginawa ni Jaworski at sinabing isang &amp;quot;black propaganda&amp;quot; lamang ang pinakakalat hinggil sa umanoy loan nito sa PNB. &amp;quot;We talked only on the day when he made the announcement. We talked because he informed me that he made the announcement. But we did not talk before that,&amp;quot; sabi ng Pangulo kasabay ng paliwanag na ang problema sa Senado ay hinayaan niyang lutasin ng mga senador ng walang panghihimasok ang Palasyo. (Ulat ni Rudy Andal/Lilia Tolentino)</body>
<link>http://www.philstar.com/Article.aspx?articleId=169585&amp;publicationSubCategoryId=92</link>
</article>
<article>
<title>P13M halaga ng alahas na regalo ni Erap kay Laarni udyok ni MJ</title>
<author>Malou Rongalerios-Escudero</author>
<date>
<month>July</month>
<day>25</day>
<year>2002</year>
</date>
<body>Idinawit kahapon ni dating Ilocos Sur Gov. Chavit Singson si Manila Rep. Mark Jimenez sa pagbili ni dating Pangulong Estrada ng mamahaling regalo para kay Laarni Enriquez, isa sa mga babae ng dating pangulo. Sinabi ni Singson sa kanyang muling pagharap sa Sandiganbayan Special Division bilang testigo sa prosekusyon na si Rep. Jimenez umano ang promotor para bumili si Estrada ng alahas na nagkakahalaga ng P13 milyon na iniregalo nito kay Enriquez. Ayon sa testimonya ni Singson, nagkaroon ng biruan ang mga barkada ni Estrada na kinabibilangan ni Jaime Dichavez na ibili si Enriquez ng P13 milyong halaga ng alahas bilang regalo ng dating pangulo. Si Jimenez umano ang nag-udyok sa iba pang nasa mahjong session na mag-ambag-ambag sila upang malikom ang nasabing halaga. Dahil si Singson na lamang umano ang hindi nakapagbibigay, inudyukan siya ni Dichavez na maglabas ng P1.2 milyon bilang share niya na kinuha rin umano niya sa perang galing sa jueteng. Idinagdag pa ni Singson sa kanyang testimonya na minsan na rin siyang nagdala ng P5 milyon mula sa koleksiyon sa jueteng sa tahanan ni Estrada sa P. Guevarra st., San Juan kung saan nakatira si Guia Gomez, ina ni San Juan Mayor JV Ejercito. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=169590&amp;publicationSubCategoryId=92</link>
</article>
<article>
<title>5 Abu Sayyaf leader kakasuhan ng US Federal Court</title>
<author>Danilo Garcia</author>
<date>
<month>July</month>
<day>25</day>
<year>2002</year>
</date>
<body>Nagpahayag kahapon ng intensyon ang US Federal Court na sampahan ng kasong kidnapping at pagpatay ang limang matataas na lider ng bandidong grupong Abu Sayyaf kabilang na ang umanoy napaslang na si Abu Sabaya. Ayon sa lumabas na ulat sa international cable, sasampahan ng Estados Unidos sina Sabaya, Khadaffy Janjalani, Ghalib Andang alyas Kumander Robot, Hamsiraji at Isnilon Hapilon, dahil sa pagpugot kay Guillermo Sobero at pagdukot sa mag-asawang Martin at Gracia Burnham na nauwi sa pagkasawi ng una sa isang engkuwentro noong nakaraang buwan. Nagpalabas naman si President George Bush ng dagdag na pondo para sa kanilang kampanya laban sa terorismo kung saan isa ang Pilipinas sa maaambunan nito. Matatandaan na una nang nangako ng $5 milyon gantimpala ang US para sa tuluyang pag-aresto sa limang leader ng bandido. Sinabi naman ni AFP Chief Roy Cimatu na ipinauubaya na nila sa Amerika ang desisyon kung itutuloy nga nila ang pagsasampa ng kaso. Kinakailangan lamang umano na maisaayos ang mga usaping legal para sa extradition process ng mga bandido para mailipad ang mga ito sa Estados Unidos sa oras na madakip na ng mga militar. Nakatutok lamang umano sa kasalukuyan ang kanilang konsentrasyon sa pagtugis sa mga bandido na nagtatago sa Basilan at sa Patikul, Sulu. Nahaharap rin naman umano ang mga ito sa ibat ibang kaso sa Basilan at sa Zamboanga City na dapat ring harapin ng mga ito. Isinama sa sasampahan si Sabaya kahit na idineklarang patay na ito dahil sa buhay pa umano ito sa paningin ng publiko hanggat hindi nakikita ang mga katibayan na patay na nga ito. Nakatakda namang dumalaw sa bansa si US Secretary of State Colin Powell para sa kampanya laban sa terorismo at inaasahang pag-uusapan ang naturang isyu ng Abu Sayyaf. (Ulat ni Danilo Garcia)</body>
<link>http://www.philstar.com/Article.aspx?articleId=169598&amp;publicationSubCategoryId=92</link>
</article>
<article>
<title>GMA nagrelaks nanood ng MIIB</title>
<author>Ely Saludar</author>
<date>
<month>July</month>
<day>25</day>
<year>2002</year>
</date>
<body>Isang araw matapos ang SONA ay pansamantalang nagrelaks si Pangulong Arroyo at kahit mahigpit ang buong aktibidad sa maghapon ay naisingit nito ang panonood ng pelikulang Men In Black 2 kasama si First Gentleman Mike Arroyo. Martes ng gabi ng nagtungo ang Pangulo sa Cinema 7 ng SM Manila at lubos ang kagalakan nito dahil sa maganda aniya ang pelikulang MIB2 na pinagbibidahan nina Tommy Lee Jones at Will Smith. Pero, nilinaw nina Pangulong Arroyo at FG Mike na nagbayad sila sa sinehan kasama ang mga kagawad ng Presidential Security Group. Aminado ang Pangulo na mahilig siyang manood ng sine at sa katunayan ay humanga ito sa pelikulang Gladiator ni Russel Crowe at kanyang ginamit sa SONA ang salitang &amp;quot;stay with me, we will win.&amp;quot; (Ulat ni Ely Saludar)</body>
<link>http://www.philstar.com/Article.aspx?articleId=169602&amp;publicationSubCategoryId=92</link>
</article>
<article>
<title>OFW sa HK sinibak ng amo dahil may kapansanan</title>
<author>Rudy Andal</author>
<date>
<month>July</month>
<day>25</day>
<year>2002</year>
</date>
<body>Hiniling kahapon ni Senate Majority Leader Loren Legarda-Leviste sa POEA at OWWA na tulungang makamit ang hustisya ng isang OFW na sinibak ng kanyang amo sa Hong Kong dahil sa kapansanan nito sa kamay. Sinabi ni Sen. Legarda na ang diskriminasyong ito kay Beatriz Cabanilla mula sa kanyang employer sa Hong Kong ay hindi dapat palampasin ng ating mga awtoridad bagkus ay dapat tulungan ito na makamit ang katarungan saka ayudahan para muling makahanap ng employer. Ayon kay Legarda, hindi dapat tingnan ang deformities ng kamay ni Cabanilla kundi ang kakayahan nito sa ibang bagay na kanyang magagawa sa kabila ng kanyang kapansanan. Sinuportahan naman ng senadora ang hakbang ni Cabanilla na humingi ng damages mula sa kanyang amo dahil sa nakamit nitong &amp;quot;mental anguish at distress&amp;quot; dahil sa naging diskriminasyon sa kanyang kapansanan. (Ulat ni Rudy Andal)</body>
<link>http://www.philstar.com/Article.aspx?articleId=169607&amp;publicationSubCategoryId=92</link>
</article>
<article>
<title>Sayyaf aatake, magpapasabog sa Metro Manila</title>
<author>Joy Cantos</author>
<date>
<month>July</month>
<day>26</day>
<year>2002</year>
</date>
<body>Higit pang pinaigting ng mga operatiba ng Eastern Police District (EPD) ang police visibility patrol sa mga malalaking shopping malls at iba pang matataong lugar dahilan sa nadiskubreng planong pambobomba ng mga bandidong Abu Sayyaf Group (ASG) sa Metro Manila. Base sa memorandum ni National Security Adviser Roilo Golez kay EPD Director P/Chief Supt. Rolando Sacramento, inatasan ang Mandaluyong City Police upang ipatupad ang Oplan Agap para mapigilan ang planong paghahasik ng terorismo ng bandidong grupo. Ang direktiba ay ipinalabas ni Golez base sa nakalap na intelligence report na may plano umanong mambomba sa mga malalaking shopping malls tulad ng SM Megamall sa Mandaluyong City ang mga bandido upang ilihis ang atensiyon ng militar na tumutugis sa naturang grupo ng mga terorista sa Mindanao. Base sa intelligence report, isa umanong nagngangalang Gasolon ng ASG ang mamumuno sa pagsasagawa ng pambobomba sa mga shopping malls, supermarkets at railway trains sa Metro Manila. Inatasan rin ni Sacramento ang mga ground commanders sa mga nasasakupang hurisdiksiyon ng EPD na palakasin ang mga police assistance centers sa mga shopping malls upang mapigilan ang mga teroristang ASG na maisagawa ang kanilang maitim na binabalak. Magugunita na dalawang taon na ang nakararaan nang isang bomba ang pinasabog sa loob ng Cinema 6 ng SM Megamall na ikinasawi ng isa katao habang marami pa ang nasugatan. Ang nasabing pagsabog ay kasunod naman ng nangyari ring pambobomba sa LRT sa Maynila. (Ulat ni Joy Cantos)</body>
<link>http://www.philstar.com/Article.aspx?articleId=169690&amp;publicationSubCategoryId=92</link>
</article>
<article>
<title>Quezon province pugad na ng droga-Solon</title>
<author>Malou Rongalerios-Escudero</author>
<date>
<month>July</month>
<day>26</day>
<year>2002</year>
</date>
<body>Inamin kahapon ni Quezon Rep. Rafael Nantes na nagiging pugad na ng illegal drugs smugglers ang kanyang probinsiya partikular ang unang distrito ng lalawigan. Kasabay nang pag-amin ni Nantes ay nagbabala ito sa mga smugglers ng ilegal na droga na lisanin na ang nasabing lalawigan dahil mas pinaigting ngayon ang kampanya ng pulisya laban sa mga sindikato ng droga. Ang nahuling P1.7 milyong halaga ng cocaine at shabu sa bayan ng Infanta ay patunay aniya na hindi tumitigil ang pulisya upang mawala ang masamang imahe ng droga sa Quezon. Magugunitang sa Quezon din naganap ang pinakamalaking drug buy-bust sa bansa kung saan nasangkot si Mayor Ronnie Mitra ng Panukulan na nasa isla ng Polilio. Si Mitra ay kasalukuyang nakadetine sa Camp Crame dahil sa nasabing kaso. Sa ngayon aniya ay mas naging vigilante na ang mga residente ng probinsiya dahil naapektuhan na rin ng masamang balita ng ilegal na droga maging ang mga tourist destinations ng lalawigan. Ayon naman sa isang source, sa mismong bayan ng Lucena ay lantaran na ang pagbebenta ng shabu sa ilang barangay na kinabibilangan ng Barangay IV, Cotta at Dalahican. Sinabi ni Nantes na kung hindi makikipagtulungan ang lahat ng opisyales ng Quezon partikular ang mga mayors ay tuluyan ng magiging pugad ng illegal na droga ang lalawigan. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=169693&amp;publicationSubCategoryId=92</link>
</article>
<article>
<title>Pag-alis ng maximum tolerance kinondena ng Bayan Muna</title>
<author></author>
<date>
<month>July</month>
<day>26</day>
<year>2002</year>
</date>
<body>Mariing binatikos kahapon ng mga kinatawan ng Bayan Muna ang naging desisyon ni Pangulong Arroyo na alisin ang maximum tolerance sa mga kilos-protesta. Sinabi ni Bayan Muna Rep. Satur Ocampo na napakadaling makalimot ni Arroyo kung paano siyang nalagay sa puwesto kapalit ni dating Pangulong Estrada. Kung hindi aniya sa isang malawakang kilos-protesta na dinaluhan ng mga mamamayan ay hindi naman magiging pangulo ng bansa si Arroyo. Hindi aniya maganda ang naging desisyon ng Pangulo dahil ipinakikita nito na isang mapanupil na gobyerno ang kanyang pinaiiral. Bagaman at aminado si Ocampo na hindi naman itinatadhana ng batas ang pagkakaroon ng maximum tolerance sa mga rally ay dapat naman aniyang ipatupad ito ng pulisya upang ipakita na kaya nilang kontrolin ang sitwasyon. Nilinaw pa ni Ocampo na sa kanilang rally sa kahabaan ng Commonwealth noong SONA ni Arroyo ay hindi sa kanilang hanay nagsimula ang gulo. &amp;quot;May mga nambato sa likod, yong mga nakatira sa gilid ng Commonwealth, kaya hindi kami ang dapat sisihin sa pambabato,&amp;quot; ani Ocampo. Walang paninikil Walang intensiyon ang pamahalaan na sikilin ang karapatan ng mamamayang makapagdaos ng demonstrasyon at kalayaang makapagpahayag kahit na magkakaroon ng limitasyon sa pagpapatupad ng maximum tolerance. Ayon kay Press Secretary Ignacio Bunye, kung ang demonstrasyon at pagdaraos ng rally ay mapayapa at walang kaguluhan, malayang maidaraos ang mga kilos-protesta. Pero kung magulo ang rally at mambabato ng mga pulis, dito na papasok ang mga tagapagpatupad ng batas para buwagin ang ralista. Umani ng mga puna ang pahayag ni Pangulong Arroyo na wala nang ipatutupad na maximum tolerance sa mga nagdaraos ng rally na gagamit ng dahas para magkaroon ng gulo. Ayon sa mga militanteng grupo ang pahayag na ito ay nagbabadya lamang ng panunumbalik ng rehimeng militar at pasista at isang hayagang pagyurak sa karapatan ng mamamayan. (Malou Rongalerios-Escudero/Lilia Tolentino)</body>
<link>http://www.philstar.com/Article.aspx?articleId=169703&amp;publicationSubCategoryId=92</link>
</article>
<article>
<title>Maximum tolerance ng PNP rerebisahin</title>
<author>Danilo Garcia</author>
<date>
<month>July</month>
<day>26</day>
<year>2002</year>
</date>
<body>Nakatakdang magsagawa ng panibagong &amp;quot;implementing rules and guidelines&amp;quot; ang Philippine National Police (PNP) sa pagpapatupad ng maximum tolerance upang hindi na abusuhin ng mga demonstrador ang kaluwagan ng mga pulis sa kanilang mga kilos-protesta. Itoy matapos na ipag-utos ni Pangulong Arroyo kay PNP chief Hermogenes Ebdane na huwag nang ipatupad ang maximum tolerance dahil sa pang-aabuso dito ng mga lider ng mga ibat ibang militanteng grupo sa demokrasya partikular na ang freedom of expression at assembly. Sinabi ni Ebdane na pag-aaralan nila ang mga tatanggalin at bagong ipatutupad na paghawak ng mga pulis sa mga sitwasyon kapag may rally. Handa naman umano ang PNP sa mga suhestiyon. Importante umano sa mga ralista na malaman ang kanilang mga limitasyon, ang kanilang okasyon at hangganan ng kanilang mga lugar na pagdadausan ng rally upang maiwasan ang pag-aresto sa kanila at pagsasampa ng kaso. Hindi naman umano nagkukulang ang pulisya sa pagpapa-alala sa mga lider ng mga militanteng grupo sa lugar at oras ng kanilang demonstrasyon at nakikipag-cooperate pa sa kanila para sa maayos na pagtitipon at paghahayag ng kanilang saloobin. Sa pagrerebisa ng pagpapatupad ng maximum tolerance ng PNP, inaasahan na mas mahigpit ngayon ang pulisya sa mga ralista at hindi na papayagang magpa-agrabyado sa mga ito. (Ulat ni Danilo Garcia)</body>
<link>http://www.philstar.com/Article.aspx?articleId=169706&amp;publicationSubCategoryId=92</link>
</article>
<article>
<title>Biazon pinupuntirya ring sungkitin</title>
<author>Rudy Andal/Lilia Tolentino</author>
<date>
<month>July</month>
<day>26</day>
<year>2002</year>
</date>
<body>Humahataw ang administrasyon na bawasan ang miyembro ng oposisyon kung saan matapos makasungkit nang 3 na ang pinakahuli ay si Sen. Blas Ople ay may isa pang nililigawan sa oposisyon para sumanib sa administrasyon sa katauhan naman ni Sen. Rodolfo Biazon. Nabatid na nakahanda si Sen. Ramon Magsaysay Jr. na ipagkaloob kay Biazon ang chairmanship ng national defense sumama lamang ito sa kanilang kampo. Ayon kay Magsaysay, hindi naman kinakailangan ni Biazon na lumipat pa ng partido kundi mananatili siyang miyembro ng Laban ng Demokratikong Pilipino subalit dapat ay mayroon siyang working coalition sa administration bloc. Samantala, nalagasan man ay maluwag na tinanggap ng oposisyon ang pag-alis ni Ople dahil kuwalipikado naman anya ito sa posisyon, Wala pang tiyak na petsa kung kailan uupo si Ople. Sinabi ni Press Secretary Ignacio Toting Bunye na binigyan ng Pangulo si Ople ng sapat na panahon para tapusin muna ang maiiwanan niyang trabaho sa Senado bago siya lumipat sa DFA. (Ulat nina Rudy Andal/Lilia Tolentino)</body>
<link>http://www.philstar.com/Article.aspx?articleId=169715&amp;publicationSubCategoryId=92</link>
</article>
<article>
<title>Pag di ibinalik ang libong estudyante, gulo sa Marikina City sisiklab</title>
<author>Joy Cantos</author>
<date>
<month>July</month>
<day>26</day>
<year>2002</year>
</date>
<body>Pinangangambahang sumiklab ang kaguluhan sa pagitan ng mga lokal na opisyal ng Marikina City at ng nagpoprotestang mga magulang ng libong mga estudyante sa elementarya at high school na pinatalsik sa mga pampublikong paaralan matapos na madiskubreng di lehitimong mga residente ng lungsod. Nabatid na sa kabila ng utos ng Department of Education-NCR ng pagpapairal ng &amp;quot;status quo&amp;quot; sa kaso ng libong mag-aaral upang pabalikin ang mga ito sa kanilang mga paaralan ay mahigpit itong tinanggihan ni Marikina City Mayor Marides Fernando. Sinabi ni Claro Capco, administrative officer ng Marikina City School Division na tumanggi si Fernando base na rin sa inaprubahang city ordinance no.28 na pinagtibay ng konseho noong nakalipas na Marso 14, 2002 na mga residente lamang ng lungsod ang maaring mag-aral sa kanilang lugar. Sa halip ay nangako rin ito na tutulungan na lamang ang mga pinatalsik na estudyante na makalipat sa ibang paaralan. Iginigiit naman ng mga magulang na hindi dapat ipagkait ang edukasyon sa kanilang mga anak kung saan ay nagbanta rin ang mga itong maglulunsad ng malawakang kilos-protesta upang kondenahin ang nasabing umanoy malupit na hakbang ng pamahalaang lungsod. Samantala nagbanta naman ang Marikina City government na kakasuhan ng perjury ang mga magulang ng libong estudyante kapag ipinagpilitan ng mga ito na pabalikin sa kanilang mga paaralan ang pinatalsik na mga mag-aaral. Napag-alaman na ang mga pinatalsik na estudyante ay mga residente ng Antipolo City, San Mateo at Cainta na pawang sa lalawigan ng Rizal. (Ulat ni Joy Cantos)</body>
<link>http://www.philstar.com/Article.aspx?articleId=169717&amp;publicationSubCategoryId=92</link>
</article>
<article>
<title>RP 'drug republic' na</title>
<author>Malou R. Escudero</author>
<date>
<month>July</month>
<day>27</day>
<year>2002</year>
</date>
<body>Maaari nang tawaging republika ng bato o droga ang Pilipinas matapos lumabas ang ulat ng National Drug Enforcement and Prevention Coordinating Council Center na umaabot na sa 3.4 milyon Filipino ang gumagamit ng ipinagbabawal na gamot. Bunga nito, hiniling kahapon ni Bukidnon Rep. Juan Miguel Zubiri na ipalathala sa mga pahayagan ang pangalan at litrato ng mga big time-drug pushers sa bansa upang masawata ang lumalalang problema ng ilegal na droga. Sa nasabing bilang, 1.7 milyon sa mga nasabing adik ay mga pushers din, samantalang 1.2 milyon ang mga kabataan. Ang shabu aniya na nagkakahalaga ng P2,000 bawat gramo ang mas nais gamitin ng nasa 95 porsiyento ng mga drug addict samantalang ang natitirang limang porsiyento sa 3.4 milyong adik ay gumagamit ng marijuana na nabibili sa pinakamababang halaga na P50 bawat teabag o ecstacy pills, na nagkakahalaga ng mula P400-P700 per pop. Idinagdag ni Zubiri na dapat magsama ang AFP at PNP sa kanilang order of battle laban sa mga most wanted drug pushers sa bansa. Kung mailalathala aniya sa mga pahayagan ang pangalan at litrato ng big time pushers ay madaling mahuhuli ang mga ito sa tulong na rin ng mga mamamayan. Ang ilegal na droga din aniya ang sanhi ng tumataas na bilang ng krimen sa bansa partikular ang rape at murder. (Ulat ni Malou R. Escudero)</body>
<link>http://www.philstar.com/Article.aspx?articleId=169805&amp;publicationSubCategoryId=92</link>
</article>
<article>
<title>Utang ng Arroyo gov't, P382-B</title>
<author>Malou Rongalerios-Escudero</author>
<date>
<month>July</month>
<day>27</day>
<year>2002</year>
</date>
<body>Sa loob lamang nang 14-buwang panunungkulan ay umabot sa P382 bilyon ang nautang ng administrasyong Arroyo. Ito ang ibinunyag kahapon ni House Minority Leader Carlos Padilla kaugnay sa lumalaking utang ng bansa dahil na rin aniya sa kabiguan ng gobyerno na ipatupad ang pagtitipid sa mga tanggapan ng pamahalaan. Sinabi pa ni Padilla na ang inutang ng kasalukuyang gobyerno ay mahigit pa sa pinasok na pagkakautang ng mga nakaraang administrasyon sa kahalintulad ding panahon. Hindi aniya imposible na mahigit na ngayon sa P3 trilyon ang utang ng national government dahil sa panibagong utang na pinasok ng administrasyong Arroyo. Noong Disyembre ng nakaraang taon ay umaabot na sa P2.88 trillion ang utang ng Pilipinas. Sinabi pa ni Padilla na kung hindi titigil sa pangungutang ang administrasyong Arroyo ay siguradong dodoble pa ang mauutang nito bago dumating ang presidential elections sa 2004. Ang dapat aniyang pagtuunan ng pansin ng gobyerno ay ang pagpapalakas sa revenue collection upang hindi na lumaki ang budget deficit ng bansa at lalo pang madagdagan ang utang ng Pilipinas. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=169817&amp;publicationSubCategoryId=92</link>
</article>
<article>
<title>Ople nagpaalam na sa Senado</title>
<author>Rudy Andal</author>
<date>
<month>July</month>
<day>27</day>
<year>2002</year>
</date>
<body>Tuluyang nagpaalam sa oposisyon at kay dating Pangulong Estrada si Sen. Blas Ople bilang miyembro ng oposisyon makaraang pormal na itong nagbitiw bilang miyembro ng Laban ng Demokratikong Pilipino (LDP) kahapon. Sinabi ni Sen. Ople sa mga mamamahayag ng Senado na dadalo siya sa huling pagkakataon sa minority caucus ng opposition bloc sa Lunes bago siya manumpa bilang Foreign Affairs secretary kay Pangulong Arroyo sa Martes. Ayon kay Ople, tinanggap niya ang DFA post dahil sa kanyang paniniwala na malaki ang kanyang maitutulong sa pamahalaan sa usaping ugnayang-panlabas kung saan ay mayroon siyang matagal na karanasan bilang chairman ng Senate committee on foreign relations. Idinagdag ni Ople na tinanggap niya ang DFA post hindi upang maging figure head lamang kundi maging bahagi ng gobyerno partikular sa pagbalangkas ng foreign policies. (Ulat ni Rudy Andal)</body>
<link>http://www.philstar.com/Article.aspx?articleId=169821&amp;publicationSubCategoryId=92</link>
</article>
<article>
<title>GMA na 'wow mali' kay Marohombsar</title>
<author>Lilia Tolentino</author>
<date>
<month>July</month>
<day>27</day>
<year>2002</year>
</date>
<body>Nabiktima na naman si Pangulong Arroyo ng maling impormasyon matapos ipagmalaki na hawak ng mga awtoridad ang lider ng Pentagon kidnap-for-ransom group na si Faisal Marohombsar ay napilitan siyang bawiin ang pahayag. Nabatid na tumanggap ng impormasyon ang Pangulo na sumuko na si Marohombsar kay Presidential Adviser on Special Concerns Norberto Gonzales kaya sa talumpati ng Pangulo kahapon sa Sarangani matapos pangunahan ang pagsunog sa 20,000 marijuana leaves ay naisingit nito ang pag-aanunsiyo ng pagsuko ni Marohombsar. Subalit matapos ang pahayag ng Pangulo ay nakapanayam si Marohombsar sa radio station DZMM at sinabing wala pa siya sa pangangalaga ng mga awtoridad. Nagulat din si Marohombsar dahil ang alam umano niya ay iniimbitahan siya para makipagkita sa Pangulo. Gayunman, tuloy ang negosasyon sa pagsuko ng nasabing Pentagon lider. (Ulat ni Lilia Tolentino)</body>
<link>http://www.philstar.com/Article.aspx?articleId=169830&amp;publicationSubCategoryId=92</link>
</article>
<article>
<title>3 Pinoy patay sa bagyo sa Japan</title>
<author>Ellen Fernando</author>
<date>
<month>July</month>
<day>27</day>
<year>2002</year>
</date>
<body>Tatlong tripulanteng Filipino ang nasawi matapos na lumubog ang kanilang sinasakyang lifeboat habang kasagsagan ng bagyo sa Japan kamakalawa. Sa ulat ng Department of Foreign Affairs, kinilala ang mga biktimang sina Anatalio Andino, Nestor dela Pe&amp;ntilde;a at Estavas del Mundo Jr. Ang mga labi ng mga Pinoy seamen ay kasalukuyang nakalagak sa isang punerarya sa Japan. Sa report, lulan ang mga biktima kasama ang 16 pang crew sa isang barkong M/V Tomorokoshi. Kasagsagan noon ng typhoon no.9 sa Western Japan at dahil sa hagupit at malakas na hampas ng alon ay napilitan ang mga tripulante na lumikas at lumipat sa isang lifeboat. Subalit hindi nakayanan ng lifeboat ang sama ng panahon hanggang sa lumubog ito. Inihahanda na ang pagpapauwi sa bansa ng mga labi ng mga biktima. (Ulat ni Ellen Fernando)</body>
<link>http://www.philstar.com/Article.aspx?articleId=169833&amp;publicationSubCategoryId=92</link>
</article>
<article>
<title>Plastic surgery ire-regulate na</title>
<author>Malou Rongalerios-Escudero</author>
<date>
<month>July</month>
<day>27</day>
<year>2002</year>
</date>
<body>Dahil sa dumaraming reklamo ng mga pasyente na sa halip na gumanda ay nagkaroon ng facial distortion at nasasawi matapos sumasailalim sa plastic surgery, ipinanukala kahapon ni Davao City Rep. Prospero Nograles na iregulate at limitahan ng pamahalaan ang Surgical Cosmetic Dermatology (SCD) industry. Ang SCD practices ay dapat gawin lamang ng isang lisensiyado at kuwalipikadong doktor na may residency training sa dermatology, plastic o cosmetic surgery, opthalmology at otorhinolaryngology upang maprotektahan ang kalusugan at kaligtasan ng mga pasyente. Ayon sa mambabatas, karamihan sa mga dermatological at facial care clinics at salons na nagsulputan na parang kabute ang pinatatakbo ng mga taong walang medical degree. Ito ay bunsod na rin ng lumalaking bilang ng mga nagnanais pagandahin o &amp;quot;ayusin&amp;quot; ang sarili sa pamamagitan ng cosmetics o plastic surgery. Gayunman, walang magawa ang pamahalaan para mapigilan ang ganitong aksidente dahil wala umanong sapat na batas na sumasakop para sa pagbibigay proteksiyon sa mga biktima ng SCD malpractices na ito. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=169839&amp;publicationSubCategoryId=92</link>
</article>
<article>
<title>Honasan nagbabala na mananagot si GMA kapag tumaas ang singil sa tubig</title>
<author>Rudy Andal</author>
<date>
<month>July</month>
<day>27</day>
<year>2002</year>
</date>
<body>Binalaan ni Senador Gregorio Gringo Honasan na mananagot sa taumbayan si Pangulong Arroyo kapag di nito pinigil ang naka-ambang pagtaas sa singil sa tubig ng Manila Water Inc. Co. at Maynilad Water Services, Inc. Ang pagtaas ng singil sa tubig na nakatakda sa Agosto 2002 ay magiging dagdag na pasanin sa mga residente ng Metro Manila na di pa nakakabawi sa mga nakaraang pagtaas ng presyo ng kuryente, langis at iba pang prime commodities, ani Honasan. Ang presyo ng singil sa tubig ay tumaas na nang dalawang ulit, noong Oktubre 2001 at Enero ng kasalukuyang taon at nagresulta sa mahigit 60 percent na pagtaas sa basic charge mula P4.22 naging P6.76 bawat cubic meter na konsumo ng tubig. Tulad ng kinamumuhiang PPA sa singil sa kuryente, napansin kong mahigit 50 percent ng binabayaran ay walang koneksiyon sa aktuwal na tubig na nakokonsumo ng mga residente dahil nakapaloob sa kanilang bayarin ang mga foreign exchange losses, meter service charge, environment sewers charge at VAT, sabi pa ng senador. Binanggit rin ni Honasan na ang mga idinadagdag na gastusing ito ay karaniwang kinakarga ng mga kumpanyang pumapasok sa anumang negosyo kabilang na ang mga public utilities, kayat siya ay nagtataka kung bakit pinapayagan umano ng pamahalaan na ipasa ang mga ito sa mga mamamayang bugbog na sa mga mataas na bilihin. Mahalagang siguruhin ng pamahalaan na bago isipin ang anumang pagtaas pagbutihin muna ang pagbibigay ng serbisyo ng tubig sa mga residente. Binanggit ni Honasan na sa San Lazaro Hospital pa lamang ay may 400 kaso umano ng pagkakasakit ng acute diarrhea na nagresulta sa limang pagkamatay dahilan sa kontaminadong tubig mula sa mga tubong butas ng naturang mga water utilities. (Ulat ni Rudy Andal)</body>
<link>http://www.philstar.com/Article.aspx?articleId=169840&amp;publicationSubCategoryId=92</link>
</article>
<article>
<title>Kidnap gang bumanat: P15-M ransom hingi</title>
<author>Joy Cantos</author>
<date>
<month>July</month>
<day>28</day>
<year>2002</year>
</date>
<body>Aktibong kumikilos ngayon sa Metro Manila at mga karatig lalawigan ang isang kidnap-for-ransom (KFR) gang matapos na dukutin ang dalawang biktima kabilang ang isang mayamang negosyante. Itoy sa kabila ng inilunsad na all-out-war policy ng pamahalaan ni Pangulong Gloria Macapagal Arroyo laban sa malalaking sindikatong kriminal sa bansa. Base sa sketchy report, ang unang dinukot na biktima ay isang batang babae na anak ng isang mayamang negosyante sa Metro Manila. Ayon sa source, dinukot ang bata nito pang nakalipas na Miyerkules sa katimugan ng Metro Manila. Matapos dukutin ang bata ay isinunod namang dukutin ng grupo ang isang mayamang negosyante sa Laguna. Gayunman, tumanggi ang PNP na magbigay ng detalye at pagkakakilanlan sa dalawang panibagong biktima ng kidnapping dahilan baka mabulilyaso umano ang isinagawang operasyon ng Police Anti-Crime Emergency Responce (PACER). Nabatid na humingi umano ang naturang grupo ng P5 M ransom kapalit ng kalayaan ng bata habang P10 M naman ang hinihingi para sa mayamang negosyante. Kaugnay nito, narekober na ng mga awtoridad ang Ford Expedition ng negosyante na inabandona ng mga kidnapper sa Calamba City. Ang nasabing sasakyan aya kasalukuyan umanong nasa kustodya ng Laguna Police Provincial Office (PPO) sa Sta. Cruz Laguna. Naghihinala naman ang mga awtoridad na alinman sa Bucala Group, Fajardo group at Villber group ang responsable sa pagdukot sa mga biktima. Ang tatlong nabanggit na grupo ay kabilang sa 21 KFR syndicates na target lansagin ng PNP sa loob ng isang taon. Magugunita na matapos iluklok sa posisyon ni Pangulong Arroyo si PNP Chief P/Director General Hermogenes Ebdane Jr. ay nagbigay ito ng ultimatum na uubusin ang lahat ng KFR groups sa loob ng lamang ng isang taon. (Ulat ni Joy Cantos)</body>
<link>http://www.philstar.com/Article.aspx?articleId=169939&amp;publicationSubCategoryId=92</link>
</article>
<article>
<title>Marohombsar binigyan ng ultimatum ng Malaca&amp;ntilde;ang para sumuko</title>
<author>Ely Saludar/Malou R. Escudero</author>
<date>
<month>July</month>
<day>28</day>
<year>2002</year>
</date>
<body>Nauubos na ang pasensiya ng Malaca&amp;ntilde;ang laban sa lider ng Pentagon gang kaya nagbigay ito ng palugit para ito ay sumuko. Hanggang ngayong linggo ang ibinigay na palugit ng Malaca&amp;ntilde;ang para sumuko ang puganteng si Faisal Marohombsar. Sinabi ni President Adviser on Special Concerns Norberto Gonzales na kung hindi matatapos ang negosasyon nito kay Marohombsar ngayong linggo ay aatras siya bilang negosyador. Kapag pumalpak muli ang negosasyon ay kanya na itong ipauubaya sa pulisya at militar. Samantala inako na rin ni Gonzales ang pagbibigay ng maling impormasyon kay Pangulong Arroyo na nakuryente sa paglalabas ng balitang sumuko na ang lider ng Pentagon. Iginiit naman kahapon ng ilang mambabatas na panahon na umano para bawasan ng Pangulo ang kanyang gabinete lalo na iyong mga naglalagay sa kanya ng malalaking kahihiyan. Sinabi ni Iloilo Rep. Augusto Syjuco na lumalabas na incompetent ang ilang miyembro ng gabinete ni Arroyo partikular ang ilang nakaupo sa Office of the Press Secretary dahil nabibigyan ng maling impormasyon ang Pangulo. Umapela naman si Press Secretary Ignacio Bunye na huwag ng palakihin ang nasabing kapalpalkan at sisikapin na ito ay maresolba at huwag ng maulit. (Ulat ni Ely Saludar/Malou R. Escudero)</body>
<link>http://www.philstar.com/Article.aspx?articleId=169941&amp;publicationSubCategoryId=92</link>
</article>
<article>
<title>Psywar tactics ng ASG na buhay pa si Sabaya dinedma ng AFP</title>
<author>Joy Cantos</author>
<date>
<month>July</month>
<day>28</day>
<year>2002</year>
</date>
<body>Bahagi lamang umano ng disinformation drive ng mga bandidong Abu Sayyaf Group (ASG) ang pagpapalutang ng mga balita na buhay na buhay pa ang spokesman nilang si Aldam Tilao alyas Abu Sabaya. Ito ang naging pahayag ni AFP Spokesman Brig. Gen. Eduardo Purificacion bilang reaksyon sa napabalitang text messages umano ni Sabaya na nadiskubre sa cellphone ng napatay na lider ng Abu Suffia kidnap-for-ransom group na si Tungko Abdulraman alyas Commander Tropical noong nakaraang Huwebes. Ipinababatid ni Sabaya sa kanyang text messages na siya ay nasa maayos na kalagayan at hinikayat nito si Commander Tropical na ipagpatuloy ang pakikipaglaban nito sa militar. Kasabay nito,muli ring iginiit ni Purificacion ang buong paniniwala ng liderato ng AFP na patay na si Sabaya kasama ang ilan nitong tauhan matapos makasagupa ang mga elemento ng Special Warfare Group ng Phil. Navy sa baybayin ng Sibuco, Zamboanga del Norte noong Hunyo 21. Binigyan diin pa ni Purificacion na ibig lamang manindak ng ASG kaya pinalalabas ng mga itong buhay pa si Sabaya para palitawin na malakas pa sila. Sa kasalukuyan ay walang humpay ang ginagawang pagtugis ng tropa ng pamahalaan sa 50 pang nalalabing miyembro ng ASG na nagkukuta sa mga bulubunduking lugar ng Sulu at Basilan. (Ulat ni Joy Cantos)</body>
<link>http://www.philstar.com/Article.aspx?articleId=169953&amp;publicationSubCategoryId=92</link>
</article>
<article>
<title>MLSA, daan sa pagpasok ng US troops sa bansa</title>
<author>Malou Escudero/Ely Saludar</author>
<date>
<month>July</month>
<day>28</day>
<year>2002</year>
</date>
<body>Magiging daan sa pagpasok ng karagdagang US troops sa bansa ang napipintong pag-apruba ng Malaca&amp;ntilde;ang sa kontrobersiyal na Mutual Logistics Support Agreement (MLSA). Ayon kay Bayan Muna Rep. Satur Ocampo,ang MLSA ang gagamiting armas ni Pangulong Arroyo para sa pagtatayo niya ng isang &amp;quot;strong republic&amp;quot;. Subalit, sinabi rin ni Ocampo, kung talagang nais ni Arroyo na magtatag ng isang matibay na republika ay ang dapat nitong patatagin ay ang ekonomiya ng bansa. Ang isang malakas na republika,aniya ay hindi pagpayag ng guluhin ang konstitusyon at pagtapak sa soberenya ng bansa na siyang ginagawa umano ngayon ng pamahalaang Arroyo. Sinabi naman ni Press Secretary Ignacio Bunye na ilalantad ng Malaca&amp;ntilde;ang sa publiko ang anumang nilalaman ng kasunduan bago ito lagdaan. Ayon sa ilang mambabatas, ang MLSA ay kahalintulad ng kasunduan sa base ng militar ng Amerika sa Pilipinas. Nilinaw din ni Bunye na hindi minamadali ng Pangulo ang ang MLSA,sa katunayan umano ay hindi pa ito handa para pirmahan ang MLSA at ito ay kanyang pinabubusisi upang matiyak na walang lalabaging batas. (Ulat nina Malou Escudero/Ely Saludar)</body>
<link>http://www.philstar.com/Article.aspx?articleId=169955&amp;publicationSubCategoryId=92</link>
</article>
<article>
<title>Pinay DH binantaan ng among Arabo na kinasuhan ng rape</title>
<author>Ellen Fernando</author>
<date>
<month>July</month>
<day>28</day>
<year>2002</year>
</date>
<body>Nakatanggap ng pagbabanta ang isang Pinay domestic helper sa kanyang among Arabo na kinasuhan nito ng kasong rape. Ayon sa biktima na itinago sa pangalang Lani, 27, tubong Bataan at pansamantalang kinukupkop ng Philippine Embassy sa Saudi Arabia na matapos niyang kasuhan ng rape ang among si Ibrahim Al-Shamary, empleyado ng The National Brother Polyclinic Janadriya sa Riyadh ay nag-umpisa na itong bantaan ang kanyang buhay. Binigyan ng Philippine Embassy si Lani ng mag-aasikaso sa kanyang kaso sa katauhan ng isang Mr. Ahmad Badjunaid. Nagbigay na rin ng suporta ang OWWA Assistance Division dito sa Maynila na magmo-monitor sa kaganapan ng isinampa nitong kaso. Nabatid kay Lani,bukod sa panggugulpi, pinagsasayaw din siya ng hubot hubad at pinaiinom ng droga bago gahasain. Tatlong beses na umanong ginahasa ng suspek ang biktima,noong Enero 8, unang linggo ng Pebrero at nitong Hulyo 16. Napag-alaman na anim na buwan pa lamang nagtatrabaho si Lani sa Saudi matapos ma-recruit ng Rubies International Manpower Agency na may tanggapan sa Judisco Bldg, Mabini St., Ermita, Maynila. (Ulat ni Ellen Fernando)</body>
<link>http://www.philstar.com/Article.aspx?articleId=169965&amp;publicationSubCategoryId=92</link>
</article>
<article>
<title>Federal system of govt., di makakatulong</title>
<author>Malou R. Escudero</author>
<date>
<month>July</month>
<day>28</day>
<year>2002</year>
</date>
<body>Lalong magkakawatak-watak ang sambayanang Filipino kapag natuloy ang federal system na gobyerno sa bansa. Ito ang naging babala kahapon ni Iloilo Rep. Augusto Syjuco, kaugnay sa panukala ni Speaker Jose de Venecia na baguhin ang porma ng gobyerno at gawin itong federal system. Naniniwala si Syjuco na hindi makakatulong sa mga problemang kinakaharap ng gobyerno sa ngayon. Kung nais umano matulungan ni De Venecia ang bansa ay mas dapat nitong pagtuunan ng pansin ang pagsusulong ng panukalang batas na mag-aangat sa ekonomiya ng bansa. Kabilang sa mga dapat ipanukala at isabatas ay ang pagbibigay solusyon sa unemployment, pagkain, housing, crimanality, terorismo, korupsyon at political instability. Sinabi ng mambabatas na hindi naman makakain ang federalism maging ang charter change. (Ulat ni Malou R. Escudero)</body>
<link>http://www.philstar.com/Article.aspx?articleId=169966&amp;publicationSubCategoryId=92</link>
</article>
<article>
<title>Camiling, Santiago mahigpit na magkalaban sa AFP top post</title>
<author>Joy Cantos</author>
<date>
<month>July</month>
<day>28</day>
<year>2002</year>
</date>
<body>Mahigpit na magkaribal sina Armed Forces of the Philippines (AFP) Vice Chief of Staff Lt. Gen. Gregorio Camiling at Philippine Army Chief Lt. Gen. Dionisio Santiago sa pinakamataas na posisyon sa liderato ng militar kaugnay ng nalalapit na pagtatapos ng ektensiyon sa termino ni AFP Chief of Staff Gen. Roy Cimatu. Itoy matapos na ihayag ni Pangulong Gloria Macapagal Arroyo na hanggang Setyembre 1 na lamang sa serbisyo si Cimatu at wala na siyang planong palawigin pang muli sa ikalawang pagkakataon ang termino nito. Nabatid na nitong nakalipas na buwan, nag-umpisa sa hanay ng mga contenders ang jockeying sa posisyon. Ayon sa isang high ranking military official, sa nakikita niya ay ang dalawa ang malakas na contenders at ang magiging mahigpit na magkukumpetensiya sa posisyon upang pumalit kay Cimatu. (Ulat ni Joy Cantos)</body>
<link>http://www.philstar.com/Article.aspx?articleId=169970&amp;publicationSubCategoryId=92</link>
</article>
<article>
<title>Marohombsar itinuring ni GMA na terorista!</title>
<author>Lilia Tolentino</author>
<date>
<month>July</month>
<day>29</day>
<year>2002</year>
</date>
<body>Itinuring na ring terorista at itinulad kay Abu Sayyaf Group (ASG) Spokesman Abu Sabaya ni Pangulong Gloria Macapagal Arroyo ang puganteng Pentagon leader Faisal Marohombsar. Ito ang nilalaman ng talumpati ng Pangulo Arroyo sa pagdalo nito sa 3rd National Conference ng Ulama League of the Philippines sa Marawi City. Sinabi ng Pangulong Arroyo na ang Pentagon Group tulad ng ASG ay hindi mga muslim kundi mga terorista at kriminal na patuloy na tinutugis ng tropa ng pamahalaan. &amp;quot;Hindi sila kampiyon ng Islam. Sila ay mga traydor sa aral ng Islam, na nagtataguyod ng kapayapaan at pagpapatawad,&amp;quot; wika ng Pangulo. Nilinaw din ng Pangulo na bagamat tinutugis ng tropa ng pamahalaan ang nasabing kidnapping groups ay hindi ito nagdedeklara ng jihad o religious war. &amp;quot;Criminal are criminals whether they are muslim, christians or pagans,&amp;quot; anang Pangulo. Samantala,tinanggihan ng Malaca&amp;ntilde;ang ang mga kondisyong hiningi ni Marohombsar para sa pagsuko nito sa pamahalaan. Hininging kondisyon ni Marohombsar kay Pangulong Arroyo ay ang pag-urong ng mga demanda laban sa kanya. Ayon kay Press Secretary Ignacio Bunye, ang tanging puwedeng garantiyahan lang ng pamahalaan sa pagsuko ni Marohombsar ay ang kaligtasan nito at pagkakaloob sa kanya ng makatarungang paglilitis sa mga kaso. Nilinaw din ni Bunye na walang ultimatum na ibinibigay ang Malaca&amp;ntilde;ang kay Marohomsar kundi si Presidential Adviser on Special Concerns Norberto Gonzales ang nagbigay ng palugit sa sarili para sa kanyang pakikipagnegosasyon nito sa lider ng Pentagon. (Ulat ni Lilia Tolentino)</body>
<link>http://www.philstar.com/Article.aspx?articleId=170057&amp;publicationSubCategoryId=92</link>
</article>
<article>
<title>Secretary Alvarez, sisipain na!</title>
<author>Lilia Tolentino</author>
<date>
<month>July</month>
<day>29</day>
<year>2002</year>
</date>
<body>Ipinahiwatig na ng Pangulong Arroyo ang pagsuko niya sa Commission on Appointments para mapalusot ang pagpapatibay sa pagtatalaga niya kay Environmental and Natural Resources Secretary Heherson Alvarez. Ito ang impresyon ni Press Secretary Ignacio Bunye sa ginawang panayam ng mga mamamahayag sa Pangulo kung patuloy pang ilalaban ng Malaca&amp;ntilde;ang ang nominasyon ni Alvarez sa DENR. &amp;quot;I dont remember exactly what the President said but in effect may hint from the President that Secretary Alvarez is on the way out&amp;quot; ani Bunye. Ang napipintong paghirang ng Pangulo sa isang bagong DENR Secretary ay nakumpirma nang ihayag ni Vice President Teofisto Guingona na inialok sa kanya ng Pangulo ang puwesto ni Alvarez para bigyang daan ang pagtatalaga ng Pangulo kay Senador Blas Ople bilang DFA Secretary. Nahihirapan si Alvarez na makalusot sa CA dahil sa oposisyon mula sa ilang sektor kabilang na ang PICOP Resources Incorporated. Inireklamo ng PICOP ang hindi umano pagsunod ni Alvarez sa direktiba ng Pangulo noong Oktubre 11, 2001 na pagkalooban ito ng Integrated Forest Management Agreement (IFMA) para masuportahan ang industriya ng papel sa bansa. Sa sandaling mapaso ang Timber License Agreement ng PICOP, masasara ang operasyon nito at mawawalan ng trabaho ang 8,000 empleyado ng kumpanya. Subalit nagpaliwanag si Alvarez sa isang liham ng Pangulo na may petsang Hulyo 25,2002 na lumikha na siya ng isang grupo na magpapabilis sa kumbensiyon ng TLA ng PICOP sa IFMA. Gayunman,sinabi ni Alvarez na ang PICOP mismo ang lumabag sa kahilingan ng DENR na magtalaga ng kinatawan sa pagbabalangkas ng IFMA. Iginigiit ng PICOP na kailangang awtomatiko ang kumbersiyon ng IFMA na hindi kailangang dumaan pa sa proseso ng DENR. Ang pagtanggi umano ng PICOP na dumaan sa proseso ay nangangahulugan na binabaliwala nito ang umiiral na alintuntuning pangkapaligiran at ang pagbabayad ng PICOP ng P37.36 milyong forest charges dahil sa sobrang pamumutol ng kahoy mula Enero hanggang Disyembre 2001. Sinabi rin ni Alvarez na mayroon pang hindi nababayarang forest charges ang PICOP na P 17.77 milyon mula Mayo 8,2001 hanggang Hulyo 7,2001. (Ulat ni Lilia Tolentino)</body>
<link>http://www.philstar.com/Article.aspx?articleId=170072&amp;publicationSubCategoryId=92</link>
</article>
<article>
<title>IBP pabor na tanggalan ng maskara ang mga 'hoodlums in robes at barongs'</title>
<author>Butch Quejada</author>
<date>
<month>July</month>
<day>29</day>
<year>2002</year>
</date>
<body>Kinatigan ng Integrated Bar of the Philippines (IBP) ang hakbangin ng Department of Justice (DOJ) na kilalanin ang mga umanoy &amp;quot;hoodlums in robes at barongs&amp;quot;. Sa isang panayam sa grupo ng mga manananggol sa pangunguna ni Atty. Jose P. Icaonapo Jr., dating governor ng IBP-Greater Manila Region na ginanap sa Ninoy Aquino International Airport, nabatid na inihahanda na ang pormal na pakikipag-ugnayan sa pagitan nina DOJ Undersecretary Jose Calida at IBP President Teofilo Pilando. Sinabi ni Icaonapo, pabor sila sa nasabing hakbangin ng DOJ para sa kapakanan ng hudikatura ng bansa bagamat ito ay isang &amp;quot;recycle issue&amp;quot; na hanggang ngayon ay nananatiling &amp;quot;uncorroborated&amp;quot;. Ang hakbanging ito ng DOJ ay nag-ugat sa naging pahayag kamakailan ni US Ambassador to the Philippines Francis Ricciardone nang tuligsain nito ang talamak na katiwalian sa hudikatura at law enforcers unit na sanhi para umano hindi umangat ang ekonomiya ng bansa. Hiniling naman ni Undersecretary Calida sa IBP na kumbinsihin ang kanilang mga abogado, maging ang publiko na makipagtulungan sa kanila upang maging matagumpay ang kanilang isasagawang paglilinis sa hanay ng hudikatura na nabiktima ng mga tiwaling justices, judges at prosecutors sa pamamagitan ng paghaharap ng reklamo sa DOJ Action Center. Ituturing na confidential ang anumang sumbong upang tiyakin ang kaligtasan ng mga biktima. (Ulat ni Butch Quejada)</body>
<link>http://www.philstar.com/Article.aspx?articleId=170074&amp;publicationSubCategoryId=92</link>
</article>
<article>
<title>'Smoking Ban' inihain ni Villar</title>
<author>Rudy Andal</author>
<date>
<month>July</month>
<day>29</day>
<year>2002</year>
</date>
<body>Magandang balita sa mga hindi naninigarilyo. Upang mapangalagaan ang kalusugan at karapatan ng mga hindi naninigarilyo na makasinghot ng mapanganib at nakalalasong usok ng sigarilyo, naghain si Senate President Pro-Tempore Manny Villar ng panukalang batas na magbabawal ng paninigarilyo sa ilang pampublikong lugar. &amp;quot;Kung may karapatan ang mga naninigarilyo na gawin ang kanilang bisyo, mayroon ding karapatan ang mga hindi naninigarilyo na mapangalagaan mula sa mapanganib na epekto ng tinatawag na &amp;quot;second hand smoke&amp;quot; na ibinubuga ng mga naninigarilyo,&amp;quot; wika ni Villar. Sa ilalim ng Senate Bill 2238, ipagbabawal ang paninigarilyo sa mga pampublikong lugar, tulad ng mga ospital, klinika, eskwelahan, mga pampublikong sasakyan, airconditioned rooms buildings,hotels, shopping malls, sinehan, restaurants at iba pa. Batay sa pag-aaral na ang paninigarilyo ay hindi lamang mapanganib sa kalusugan ng mga taong gumagawa ng bisyong ito kundi maging sa mga taong nakakasinghot ng mga usok na kanilang ibinubuga. Ang usok ng sigarilyo ay nagiging sanhi ng tinatawag na &amp;quot; respiratory illnesses&amp;quot; gaya ng asthma, bronchitis at emphysema. Itinakda rin ng panukala ang pagsasagawa ng DOH, DepED at PIA ng isang malawakang impormation campaign sa masamang epekto ng paninigarilyo. (Ulat ni Rudy Andal)</body>
<link>http://www.philstar.com/Article.aspx?articleId=170084&amp;publicationSubCategoryId=92</link>
</article>
<article>
<title>Opisyal na 'kumuryente' kay GMA di parurusahan</title>
<author>Lilia Tolentino</author>
<date>
<month>July</month>
<day>29</day>
<year>2002</year>
</date>
<body>Hindi parurusahan ang opisyal na nagbigay ng maling impormasyon sa Pangulong Gloria Macapagal Arroyo kung kayat nai-anunsiyo agad nito ang pagsuko ng Pentagon leader Faisal Marohombsar. Ito ang inihayag kahapon ni Press Secretary Ignacio Bunye,bagaman nilinaw niya itong paiimbestigahan para lang hindi na maulit ang nasabing pangyayari. Ang pahayag ni Bunye ay kasunod ng panawagan ng ilang mambabatas na sibakin sa puwesto ng Pangulo si Press Undersecretary Roberto Capco na nagbibigay sa kanya ng maling impormasyon. Gayunpaman, ipinagtanggol naman ni Capco ang kanyang pagkakamali sa pagsasabi na &amp;quot;wrong timing&amp;quot; lang ang nangyari sa ginawang pag-anunsyo ng Pangulo kaugnay sa gagawing pagsuko ni Marohombsar, dahil talaga naman susuko ito kaya lang ay nagbago ang isip nito. (Ulat ni Lilia Tolentino)</body>
<link>http://www.philstar.com/Article.aspx?articleId=170087&amp;publicationSubCategoryId=92</link>
</article>
<article>
<title>'Valedictory address' ni Senador Ople</title>
<author>Rudy Andal</author>
<date>
<month>July</month>
<day>29</day>
<year>2002</year>
</date>
<body>Nakatakdang magbigay ng kanyang &amp;quot;valedictory address&amp;quot; si Senador Blas Ople sa kanyang mga kasamahan sa senado matapos niyang tanggapin ang alok ni Pangulong Gloria Macapagal-Arroyo na pamunuan ang Department of Foreign Affairs (DFA). Pormal ding ihahayag ni Ople ang kanyang pagbibitiw bilang Senador ngayong araw na ito kung saan bukas ay manunumpa na ito bilang bagong kalihim ng DFA sa Malaca&amp;ntilde;ang. Sa pag-alis ni Ople sa senado ay maiiwan na lamang na 10 ang miyembro ng oposisyon matapos maunang lumipat sa kampo ng administrasyon si Sen. Robert Jaworski. (Ulat ni Rudy Andal)</body>
<link>http://www.philstar.com/Article.aspx?articleId=170094&amp;publicationSubCategoryId=92</link>
</article>
<article>
<title>Oposisyon igigiit ang legalidad ng Hunyo 3-6 sesyon</title>
<author>Rudy Andal</author>
<date>
<month>July</month>
<day>29</day>
<year>2002</year>
</date>
<body>Igigiit ngayon ng mga miyembro ng oposisyon na pagbotohan ang legalidad ng kanilang Hunyo 3-6 sesyon habang dadalo pa sa huling pagkakataon sa senado si Sen. Blas Ople bago manumpa bukas bilang DFA secretary. Ayon kay Senate Minority Leader Aquilino Pimentel Jr., hihilingin nila sa sesyon ngayon na pagbotohan ang legalidad ng Hunyo 3-6 sesyon na isinagawa ng oposisyon kung saan ay apat na mahahalagang panukalang batas ang kanilang ipinasa sa ikatlo at pinal na pagbasa. Sinabi ni Pimentel, kaya nais nilang pagdedesisyunan ng buong kasapian ng senado sa isasagawang sesyon ngayong hapon ang itinalakay na mahahalagang panukala na kanilang ipinasa. (Ulat ni Rudy Andal)</body>
<link>http://www.philstar.com/Article.aspx?articleId=170095&amp;publicationSubCategoryId=92</link>
</article>
<article>
<title>Erap nagbalak na ipapatay si Atong Ang</title>
<author>Malou R. Escudero</author>
<date>
<month>July</month>
<day>30</day>
<year>2002</year>
</date>
<body>Nagbalak umano si dating Pangulong Estrada na itumba ang kanyang kaibigang si Charlie &amp;quot;Atong&amp;quot; Ang kapalit ng pananahimik ni dating Ilocos Sur Gov. Luis Chavit Singson tungkol sa nalalaman ng huli sa umanoy pagkakasangkot ni Estrada sa jueteng protection racket. Sa ikatlong pagtestigo kahapon sa pagpapatuloy ng pagdinig ng kasong plunder sa Sandiganbayan, ibinunyag ni Singson na ang pagpatay kay Ang ay ipinaabot ni Estrada sa pamamagitan ni dating Interior and Local Government Sec. Alfredo Lim ilang araw bago lumantad sa publiko si Singson at ibunyag noong October 2000 na si Estrada ay nagkamal ng milyon-milyong piso mula sa jueteng at tobaco excise taxes sa Ilocos Sur. Sinabi ni Singson na nakipag-negosasyon sa kanya si Lim ng tatlong beses bilang emisaryo ni Estrada at nakipag-usap sa kanya upang hindi nito ilantad sa publiko ang mga ebidensiya laban sa dating pangulo. Sinabihan umano ni Lim si Singson na isisi na lamang ang ibubunyag na katiwalian kay suspected big-time gambling lord Charlie Atong Ang. Sinabi pa ni Singson na nagpakita umano si Lim ng senyales na thumbs down na sa kanyang pagkakaintindi ay paglikida kay Ang. Subalit, hindi umano nagawang baguhin ni Lim ang kanyang desisyon kaya nagtungo rin siya sa bahay ni Manila Archbishop Jaime Cardinal Sin noong Oktubre 8, 2000. Naganap umano ang pag-uusap nina Lim at Singson matapos ang insidente sa Malate, Manila kung saan hinarang ang dating gobernador ng mga armadong lalaki na nagpakilalang pulis. Nais umanong dalhin si Singson sa Camp Crame ng mga nasabing lalaki, subalit hindi ito pumayag at sa halip ay sa WPD station sa UN Avenue sila tumuloy kung saan maraming media. Kailangan umanong ilantad ni Singson ang kabulukan ng dati niyang matalik na kaibigan na si Estrada dahil balak na siyang ipapatay nito. (Ulat ni Malou R. Escudero)</body>
<link>http://www.philstar.com/Article.aspx?articleId=170185&amp;publicationSubCategoryId=92</link>
</article>
<article>
<title>Nabaril na Sayyaf 'wag nang ipagtanggol</title>
<author>Danilo Garcia at Lilia Tolentino</author>
<date>
<month>July</month>
<day>30</day>
<year>2002</year>
</date>
<body>Napikon na si AFP-Southern Command Chief Lt. Gen. Ernesto Carolina sa mga akusasyon nina Bayan Muna Representatives Satur Ocampo at Liza Maza na isang sundalong Kano ang nakabaril umano sa nadakip na Abu Sayyaf member sa Basilan. Pinuna ni Carolina na tila mas pinapanigan pa ng dalawang militanteng mambabatas ang naturang bandido na gumawa ng katakot-takot na krimen at pagpapahirap sa kalagayan ng pag-unlad ng bansa. Iginiit ni Carolina na lehitimo ang kanilang operasyon dahil armado sila ng warrant of arrest ng magsagawa ng raid sa safehouse ng Sayyaf na si Boyong-Boyong Isnijal na nahaharap sa maraming kaso ng pagpatay at panggagahasa. Ipinaliwanag din nito na isang staff sergeant ng Army na si SSgt. Mirallosa ang umanoy nakadale sa Sayyaf at nagsilbing medic lamang umano ang sundalong Kano na si Reggie Lane na pilit na tinuturo ng mga militanteng grupo na siyang nakabaril. Nagtataka umano siya kung bakit masyadong pinalalaki ng mga ito ang isyu ng pagkakabaril sa isang bandido na posibleng isa sa mga namugot sa mga walang kalaban-laban nilang biktima. Nagmatigas ito na sa loob ng anim na buwan na military exercises ng Balikatan, wala ni isang sundalong Kano ang isinama nila sa isinasagawang mga operasyon laban sa ASG. Ayon naman kay Defense Secretary Angelo Reyes, isang SSgt. Mirallosa ang nakabaril kay Isnijal matapos na makipagbuno ito sa kanya sa isinagawang raid sa Tuburan, Basilan nitong nakaraang Hulyo 25. Si Lane lamang umano ang naghatid sa pagamutan sa sugatang si Isnijal at tinamaan sa kanyang hita at hindi kasama sa naturang raid. Ang naturang sundalo ang itinuturo nina Ocampo at Maza na nakabaril sa bandido. Iginigiit ng mga ito na i-court martial ang naturang sundalo dahil sa paglabag sa terms of reference ng Balikatan Exercises. (Ulat nina Danilo Garcia at Lilia Tolentino)</body>
<link>http://www.philstar.com/Article.aspx?articleId=170189&amp;publicationSubCategoryId=92</link>
</article>
<article>
<title>Live coverage sa bitay giit</title>
<author>Malou Rongalerios-Escudero</author>
<date>
<month>July</month>
<day>30</day>
<year>2002</year>
</date>
<body>Muling binuhay kahapon ang panukalang ipalabas sa telebisyon ang pagbitay sa mga kriminal na nakasalang sa death row. Sinabi ni Surigao del Norte Rep. Robert Ace Barbers na sa kabila ng pagbabalik ng parusang kamatayan ay hindi pa rin natatakot na gumawa ng karumal-dumal na krimen ang mga kriminal dahil sa hindi nakikita ng mga ito ang pagpapataw ng parusa. Masusubukan umano kung talagang epektibo sa pagsugpo ng krimen ang parusang kamatayan kung ipapalabas ito sa telebisyon. Kung tototohanin umano ni Pangulong Arroyo ang pagbitay sa susunod na buwan kay convicted rapist Alfredo Nardo, ay dapat nang isagawa ang executions linggo-linggo upang maubos na ang mga nakahanay sa death row. Malaki rin aniya ang matitipid ng pamahalaan kung babawasan na nito ang nakahanay sa death row na matagal na ring pinagtibay ng Supreme Court ang pinal na desisyon. Hindi aniya dapat bigyan ng holiday sa mga bilangguan ang mga kriminal na gumawa ng heinous crimes upang magsilbing aral ang mga ito sa mga taong nagbabalak na gumawa ng krimen. Hindi na aniya dapat pakinggan ng Presidente ang ilang human rights activists group na tumututol sa pagpapatupad ng parusang kamatayan dahil lalo lamang lulubha ang problema ng krimen sa bansa. Kung makikita aniya ang live coverage sa pagtibay ay siguradong magdadalawang isip na ang iba pang kriminal na gumawa ng krimen. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=170198&amp;publicationSubCategoryId=92</link>
</article>
<article>
<title>US power firms binatikos ang Napocor unions</title>
<author>Rudy Andal</author>
<date>
<month>July</month>
<day>30</day>
<year>2002</year>
</date>
<body>Binatikos ng dalawang US independent power provider ng National Power Corporations (Napocor) ang pag-iisyu ng mga pahayag ng union dito para sa siraan at tuluyang paalisin sa puwesto si Napocor president Jesus Alcordo. Sinabi ng East Asia Diesel Power Corporation (EADPC) at Duracom Mobile Power Corporation (DMPC), walang basehan ang naging alegasyon ng Napocor Employees and Workers Union, Napocor Employees Consolidated Union at Executives Association na mayroong conflict of interest si Alcordo dahil sa pagiging part owner ng 2 power firm gayung pangulo na ito ng Napocor. Ayon kay Augusto Villareal, chief operating officer II at Ildebrando Ambrosio, corporate legal counsel ng EADPC at DMPC, nagbitiw bilang miyembro ng board ng 2 kumpanya si Alcordo noong January 2001 bago ito naging pangulo ng Napocor. Anila, isang malaking pagkakamali ang binibitiwang akusasyon ng mga unyon hindi lamang kay Alcordo kundi maging sa imahe ng 2 power provider ng Napocor at mayroon silang hawak na legal na dokumento kaugnay nito. Wika pa nina Villareal at Ambrosio, mayroong certificate of completion noong August 17, 1994 na nilagdaan pa ni Napocor President Francisco Viray para sa tie-line at certificate of joint final inspection ng 5 Napocor representatives noong Feb. 29, 2000 habang nagkaroon din ng memorandum of agreement sa pagitan ng Napocor at 2 kumpanya para upahan ng Napocor ang tie-lines ng EADPC. Idinagdag pa ng mga kinatawan, naganap ang mga transaksyong ito habang nasa EADPC pa si Alcordo at hindi pa ito nanunungkulan bilang Napocor president at ng maitalaga na ito sa gobyerno ay binitiwan na niya ang part owner ng 2 kumpanya. Iginiit pa ng mga ito, pumayag ang EADPC na tumanggap ng hulugang pagbabayad mula sa Napocor sa reasonable rental para sa paggamit ng tie-lines kung saan ay naging pabor pa sa pamahalaan. (Ulat ni Rudy Andal)</body>
<link>http://www.philstar.com/Article.aspx?articleId=170202&amp;publicationSubCategoryId=92</link>
</article>
<article>
<title>Anti-terrorism training ng 31 PNP officers, popondohan ng US</title>
<author>Danilo Garcia</author>
<date>
<month>July</month>
<day>30</day>
<year>2002</year>
</date>
<body>Tuluyang nakadepende na ang Pilipinas sa kaalyadong Estados Unidos kung saan maging ang pagsasanay ng 31 pang senior at junior officers ng Philippine National Police (PNP) sa anti-terrorism courses ay nakatakdang pondohan nito nang walang isang kusing na ilalabas ang bansa. Kahapon ay nauna nang nagtungo sa Baton Rouge, Louisiana sa ilalim ng US State Department ang may 13 miyembro ng Special Weapons and Tactics (SWAT) unit at 8 buhat sa Special Action Force (SAF) upang sumailalim sa five-week course na Crisis Response Team Training na sinimulan sa Louisiana State Police Academy na tatagal ng hanggang Setyembre 8. Nabatid na ang nabanggit na pagsasanay ay nauukol para sa mga tactical officers, tactical supervisors and special operations commanders na karaniwang namumuno sa mga nagrerespondeng pulisya sa mga nagaganap na insidente. Samantala, 11 pang PNP personnel ang nakatakdang dumalo sa Firearms Instructors Course na tatagal mula sa Agosto 5 hanggang 23, 2002 na isasagawa sa Albuquerque, New Mexico. Ito naman ay nakalaan sa mga police, security at public safety officers, managers at instructors. Karamihan sa mga kalahok sa nabanggit na pagsasanay ay mga junior officers ng PNP at apat naman ang nagmula sa Police Non-Commissioned Officers. Nilinaw naman ni PNP chief, Director General Hermogenes Ebdane, na ang lahat ng gastusin sa mga nabanggit na pagsasanay, kabilang na ang travel-related expenses ay sagot ng Amerika bilang bahagi pa rin ng anti-terrorism program nito. Magugunitang 18 opisyal na ng PNP ang nauna nang nakapagtapos ng pagsasanay sa United Kingdom kamakailan na sinundan naman ng pagtatapos ng pag-aaral ng 14 ding senior PNP officers sa pangunguna nina Police Directors Florencio Fianza, Ricardo de Leon at Lucas Managuelod na mga nakatapos ng Counter-Terrorism Crisis Management Seminar sa Emergency Planning College sa The Hawkills, Easingwold, York na isinagawa mula Hulyo 21 hanggang 26. (Ulat ni Danilo Garcia)</body>
<link>http://www.philstar.com/Article.aspx?articleId=170210&amp;publicationSubCategoryId=92</link>
</article>
<article>
<title>Industrial customers ng Napocor, Meralco may discount kay GMA</title>
<author>Ely Saludar</author>
<date>
<month>July</month>
<day>30</day>
<year>2002</year>
</date>
<body>Inaprubahan ni Pangulong Arroyo ang pagbibigay ng 25 percent discount sa mga industrial customers ng Napocor at Meralco, ito ay matapos na magkasundo kahapon ang mga opisyal ng Meralco at Napocor sa idinaos na pulong sa Malaca&amp;ntilde;ang. Pero, kailangang maabot ng mga malalaking industrial customers ang minimum na konsumo na 1,000 per kilowatt kada buwan. Sinabi ni Energy Secretary Vince Perez na sa susunod na buwan magkakabisa ang nasabing diskuwento sa mga industrial cutomers sa Metro Manila at karatig bayan na tinaguriang special program to enhance electricity demand o SPEED. Ang SPEED ay bahagi ng 10-point plan ni Pangulong Arroyo na naglalayong pababain ang singil sa kuryente. (Ulat ni Ely Saludar)</body>
<link>http://www.philstar.com/Article.aspx?articleId=170214&amp;publicationSubCategoryId=92</link>
</article>
<article>
<title>Cebu-based porno site isara</title>
<author>Rudy Andal</author>
<date>
<month>July</month>
<day>30</day>
<year>2002</year>
</date>
<body>Inatasan kahapon ng Senado ang National Bureau of Investigation (NBI) at pulisya na ipasara at kasuhan ang operator ng isang Cebu-based na pornographic website na nagbibilad sa mga hubad na katawan ng mga Cebu college girls. Sinabi ni Senate Majority Leader Loren Legarda-Leviste na ang nasabing porno website ay lubhang nakakasira sa imahe ng kababaihan at sa isipan ng mga gumagamit ng internet. Ang naturang website ay maaari rin anyang magamit sa Filipino women trafficking sa pamamagitan ng mail-order bride scheme. Pero ayon kay Sen. Legarda, hindi man ito ginagamit sa mail-order-bride ay dapat isara ang sex site na ito dahil inilalako ang mga Pinay bilang sex object sa internet. (Ulat ni Rudy Andal)</body>
<link>http://www.philstar.com/Article.aspx?articleId=170218&amp;publicationSubCategoryId=92</link>
</article>
<article>
<title>General itinuro sa Nida slay</title>
<author>Danilo Garcia</author>
<date>
<month>July</month>
<day>31</day>
<year>2002</year>
</date>
<body>Isang palabas lamang umano ang ginawang pagbawi ni Philip Medel Jr. sa kanyang naunang testimonya para ilihis ang imbestigasyon ng mga awtoridad at mapagtakpan ang pagkakasangkot ng dalawang retiradong opisyal ng militar na kinabibilangan ng isang general sa kontrobersiyal na kaso ng pagpatay sa aktres na si Nida Blanca. Sa pahayag ng dalawang testigo na sina ex-Phil. Constabulary Major Pedro Pates Jr. at isang nagngangalang Nilo Gonzaga, sinabi ng mga ito na totoo ang naunang mga pahayag ni Medel na siya ang pumaslang kay Blanca at may kinalaman din umano sina General Galileo Kintanar, dating hepe ng Intelligence Service ng Armed Forces of the Philippines (ISAFP) at isang Col. Benny Letrondo, retiradong miyembro ng Phil. Army sa pagsasagawa ng &amp;quot;damage control&amp;quot; sa tunay na mga sangkot sa pagpatay sa aktres. Sinabi ng mga ito na parte ng naturang pagmamanipula ng imbestigasyon ang pag-amin sa pagpatay at pagbawi sa kanyang testimonya ni Medel sa krimen upang mapigilan na mahalungkat ang pagkakadawit ng mga opisyal na tunay na nasa likod ng krimen na naganap noong Nobyembre 2, 2001 sa Atlanta towers sa Greenhills, San Juan. Sinabi ni Pates na kasama siya ni Gonzaga ng pumunta sila sa bahay ni Kintanar kung saan kanyang narinig na nag-iisip umano ang grupo nina Kintanar ng isasagawang damage control. Naganap umano ang naturang meeting ilang araw bago bawiin ni Medel ang kanyang salaysay sa DOJ. Sinabi pa ni Pates na minsan siyang dinalaw ni Medel sa kanyang inuupahang apartment sa #9-3 Kamias road Kamuning, QC noong Nobyembre 6, 2001 kung saan tinanong siya nito kung may kakilalang hired killer. Binanggit din umano sa kanila ni Medel ang plano umanong pagpaslang sa isang showbiz personality na ang kapalit ay malaking halaga. Samantalang sinabi naman ni Gonzaga na siya ang pinaghahanap ni Medel ng hired killer para sa naturang trabaho. Sinabihan pa umano siya nito na sumama sa surveillance operation ng grupo para sa kanilang target. Inamin pa ni Gonzaga na madalas niyang marinig si Medel na may kausap sa telepono at sinasabing &amp;quot;Hi Rod&amp;quot; at madalas rin umanong makita sina Medel at Rod Strunk na magkasamang nagkakasayahan sa videoke bar. Nakatakdang ipatawag ng PNP-CIDG ang dalawang nabanggit na dating opisyal upang linawin ang pagkakasangkot sa kanila. (Ulat ni Danilo Garcia)</body>
<link>http://www.philstar.com/Article.aspx?articleId=170306&amp;publicationSubCategoryId=92</link>
</article>
<article>
<title>Kasong kriminal sa nakabaril na Kano</title>
<author>Gemma Amargo</author>
<date>
<month>July</month>
<day>31</day>
<year>2002</year>
</date>
<body>Posibleng sampahan ng kasong kriminal ang Amerikanong sundalo na umanoy nakabaril sa isang hinihinalang miyembro ng Abu Sayyaf Group (ASG) sa Tuburan, Basilan. Sinabi ni Department of Justice (DOJ) Secretary Hernando Perez na hindi pa rin ligtas ang sundalong si Reggie Lane na umanoy bumaril sa Yakan member na si Buyong-Buyong Isnijal dahil wala anyang immunity from suit ang mga sundalong Amerikano kahit na kabahagi sila ng Balikatan Exercises kung meron umanong kasalanan ang mga ito. Nilinaw pa ng kalihim na walang nakasaad sa Visiting Forces Agreement (VFA) na hindi puwedeng sampahan ng kasong kriminal ang sinumang sundalong Kano na lalabag sa anumang batas ng Pilipinas. Hindi naman umano diplomats ang mga US troops na kabahagi ng Balikatan kaya hindi maaaring ipawalang-sala ang mga ito sa anumang kasong kriminal at sibil. Magugunitang binatikos kamakailan ang pamahalaang Arroyo ng militanteng grupong Bayan Muna dahil sa anilay pagkunsinti ng Pangulo sa mga Amerikanong sundalo kahit na tahasang nalalabag ng mga ito ang batas sa bansa. (Ulat ni Gemma Amargo)</body>
<link>http://www.philstar.com/Article.aspx?articleId=170315&amp;publicationSubCategoryId=92</link>
</article>
<article>
<title>Golez, Saycon lusot sa Cervantes killing</title>
<author>Gemma Amargo</author>
<date>
<month>July</month>
<day>31</day>
<year>2002</year>
</date>
<body>Inabsuwelto kahapon ng Justice Department sa kasong pagpatay kay Young Officers Union (YOU) spokesman Baron Cervantes sina National Security Adviser Roilo Golez at Council of Philippine Affairs (COPA) secretary general Pastor Boy Saycon matapos mabigo ang PNP-Criminal Investigation and Detection Group na isama ang pangalan nina Saycon at Golez sa kasong pagpatay kay Cervantes. Base sa dalawang pahinang desisyon na ipinalabas ni Senior State Prosecutor Theodore Villanueva, ibinasura ng prosecution ang kahilingan ni Atty. Homobono Adaza, abogado ng akusado na si Supt. Rafael Cardeno na i-subpoena sina Golez at Saycon at pagsumitihin ng kanilang mga counter affidavit kaugnay sa pagkakadawit ng kanilang pangalan. Ayon pa kay Villanueva, sa simula pa lamang ay hindi na kasama ang mga pangalan nina Saycon at Golez sa isinampang kaso ng PNP-CIDG. Kaugnay nito ibinasura din ng DOJ ang kahilingan ni Adaza na mag-isyu ng subpoena laban sa pamunuan ng CIDG na ilabas ang Gualberto report kung saan ang mga ito ay magpapatunay na ang mastermind sa pagpatay kay Cervantes ay sina Golez at Saycon. Sinabi naman ng prosecution na sa simula pa lamang ng kaso at base sa kanilang record ay hindi kasama ang Gualberto report sa isinumite ng CIDG kung kaya hindi pa rin ito nai-establish. Matatandaan na naunang ibinunyag ni Cardeno na sina Golez at Saycon ang siyang utak sa pagpatay kay Cervantes. (Ulat ni Gemma Amargo)</body>
<link>http://www.philstar.com/Article.aspx?articleId=170321&amp;publicationSubCategoryId=92</link>
</article>
<article>
<title>2 nurse magsisilbing phlebotomist sa pagbitay</title>
<author>Lordeth Bonilla</author>
<date>
<month>July</month>
<day>31</day>
<year>2002</year>
</date>
<body>Sa 10 nag-aplay na nurse, dalawa lamang ang nakapasa para magsilbing phlebotomist na magsasagawa ng pagbitay sa convicted rapist na unang isasalang sa darating na Oktubre 16. Ayon kay Bureau of Corrections (Bucor) director Ricardo Macala, pawang mga registered nurse ang nag-aplay ngunit sa mahigpit na screening na isinagawa ng Department of Justice (DOJ) at Bucor ay dalawa lamang ang napili at ang mga ito ay kapwa lalaki. Nabatid na tatanggap ng P18,000 suweldo kada buwan ang itinalagang mga phlebotomist ng mga death convict. Gayunman, mahigpit na ipinagbabawal ng New Bilibid Prisons (NBP) na ihayag ang pagkatao ng mga ito dahil sensitibo ang kanilang ginagampanang papel sa execution. Pinaghahandaan na nang husto ng pamunuan ng NBP ang muling pagpapatupad ng parusang bitay sa pamamagitan ng lethal injection. (Ulat ni Lordeth Bonilla)</body>
<link>http://www.philstar.com/Article.aspx?articleId=170327&amp;publicationSubCategoryId=92</link>
</article>
<article>
<title>2003 panukalang budget inaprub</title>
<author>Ely Saludar/Lilia Tolentino</author>
<date>
<month>July</month>
<day>31</day>
<year>2002</year>
</date>
<body>Pinagtibay na ni Pangulong Arroyo ang P8.7 bilyon na panukalang budget para sa 2003. Ito ay mas mataas nang P20 bilyon kumpara ngayong taon. Sinabi ni Budget Secretary Emilia Boncodin na isusumite ng Malaca&amp;ntilde;ang ang panukalang budget sa Kongreso sa ikalawang linggo ng Agosto. Ang budget ay susuportahan ng P640.6 billion na revenue. Kinakailangang makakolekta ng kita ang Bureau of Internal Revenue ng P465.5 billion samantalang P106.8 billion para sa Bureau of Customs. Napagkasunduan din na imantine ang P130 billion na budget deficit target sa susunod na taon. (Ulat nina Ely Saludar/Lilia Tolentino)</body>
<link>http://www.philstar.com/Article.aspx?articleId=170332&amp;publicationSubCategoryId=92</link>
</article>
<article>
<title>Pagtugis kay Marohombsar tuloy pero walang shoot-to-kill</title>
<author>Ely Saludar</author>
<date>
<month>July</month>
<day>31</day>
<year>2002</year>
</date>
<body>Tuluy-tuloy ang malawakang pagtugis laban sa puganteng Pentagon leader na si Faisal Marohombsar itoy sa kabila ng kahandaang sumuko ng kilabot na kidnap-for-ransom chief sa ilang opisyal ng gobyerno. Pero nilinaw ni PNP Chief Hermogenes Ebdane na sa kabila ng manhunt operations ay walang shoot-to-kill order laban kay Marohombsar. Iniutos ng Pangulo kay Ebdane na ituloy ang manhunt dahil sa &amp;quot;concession shopping&amp;quot; na ginagawa ni Marohombsar para makuha ang pinakamagandang kondisyon kapalit ng pagsuko. Kabilang sa mga tinatawagan ni Marohombsar para makipag-negosasyon sa kanyang pagsuko sina Major Gen. Alberto Braganza, hepe ng 7th Infantry Division na naka-base sa Fort Magsaysay; Quezon City Mayor Sonny Belmonte at Presidential Adviser for Special Concerns Norberto Gonzales. Una nang tinanggihan ng Pangulo ang kagustuhan ni Marohombsar na sumuko sa kanya. Ayon sa Pangulo, mariing tinututulan ng mga residente sa Saranggani na pagbigyan ang mga kondisyon ng Pentagon leader dahil siya ang pangunahing naghahasik ng kaguluhan sa kanilang rehiyon. (Ulat ni Ely Saludar)</body>
<link>http://www.philstar.com/Article.aspx?articleId=170337&amp;publicationSubCategoryId=92</link>
</article>
<article>
<title>PNP naghanda na ng malaking kulungan para sa anti-US protesters</title>
<author>Ely Saludar</author>
<date>
<month>July</month>
<day>31</day>
<year>2002</year>
</date>
<body>Inaasahan na ng PNP na mainit na sasalubungin ng mga anti-US protesters ang pagdating ni US Secretary of State Collin Powell sa bansa sa Biyernes kaya naman bilang paghahanda ay inihayag ni PNP chief director Gen. Hermogenes Ebdane na magtatayo ng isang malaking kulungan ang pulisya para sa mga maaarestong ralista na lalabag sa patakaran sa kilos-protesta. Nilinaw ni Ebdane na mahigpit nilang ipatutupad ang no permit, no rally sa pagdating ni Powell. Isasailalim din sa heightened alert ang PNP at AFP sa pagdating nito. Iprinisinta ni Ebdane kay Pangulong Arroyo at sa Gabinete ang security measures na inihanda ng militar at pulis at tiniyak ng PNP chief sa Pangulo na walang anumang karahasan ang mangyayari sa mga gaganaping kilos-protesta ng mga militante. (Ulat ni Ely Saludar)</body>
<link>http://www.philstar.com/Article.aspx?articleId=170339&amp;publicationSubCategoryId=92</link>
</article>
<article>
<title>Paghahanap ng kapalit ni Desierto gagawing transparent</title>
<author>Malou Escudero</author>
<date>
<month>July</month>
<day>31</day>
<year>2002</year>
</date>
<body>Sinigurado kahapon ng isang miyembro ng Judicial and Bar Council na gagawin nilang transparent ang pagpili sa mga kuwalipikadong nominees bilang kapalit ni Ombudsman Aniano Desierto na nakatakdang magretiro ngayong Agosto 4. Ayon kay Taguig-Pateros Rep. Allan Peter Cayetano, nag-iisang kinatawan ng Kamara sa JBC, magpapalabas sila sa publiko ng isang outline na magiging batayan sa pagpili ng bagong Ombudsman. Bagaman bukas na ang nominasyon para sa bagong Ombudsman ay wala pa namang natatanggap ang JBC ng anumang endorsement o application. (Ulat ni Malou Escudero)</body>
<link>http://www.philstar.com/Article.aspx?articleId=170340&amp;publicationSubCategoryId=92</link>
</article>
</data>