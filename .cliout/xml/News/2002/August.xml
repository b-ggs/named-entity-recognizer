<?xml version="1.0" encoding="ISO-8859-1" ?>
<data>
<article>
<title>Namaril na Kano bibitayin - NDF</title>
<author>Benjie Villa</author>
<date>
<month>August</month>
<day>01</day>
<year>2002</year>
</date>
<body>&amp;quot;Revolutionary justice!&amp;quot; Ito ang iginiit ni Luis Jalandoni, pinuno ng National Democratic Front (NDF) laban sa Amerikanong sundalo na itinuturong nakabaril sa isang hinihinalang Abu Sayyaf member sa isang raid sa Basilan kamakailan. Ibinaba ng &amp;quot;peoples court&amp;quot; ng NDF ang hatol na kamatayan sa US trooper na si Reggie Lane makaraang makumbinsi ang grupo na walang pagdududang nagkasala umano si Lane ng pamamaril sa hindi armado at walang depensang si Buyong-Buyong Isnijal sa isang raid sa safehouse nito sa Basilan. Base sa mga detalyeng nakalap, nakumbinsi ang CPP-NDF at ng armed wing nitong New Peoples Army (NPA) na nagkasala ng paglabag sa soberanya ang sundalong Kano at parusang kamatayan lamang umano ang katapat nito. Sinabi pa ni Jalandoni na ang hatol na kamatayan ng CPP-NDF-NPA kay Lane ay isang babala sa lahat ng opisyal at miyembro ng militar ng bansa at ng Amerika sa bawat paglabag nito sa soberanya at integridad ng bansa. Si Isnijal na miyembro ng tribu ng lakan sa Barangay Kanas, Tuburan, Basilan ay nagtamo ng isang tama ng bala sa kanang hita mula sa baril umano ni Lane. Dinala si Isnijal sa custody ng 18th Infantry Battalion ng Phil. Army sa Camp Uno, Tuburan dahil sa isa umano itong miyembro ng Abu Sayyaf. Pero iginigiit ng maybahay ni Isnijal na si Jurida na binaril ng walang kalaban-laban at walang anumang probokasyon ni Lane ang kaniyang asawa. Nabatid ang pagkakakilanlan ng sundalong Amerikano na tinangkang itago ang pangalan sa media sa pamamagitan ng isang human rights group na Karapatan na nauna ng nakausap ang isang Dr. Julius Aguila na siyang gumamot kay Isnijal sa Lamitan District Hospital. Ibinunyag ni Aguila kina Bayan Muna Reps. Satur Ocampo at Liza Maza, Caloocan City Councilor Nathaniel Santiago at iba pang miyembro ng anti-Balikatan group at International Solidarity Mission na maliban kay Lane mayroon pang dalawang sundalong Kano at 15 sundalong Pinoy na nagdala kay Isnijal sa pagamutan. Binanggit pa ng grupong nagdidiin kay Lane na ito ay nakasuot ng fatigue bandana na higit pang nagpatibay sa naunang testimonya ng asawa ni Isnijal nang ilarawan niya ang suot ng Amerikanong sundalo na namaril sa kanyang asawa. (Ulat ni Benjie Villa)</body>
<link>http://www.philstar.com/Article.aspx?articleId=170428&amp;publicationSubCategoryId=92</link>
</article>
<article>
<title>Puwit ni Jinggoy dumugo uli, ibalik sa Makati Med hirit</title>
<author>Malou Rongalerios-Escudero</author>
<date>
<month>August</month>
<day>01</day>
<year>2002</year>
</date>
<body>Muling nangulit ang abogado ni dating San Juan Mayor Jinggoy Estrada na ilipat ang kanyang kliyente sa Makati Medical Center dahil sa muling pagdurugo umano ng puwit nito noong nakaraang linggo. Naghain ng urgent motion si Atty. Noel Malaya para payagan si Estrada na mailipat sa MMC batay na rin sa rekomendasyon ng family doctor nilang si Dr. Lorenzo Jocson. Naging dahilan ng doktor ang kakulangan ng sapat na kagamitan sa Veterans Memorial Medical Center kung saan nakadetine si Jinggoy. Simula aniya noong nakaraang Biyernes, Hulyo 26 at Hulyo 30 ay muli na namang nagdugo ang puwit ni Jinggoy kaya ipinatawag nito si Jocson. Inihayag naman ni Justice Minita Chico-Nazario, chairman ng dibisyon na wala umanong dapat na ikatakot ang dating alkalde dahil hindi naman nakamamatay ang kanyang sakit. Ayon kay Nazario, isa sa kanyang kapatid ang nagdurugo ang puwit dahil sa almoranas. Gayunman, sinabi nito na kung talagang kailangang gamitan ng colonscopic si Jinggoy ay maari namang hiramin na lamang nila sa MMC ang naturang kagamitan upang hindi na lumabas pa ng ospital si Jinggoy. Sinabi naman ni Associate Justice Edilberto Sandoval, na nakapagtataka na walang kakayahan ang VMMC na gamutin ang suliranin ni Jinggoy gayong nagmumula pa sa Amerika ang suplay nito. &amp;quot;Everytime na lang na may sakit si Jinggoy ilalabas, what kind of hospital is VMMC? I understand that this is supplied by the US, bakit parang walang kakuwenta-kuwentang ospital?&amp;quot; ani Sandoval. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=170439&amp;publicationSubCategoryId=92</link>
</article>
<article>
<title>Narcotics group ng PNP, NBI at Customs bubuwagin</title>
<author>Danilo Garcia</author>
<date>
<month>August</month>
<day>01</day>
<year>2002</year>
</date>
<body>Nakatakdang buwagin na ng Philippine National Police (PNP) ang mga Narcotics group ng pulisya, ng National Bureau of Investigation (NBI) at Bureau of Customs kung saan tanging ang Philippine Drug Enforcement Agency na lamang ang maiiwan upang pumuksa sa mga iligal na droga sa bansa. Ito ang ibinunyag kahapon ni PDEA assistant secretary deputy director General Efren Fernandez sa general assembly ng mga anti-drug groups kung saan sila na lamang ang naatasan na bumuwag sa may 23 organisadong sindikatong droga at dumakip sa 200 drug lords. Itoy upang maging organisado na umano ang paglaban sa iligal na droga at maiwasan ang finger-pointing kapag may mga operasyong nabulilyaso. Sobra na umano ang problema ng bansa ngayon sa pagkagumon ng mga kabataan kung saan tinatayang mahigit sa 1.7 milyong katao na ang drug addicts sa Pilipinas, base sa istatistika ng Dangerous Drugs Board. Nakatakda na lamang umanong ampunin ng PDEA ang mga pinakamagagaling na opisyal at ahente ng mga bubuwaging mga anti-drug groups para mapakinabangan ang kanilang kasanayan. Magugunitang noong Hunyo 7 ay pinagtibay ng Kongreso ang pagtatag ng PDEA kung saan inamyendahan ang 1972 drugs law at opisyal na nagkabisa nito lamang Hulyo 7. Kabilang sa reporma sa binagong batas ang pagtatanggal ng piyansa sa mga drug violators kung mahuhuli sa kanila ang 50 gramo ng shabu sa dating 200 gramo. Sa kasalukuyan, pinakamalaking bulto pa rin aniya ng drogang ipinakakalat sa bansa ay buhat sa bansang Tsina na siyang target ngayon ng operasyon ng PDEA. (Ulat ni Danilo Garcia)</body>
<link>http://www.philstar.com/Article.aspx?articleId=170443&amp;publicationSubCategoryId=92</link>
</article>
<article>
<title>PNP lead agency sa smuggling</title>
<author>Danilo Garcia</author>
<date>
<month>August</month>
<day>01</day>
<year>2002</year>
</date>
<body>Ipinaubaya na ng Bureau of Customs at Philippine Coast Guard sa PNP ang pangunguna sa paglaban sa malala nang smuggling activities sa bansa matapos na gawin nila itong lead agency sa kanilang kampanya. Kasabay nito, hiningi ni PNP chief director Gen. Hermogenes Ebdane ang kumpletong listahan ng mga malalaking tao, negosyante man o pulitiko na sangkot sa mga malalaking smuggling activities sa bansa. Aakto sa bagong responsibilidad na ito ang Maritime group ng PNP at makikipag-koordinasyon sa Customs, PCG at National Bureau of Investigation (NBI). Sa kasalukuyan, nabatid na ang BOC ang may hawak ng Order of Battle ng mga illegal smuggling activities kayat hanggang hindi umano napapasakamay nito ang listahan ay hindi rin makakakilos ang pulisya laban dito. Nabatid na pangunahing target ng anti-illegal campaign ng pamahalaan ang paglansag sa mga illegal rice smugglers na umanoy matindi na ang epekto sa pagbaba ng kita ng local rice industry at maging ang pagpupuslit ng droga. Marami rin ang pagkakataon na nagpupuslit ng mga tao papasok at papalabas ng bansa, smuggling ng mga matataas na kalibre ng baril at maging ng mga produktong pananim. Binigyang diin ni directorate for plans director Jose Lalisan na kailangan ding matukoy ng PNP mula sa PCG ang mga &amp;quot;unmanned areas&amp;quot; o ginagawang entry at exit points ng sindikato na pinapasukan ng ilegal na kontrabando mula sa ibang bansa. (Ulat ni Danilo Garcia)</body>
<link>http://www.philstar.com/Article.aspx?articleId=170452&amp;publicationSubCategoryId=92</link>
</article>
<article>
<title>P200 M tax scam nabunyag</title>
<author>Lilia Tolentino/Ely Saludar</author>
<date>
<month>August</month>
<day>01</day>
<year>2002</year>
</date>
<body>Isang malawakang anomalya sa tax diversion na nagkakahalaga ng P200 milyon ang ibinunyag kahapon ni Pangulong Arroyo. Sinabi ng Pangulo na inatasan na niya si Justice Secretary Hernando Perez na imbestigahan ang anomalyang ito na isang uri ng pananabotahe sa kabuhayan. Sa halip anyang mapunta sa Bureau of Internal Revenue (BIR) ang koleksiyong buwis na ibinabayad sa Land Bank of the Philippines, napunta ito sa pribadong deposito. Tinukoy ng Pangulo si LBP-Binangonan branch manager Artemio San Juan bilang responsable sa pagkabigong maipadala ang koleksiyong buwis sa BIR. &amp;quot;Ang mga opisyal ng bangko na hindi nagreport ng transaksiyong ito ay iimbestigahan sa paglabag ng Anti-Money Laundering,&amp;quot; sabi ng Pangulo. Iniutos na rin ng Pangulo ang pagpapailalim sa hold departure order sa lahat na sangkot sa anomalyang ito. Inutos din kahapon ng Pangulo sa BIR ang pagsasampa ng kasong tax evasion at pagpapasara sa 300 kompanya na natuklasang nandaya at nabigong ideklara ang pagbabayad ng value added tax o VAT na nagkakahalaga ng P4 bilyon. Kasabay nito, inatasan ng Pangulo si BIR Commissioner Rene Ibanez na kumpiskahin o ilitin ang mga ari-arian ng 300 kompanya upang mabawi ang P4 bilyon na hindi nakokolekta. Nagbigay din ng direktiba ang Pangulo na magdagdag ng 12 abogado mula sa DOJ upang tumulong sa gobyerno sa pagsasampa ng kaso sa nasabing kompanya. Ngayong araw ay magtutungo ang Pangulo sa BIR upang personal na alamin ang ginawang aksiyon laban sa mga nandayang kompanya. Inihayag din ng Pangulo na hihingi ito ng tulong sa mga Ateneo law graduates upang tumulong sa pagsasampa ng kaso laban sa 300 kompanya. Iniutos din nito na magpalabas ng poster tulad sa mga wanted na Abu Sayyaf laban sa mga nandadaya sa pagbabayad ng buwis. Nilagdaan na rin ng Pangulo ang executive order upang balasahin ang BIR. (Ulat ni Lilia Tolentino/Ely Saludar)</body>
<link>http://www.philstar.com/Article.aspx?articleId=170455&amp;publicationSubCategoryId=92</link>
</article>
<article>
<title>Malaca&amp;ntilde;ang nakuryente na naman</title>
<author>Ely Saludar/Lilia Tolentino</author>
<date>
<month>August</month>
<day>01</day>
<year>2002</year>
</date>
<body>Muling nakuryente ang Malaca&amp;ntilde;ang sa umanoy pagsuko ni Pentagon leader Faisal Marohombsar matapos na itakda ng Appointments office ang umanoy pagprisinta dito kay Pangulong Arroyo sa NBI. Pero agad na inimbestigahan ni Press Secretary Ignacio Bunye ang insidente at lumitaw na nagkamali si Director Virgilio Salviejo ng Appointments office. Dahil dito, agad na sinibak si Salviejo sa tungkulin dahil sa iresponsable nitong ibinigay na impormasyon. Bunga nito, tuluyan nang pinatahimik ng Pangulo ang mga opisyal ng pamahalaan sa kaso ni Marohombsar at nagpatupad ng news blackout sa kaso ng Pentagon leader bunsod na rin ng sunud-sunod na kapalpakan. Minabuti ng Palasyo na manahimik at hintayin na lamang kung kailan susuko si Marohombsar. (Ulat ni Ely Saludar/Lilia Tolentino)</body>
<link>http://www.philstar.com/Article.aspx?articleId=170464&amp;publicationSubCategoryId=92</link>
</article>
<article>
<title>Senators magbitiw lahat! - Barbers</title>
<author>Rudy Andal</author>
<date>
<month>August</month>
<day>02</day>
<year>2002</year>
</date>
<body>Hinamon na ni Senator Robert Barbers ang kanyang mga kapwa senador na magbitiw na lamang silang lahat kung hindi rin lang nila mareresolba ng maayos ang &amp;quot;bangayan sa Mataas na Kapulungan. Ayon kay Sen. Barbers, nasasayang lamang ang ibinabayad na buwis ng taumbayan kung ganito ng ganito ang mangyayari sa Senado. Kung magpapatuloy anya ang awayan ng mga miyembro ng oposisyon at administrasyon ay mas makabubuting magresign na lamang silang lahat sa Disyembre sa sandaling matapos nila ang mga mahahalagang panukalang batas. Sinabi ni Barbers na kung magbibitiw silang lahat bilang sagot sa umiiral na awayan sa Senado ay makatitipid pa ang gobyerno dahil ang pondong nakalaan para sa Mataas na Kapulungan ay puwedeng ipagamit sa mga local government units para sa kanilang mga proyekto. &amp;quot;Paulit-ulit na lang ang away, Wed better resign after passing priority bills,&amp;quot; wika ni Barbers. Magugunita na muling sumiklab ang bangayan noong Miyerkules ng magkabilang kampo ng tumayo si Senate Minority Leader Aquilino Pimentel Jr. sa sesyon upang igiit na kilalaning balido at legal ang journal noong June 3-6 kung saan ay apat na mahahalagang panukalang batas ang kanilang ipinasa. Nais ng oposisyon na kilalanin ng majority group na legal ang kanilang ginawa noong June 3-6 dahil mismong si House Speaker Jose de Venecia ay kinilala ang ipinasa nilang panukala na binabago ang pangalan ng isang paaralan sa Northern Samar. Maging si Sen. Joker Arroyo ay umamin na puro kaplastikan na lamang ang nangyayari sa Senado. &amp;quot;Lahat ay magngingitian, plastikan, then in our session in the afternon and in other days, there will be fireworks,&amp;quot; ani Sen. Arroyo. (Ulat ni Rudy Andal)</body>
<link>http://www.philstar.com/Article.aspx?articleId=170545&amp;publicationSubCategoryId=92</link>
</article>
<article>
<title>Powell darating ngayon: PNP at militante magkakasubukan</title>
<author>Danilo Garcia</author>
<date>
<month>August</month>
<day>02</day>
<year>2002</year>
</date>
<body>Inaasahang magiging marahas ang magaganap na demonstrasyon ngayon ng ibat ibang militanteng grupo na sasalubong sa pagdating ni US Secretary of State Colin Powell. Kapwa nagpalitan ng babala sina PNP chief Hermogenes Ebdane at ang Kilusang Mayo Uno sa mga aksyong gagawin nila ngayong araw. Sinabi ni Ebdane na handa na ang mga malalaking kulungan sa Maynila upang dito ipiit ang mga ralista sakaling magkaroon ng mass arrest kung lalabag ang mga ito sa &amp;quot;no permit, no rally&amp;quot; policy ng PNP. Binalaan rin ang mga ralista na bawal sa mga lugar na pinupuntahan ni Powell. Ayon naman kay KMU secretary general Elmer Labog, magiging mitsa ng pambansang paglaban sa gobyerno ang pagpigil sa mga tao sa kanilang pagpapahayag ng damdamin. Handa umano silang makipagpukpukan para lamang maiparating ang kanilang pagtutol sa mga isasagawang military exercises sa bansa. Nakatakdang dumating ngayon si Powell at inaasahang didiretso ito sa US Embassy o Malaca&amp;ntilde;ang upang talakayin ang mga magaganap na military exercises at mga alituntunin nang binubuong Mutual Logistics Support Agreement (MLSA) na tinutuligsa dahil sa magiging daan umano ito sa permanenteng muling paglalagay ng base militar ng US sa bansa. Kasalukuyang nasa heightened alert status pa rin ang buong pulisya sa Metro Manila at humingi na rin ng karagdagang tulong ang PNP sa AFP upang maging back-up ng mga pulis. (Ulat ni Danilo Garcia)</body>
<link>http://www.philstar.com/Article.aspx?articleId=170550&amp;publicationSubCategoryId=92</link>
</article>
<article>
<title>12 menor de edad sa death row pinaaalis</title>
<author>Gemma Amargo</author>
<date>
<month>August</month>
<day>02</day>
<year>2002</year>
</date>
<body>Ipinag-utos ng Korte Suprema sa New Bilibid Prisons (NBP) na alisin sa death row ang 12 menor-de-edad na bilanggo at ilipat sa medium security compound habang nirerepaso ang kanilang mga kaso. Base sa apat na en banc resolution, inaatasan din ng Korte Suprema ang Office of the Solicitor General (OSG) na magpaliwanag sa loob ng 10 araw tungkol sa nasabing kaso. Sinabi ni Ma. Victoria Diaz, program development officer of the Philippine Jesuit Prison Service (PJPS) at siya ring nagbigay ng impormasyon sa Mataas na Hukuman na ang 12 convicted minors ay kasalukuyang nakapiit sa NBP death row habang hinihintay ang pinal na desisyon ng SC. Idinagdag pa ni Diaz na ang mga nahatulan ng kamatayan ay wala pang 18-taong-gulang noong panahon na nagawa nila ang krimen kayat itinuturing pa ring menor de edad ang mga ito. Bunsod na rin sa kautusan ng Korte, nagsumite si Diaz ng mga birth certificate ng 12 offenders upang mapatunayan na ginawa ng mga ito ang krimen noong sila ay mga menor de edad pa lamang. Sinabi pa ng korte na kailangang magkaroon ng special treatment ang mga youth offenders dahil ikinokonsidera na ang mga ito ay wala pang muwang dala na rin ng kanilang kabataan. Noong Setyembre 1999, anim na minors (edad 14-17) ang nadiskubre na nasa death row base sa data na binigay ng Bureau of Jail Management and Penology at Napolcom sa DSWD. Ang anim ay nahatulan ng rape, robbery with rape, robbery with homicide, rape at robbery with homicide, murder at kidnapping for ransom ng mga korte sa Albay, Pasig, Iloilo City, Pasay City, Cagayan de Oro City at Bangued sa Abra. (Ulat ni Gemma Amargo)</body>
<link>http://www.philstar.com/Article.aspx?articleId=170560&amp;publicationSubCategoryId=92</link>
</article>
<article>
<title>GMA naungusan nina Roco at Erap sa IBON survey</title>
<author>Lilia Tolentino</author>
<date>
<month>August</month>
<day>02</day>
<year>2002</year>
</date>
<body>Pumangatlo lamang si Pangulong Arroyo sa isinagawang survey ng IBON Foundation sa maaaring manalong presidente kung ang eleksiyon ay gagawin na ngayon. Sa resulta ng survey na ginawa nitong Hulyo 11-28, 2002, nanguna si Education Sec. Raul Roco sa botong 19.96%; pangalawa si ex-president Estrada, 14.08% at pangatlo si Pangulong Arroyo, 11.13%. Pang-apat naman si Sen. Panfilo Lacson, 4.5%; Sen. Loren Legarda-Leviste, 3.55%; Fernando Poe Jr. at Vice President Teofisto Guingona na tabla sa botong 2.47%. Nabigo rin ang Pangulo na manguna sa survey ng NGO Center of Womens Resources na isinagawa sa 1,800 kababaihan sa Metro Manila. Sa survey na ito ng NGO, 63% ang nagsabing hindi sila boboto sa Pangulo sa halalan sa 2004; 13% ang boboto at 22% ang hindi pa nakakapagpasya. Hindi naman ikinabahala ng Pangulo ang resulta ng survey ng IBON at ayon kay Press Secretary Ignacio Bunye, hindi masyadong binibigyang pansin ng Pangulo ang kanyang imahe dahil ang panahon nito ay inuukol sa trabaho para matugunan ang lahat niyang ipinangakong programa sa kanyang SONA. (Ulat ni Lilia Tolentino)</body>
<link>http://www.philstar.com/Article.aspx?articleId=170564&amp;publicationSubCategoryId=92</link>
</article>
<article>
<title>PAF sasaklolo sa 431 stranded OFWs</title>
<author>Malou Rongalerios-Escudero</author>
<date>
<month>August</month>
<day>02</day>
<year>2002</year>
</date>
<body>Aabot sa 431 stranded at runaway overseas Filipino workers (OFWs) sa ilang bansa sa Asia at Middle East ang pinapasundo sa Phil. Air Force dahil walang pamasahe ang mga ito pabalik sa Pilipinas. Ayon kay Negros Occidental Rep. Apolinario Lozada, chairman ng House committee on foreign relations, maaaring gamitin ng PAF ang kanilang air assets partikular ang C-130 transport plane upang matulungan ang mga OFWs na pansamantalang nanunuluyan sa ibat ibang temporary shelter house sa Kuwait, Pakistan, Riyadh, Jeddah at Al-Khobar sa Saudi Arabia; Qatar, Hong Kong at Dubai. Ginawa ni Lozada ang panawagan sa PAF matapos aminin ng Overseas Workers Welfare Administration (OWWA) na wala silang sapat na pondo upang maibalik sa Pilipinas ang mga nasabing OFWs. Kasalukuyan pang hinihintay ng OWWA ang kanilang P12 milyong pondo para mapunan ang emergency repatriation fund (ERF) na ginagamit para maibalik sa bansa ang mga stranded at runaway OFWs. Ayon sa OWWA, naubos na nito ang P100 milyon mula sa ERF nito para sa pagsundo sa mga OFWS simula noong 1995. Hinikayat di ni Lozada ang DOLE, OWWA, DFA na magtulungan para mapadali ang pag-uwi ng mga na-stranded na OFWs. Ipinanukala nito na dahil kalat ang 431 OFWs, ang dapat simulang sunduin ay ang mga bansang malapit sa Pilipinas katulad ng Hong Kong at isunod ang nasa Middle East. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=170572&amp;publicationSubCategoryId=92</link>
</article>
<article>
<title>300 kompanya sinampolan na ng Pangulo</title>
<author>Ely Saludar/Rudy Andal</author>
<date>
<month>August</month>
<day>02</day>
<year>2002</year>
</date>
<body>Pormal nang nasampahan ng kaso ang dalawa sa 300 kumpanya na natukoy ng Bureau of Internal Revenue (BIR) na nandaraya sa buwis partikular sa value added tax. Ang mga kinasuhan ay ang Southland Security at Koppel Air Industries. Ibinabala ng Pangulo na ito ay sampol pa lamang at tiniyak nito na ang natitirang 298 na kumpanya ay agad ding makakasuhan. Sinabi ng Pangulo na tuluy-tuloy ang kaso sa mga mandaraya sa pagbabayad ng buwis upang magsilbing leksiyon ito sa mga negosyante. Ang hakbang na ito ng Presidente ay bahagi ng pagpapaigi sa koleksiyon sa buwis ng pamahalaan sa gitna ng paglobo ng budget deficit. Kinatigan naman ni opposition Senator Tessie Aquino-Oreta ang hakbang ng Malaca&amp;ntilde;ang na kasuhan ang may 300 kumpanya na mga tax evaders at magsagawa ng balasahan sa BIR at Bureau of Customs para mapataas ang koleksiyon ng pamahalaan. Binatikos naman ni Oreta ang kapabayaan ni Finance Secretary Isidro Camacho sa pamamalakad sa kanyang tanggapan kung saan ay nasa kanyang pangangasiwa ang BIR at BOC. Wika nito, isang taong mahigit na sa kanyang posisyon si Sec. Camacho pero wala pa itong nahuhuling tax evader at tiwaling tauhan niya na sangkot sa pandaraya sa pagbabayad ng tax. Iginiit din ni Sen. Joker Arroyo na dapat ay magbitiw na lamang sa kanyang tungkulin si Camacho dahil hanggang ngayon ay hindi pa rin niya napapataas ang koleksiyon ng buwis kaya nagkakaroon ang pamahalaan ng malaking budget deficit dahil hindi makuha ang target collections nito. (Ulat nina Ely Saludar/Rudy Andal)</body>
<link>http://www.philstar.com/Article.aspx?articleId=170576&amp;publicationSubCategoryId=92</link>
</article>
<article>
<title>Senador Barbers unang magbibitiw!</title>
<author>Rudy Andal/ Ely Saludar</author>
<date>
<month>August</month>
<day>03</day>
<year>2002</year>
</date>
<body>Una akong magre-resign! Ito ang inihayag kahapon ni Sen. Robert Barbers upang patunayang seryoso siya sa panawagan sa lahat ng senador na magbitiw kung hindi maaayos ang nagaganap na sigalot. Ayon kay Sen. Barbers, dapat aniyang ipreserba ang integridad ng Senado na nadungisan dahil sa sobrang hidwaang pulitikal. Magugunita na matapos magpalabas ng resolusyon sa pagkakasundo ang mga senador, muling umiiral ang bangayan sa unang araw ng sesyon noong nakaraang Miyerkules. Dahil dito, hinamon ni Barbers ang kanyang mga kapwa senador na magbitiw na lamang silang lahat kung hindi rin lang sila makakabuo ng &amp;quot;working Senate.&amp;quot; Ayon kay Barbers, nasasayang lamang ang ibinabayad na buwis ng taumbayan kung paulit-ulit na lang ang awayan ng mga miyembro ng oposisyon at administrasyon. Kung magbibitiw silang lahat bilang sagot sa umiiral na awayan sa Senado ay makatitipid pa anya ang gobyerno dahil ang pondong nakalaan para sa Mataas na Kapulungan ay puwedeng ipagamit sa mga local government units para sa kanilang mga proyekto. Mas makabubuti anyang magresign na silang lahat sa Disyembre sa sandaling matapos nila ang mga mahahalagang panukalang batas. Samantala, hindi makikialam si Pangulong Arroyo sa namumuong bangayan sa Senado. Sinabi ni Press Secretary Ignacio Bunye na itinuturing ng Pangulo na isang panloob na problema ang kaganapan ngayon sa Senado. Kumpiyansa ang Malaca&amp;ntilde;ang na mismong ang mga senador ang siyang makakaresolba sa nasabing problema. Ayon kay Bunye, alam naman ng mga senador na nababahiran na ang kanilang kredibilidad sanhi ng bangayan at mas makabubuting agad nilang ayusin ang problema sa lalong madaling panahon. Gayunman, hindi pabor si Bunye sa panawagang magbitiw na lamang ang lahat ng senador. Aniya, masyadong marahas ang ganitong hakbang sa Senado. Sinabi ni Bunye na maaaring bugso lamang ng pagkadismaya ang naging panawagan ni Barbers na magbitiw ang lahat ng senador. (Ulat nina Rudy Andal/ Ely Saludar)</body>
<link>http://www.philstar.com/Article.aspx?articleId=170659&amp;publicationSubCategoryId=92</link>
</article>
<article>
<title>Powell dumating, seguridad pinatindi</title>
<author>Lilia Tolentino/Ellen Fernando/Rudy Andal</author>
<date>
<month>August</month>
<day>03</day>
<year>2002</year>
</date>
<body>Dumating na kagabi sa bansa si US Secretary of State Colin Powell at nakatakdang makipagtalakayan ngayon kay Pangulong Arroyo sa Malaca&amp;ntilde;ang. Sinabi ni Press Secretary Ignacio Bunye na hindi kasali sa pulong ng Pangulo at ni Powell ang isyung may kinalaman sa kontrobersiyal na Mutual Logistics Support Agreement (MLSA). Nabatid na aabutin ng 3-buwan ang pag-aaral ng US sa isinumiteng bersiyon ng pamahalaan sa MLSA kaya malabong malagdaan ang kasunduang ito sa pagkikita ngayon ng Pangulo at ni Powell. Pangunahing pag-uusapan ng dalawa ang kahilingang alisin ang travel ban na ipinatutupad sa mga US citizens sa Pilipinas at bigyan ng tinatawag na &amp;quot;preferential treatment&amp;quot; ang iniluluwas na tuna ng bansa sa pamilihan ng Amerika. Magkakaroon rin ng hiwalay na pulong si Powell kina Foreign Affairs Secretary Blas Ople, Defense Sec. Angelo Reyes at Trade and Industry Sec. Mar Roxas. Ang pagbisita ni Powell sa bansa ay kabilang sa isinasagawa nitong 8-nation Asian tour. Isa sa mga layunin ni Powell sa pagbisita sa Pilipinas ay upang personal na pasalamatan ang pamahalaan sa pamamagitan ni Pangulong Arroyo kaugnay sa pakikipagtulungan ng bansa sa pakikipaglaban sa internatonal terrorism at ang matagumpay na Balikatan exercises sa Basilan. Samantala, dahil sa ulat na sasalubungin ng kilos-protesta ang pagdating ni Powell, nagkalat ang daan-daang miyembro ng PNP sa paligid ng Palasyo ng Malaca&amp;ntilde;ang at lahat ng dadaanan ni Powell ay naging mahigpit ang pinairal na seguridad. Plantsado na rin ang Task Force Powell at nasa heightened alert ang buong puwersa ng pulisya. (Ulat nina Lilia Tolentino/Ellen Fernando/Rudy Andal)</body>
<link>http://www.philstar.com/Article.aspx?articleId=170670&amp;publicationSubCategoryId=92</link>
</article>
<article>
<title>'Balimbingan, piratahan' bill ihahain ni Biazon</title>
<author>Rudy Andal</author>
<date>
<month>August</month>
<day>03</day>
<year>2002</year>
</date>
<body>Igigiit ni opposition Senator Rodolfo Biazon na ipagbawal ang &amp;quot;balimbingan&amp;quot; at &amp;quot;piratahan&amp;quot; sa hanay ng mga mambabatas upang maiwasan ang anumang pagiging bakante sa kanilang posisyon. Sinabi ni Sen. Biazon, ihahain niya ang panukalang magbabawal na lumipat ng political party ang sinuman o political turncoatism upang maiwasan ang balimbingan. Wika pa ni Biazon, dahil sa kawalan ng batas na nagbabawal sa balimbingan ay mabilis na nakakabingwit ang administrasyon mula sa hanay ng oposisyon. Aniya, ang isang kandidato ay inihalal ng taumbayan dahil sa paniniwala hindi lamang sa kanyang kakayahan kundi dahil sa partido nitong kinaaaniban kaya kapag lumipat siya sa ibang partido ay pinagtaksilan na rin niya ang nagtiwala sa kanya. &amp;quot;Dapat alalahanin ng bawat senador, kongresista o sinumang elected official na mayroon silang kontrata sa taumbayan na naglagay sa kanila sa puwesto dahil ibinoto sila sa nilahukan nitong halalan bilang miyembro ng isang partido kaya dapat manatili siya sa partidong kinaaaniban hanggang sa matapos niya ang kanyang term,&amp;quot; giit pa ni Biazon. Bukod dito, maghahain din ng panukala ang senador na ipagbabawal ang &amp;quot;pamimirata&amp;quot; ng Pangulo sa hanay ng mga mambabatas (Senado at Kamara) upang pagbitiwin ang mga ito sa kanilang puwesto para italagang miyembro ng Gabinete. Ayon pa kay Biazon, dahil sa palaging pamimirata ng sinumang maging Pangulo ng bansa mula sa hanay ng elected officials ay nagkakaroon ng bakante sa kanilang posisyon. Partikular na tinukoy ng mambabatas ay ang ginagawang pamimirata sa hanay ng mga senador o kongresista para pagbitiwin sa kanilang puwesto at italaga bilang mga miyembro ng Gabinete. Upang maiwasan ang pagkakaroon ng vacancy, sabi pa ni Biazon, maghahain siya ng ganitong practice kung saan ang mga senador at kongresista ay kinukuha bilang miyembro ng Gabinete ng administrasyon. (Ulat ni Rudy Andal)</body>
<link>http://www.philstar.com/Article.aspx?articleId=170672&amp;publicationSubCategoryId=92</link>
</article>
<article>
<title>Pagsusumbong sa mga ilegal na pasugalan puwede nang pagkakitaan</title>
<author>Malou Rongalerios-Escudero</author>
<date>
<month>August</month>
<day>03</day>
<year>2002</year>
</date>
<body>Maaari nang kumita ng malaking halaga ang mga magsusumbong sa mga illegal na pasugalan. Sa panukalang inihain ni Surigao del Norte Rep. Robert Ace Barbers, ibibigay sa mga magsusumbong ang 50% ng makukumpiskang taya mula sa raid na ginawa sa illegal gambling. Naniniwala ang mambabatas na sa pamamagitan nito ay maeengganyo ang publiko na magsumbong sa mga illegal na sugal sa kanilang lugar. Siniguro naman ni Barbers na ang impormasyon sa tunay na pagkakakilanlan ng impormante ay mabibigyan ng proteksiyon upang hindi naman ito balikan o gantihan ng kanyang isinumbong. Kung sakali mang ibunyag ang pangalan ng impormante, ang nagbulgar nito ay papatawan ng parusang pagkabilanggo ng 15 taon at pagbabayad ng mula P1-P3 milyon. Ang naturang panukala ay isang panggising sa mga Filipino na hindi kayang resolbahin mag-isa ng pamahalaan ang pakikipaglaban sa illegal na sugal. Naging sistematiko na umano ang operasyon ng illegal gambling sa bansa na maging ang mga kabataan ay naging biktima na nito. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=170682&amp;publicationSubCategoryId=92</link>
</article>
<article>
<title>AIDS problema pa rin ng OFWs</title>
<author>Rudy Andal</author>
<date>
<month>August</month>
<day>03</day>
<year>2002</year>
</date>
<body>Bago umalis patungo sa ibang bansa, kailangang armado ang mga overseas Filipino workers (OFWs) ng sapat na kaalaman sa mga nakahahawang sakit na maaari nilang makuha sa labas ng Pilipinas, kabilang na ang kinatatakutang Acquired Immune Deficiency Syndrome o AIDS. Ayon kay Senate Majority Leader Loren Legarda, lubhang nakababahala na mula 1984 hanggang Mayo 2002 ay 28 porsiyento o 480 sa 1,695 kaso ng AIDS/HIV na naitala sa bansa ang kinasasangkutan ng OFWs. Sa nasabing overseas workers, pinakamaraming kaso ng AIDS/HIV ang tumama sa mga seamen, kasunod ang sa domestic helpers, nurses at entertainers. Bilang sagot sa problema, hiniling ni Legarda ang pagpapalakas sa pre-departure orientation seminars na ibinibigay sa mga paalis na OFWs dahil aniyay mukhang binabalewala ito ng mga manggagawa habang kapos sa teknikal na kaalaman ang maraming nagpapa-seminar. (Ulat ni Rudy Andal)</body>
<link>http://www.philstar.com/Article.aspx?articleId=170684&amp;publicationSubCategoryId=92</link>
</article>
<article>
<title>4 road projects sa Pangasinan binuksan ni JDV</title>
<author>Malou Rongalerios-Escudero</author>
<date>
<month>August</month>
<day>03</day>
<year>2002</year>
</date>
<body>Pormal na binuksan kahapon ni House Speaker Jose de Venecia ang apat na major public works projects sa Pangasinan na itinayo sa pamamagitan ng Official Development Assistance ng Japan. Ang pinakamahalaga sa nasabing proyekto ay ang Aloragat bridge sa Binalonan na nagkakahalaga ng P112.50 milyon at isa sa pinakamahabang tulay sa Luzon. Ito ay bumagsak noong Setyembre 1998 dahil sa lakas ng bagyong Gading. &amp;quot;We acknowledge the sacrifices of the Japanese government and people for large-scale financing of ODA projects in the Philippines and in other Asian countries despite their economic difficulties,&amp;quot; ani de Venecia. Kabilang pa sa mga proyektong binuksan ni de Venecia ay ang 1004-meter Sapang bridge na nasa Manaoag Junction-Pao road; 11.57-km Mabini Junction-Agno road; 11.60-km San Carlos-Manat road at 8.13-km Binalonan-Junction Pao road. Sinabi ni de Venecia na ang mga nasabing road projects ang magiging daan upang mas mapabilis ang pagdadala ng mga produkto ng mga taga-Pangasinan sa kalakhang Maynila. Magiging daan din umano ito para sa bagong livelihood opportunities sa lalawigan. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=170693&amp;publicationSubCategoryId=92</link>
</article>
<article>
<title>US walang balak magtayo ng base militar sa Pilipinas</title>
<author>Ely Saludar at Ellen Fernando</author>
<date>
<month>August</month>
<day>04</day>
<year>2002</year>
</date>
<body>Tiniyak kahapon ni US Secretary of State Colin Powell na walang balak ang Estados Unidos na muling magtayo ng kanilang permanenteng base militar sa Pilipinas. Inihayag ito ni Powell sa kanyang pagbisita kahapon sa Malaca&amp;ntilde;ang upang linawin ang mga pagdududa sa kontrobersiyal na Mutual Logistics Support Agreement (MLSA). Hinihinala ng mga kritiko na ang MLSA ay pagbabalik umano ng base militar ng US. Ayon kay Powell, bagaman inamin nito na magpapatuloy ang magandang samahan ng US at Pilipinas pagdating sa military exercises ay kinumpirma naman nito na walang plano ang US na magpatayo ng US bases sa alin mang sulok ng bansa maging sa ibang bansa. Sa ginawang pakikipagpulong ni Powell kina Pangulong Arroyo, Foreign Sec. Blas Ople at mga kaalyadong American officials mula sa kanyang 8-nation and last leg tour sa Southeast Asia, ipinangako ng una na tuloy-tuloy ang ibibigay na suporta ng Amerika sa Pilipinas pagdating sa pakikipaglaban sa terorismo at kahirapan. Sinabi ni Ople na hindi nila pinag-usapan ang tungkol sa MLSA na inaasahang ilalatag ng Pilipinas ang pinal na text nito sa US sa Oktubre. Iginiit nina Ople at Powell na iaatang na lamang nila ang usapin sa MLSA sa Department of Defense sa US. Sinabi rin ni Ople na kabilang sa tinalakay sa pulong ang global effort kontra terorismo, turismo, pangkalakalan para sa pag-angat ng ekonomiya sa bansa, pamumuhunan, pagbibigay ng US ng patuloy na tulong at benepisyo sa mga World Filipino veterans at ang di makataong pagtrato sa mga manggagawang Pilipino dahil sa paghihigpit ng pamahalaang Amerika. Nilinaw naman ni Powell na ang pagbibigay ng US ng US$100 milyon sa Pilipinas ay bilang suportang pinansiyal sa programa laban sa kahirapan at terorismo. Sa nasabing halaga, may $55 milyon mula sa anti-terrorism campaign fund ang naipalabas na ng US para sa Pilipinas sa mga pasilidad na ibinigay sa militar kabilang na ang pagsasagawa ng katatapos na Balikatan 02-1. Kuwalipikado rin, ani Powell ang Pilipinas bilang kandidato sa &amp;quot;Millennium Challenge Account&amp;quot; ng US na magbibigay daan upang makakuha ng pondong suporta para sa proyektong pang-instraktura para sa pagpapatayo ng mga kalsada, gusali, pangkalakalan, pamumuhunan, edukasyon at pang-attract pa ng maraming investment. Bukod dito, nangako si Powell na kanilang pag-aaralan ang kahilingan ni Pangulong Arroyo na mabigyan ng pansin ang produkto ng Pilipinas. Isa dito ay ang kalakalan ng tuna na nagmula pa sa Cotabato, General Santos City at inaangkat sa Amerika at bunga ng pagbibigay ng 6-12 porsiyentong taripa o tariff ay nagiging balakid sa kompetensiya sa ibang bansa na may 0 tariff lamang. Ang canned tuna ng bansa ay ibibilang aniya sa GFP. Sinabi pa na nagpahiwatig ang grupo ni Powell at panig ng pamahalaan na ipagpapatuloy ang military exercises matapos ang Balikatan 02-1 at posibleng itakda ang kasunod na exercises sa Oktubre. Ito aniya ay upang lalong palawigin ang samahan ng militar at sunadalong Amerikano para labanan ang terorista mula sa Al-Qeada network na nagbibigay ng babala ng seguridad at karahasan sa buong mundo. Sinabi pa ni Powell na mula sa tulong ng mga bansa sa Southeast Asia kabilang ang Pilipinas ay matamang namomonitor ang galaw ng mga terorismo mula sa Jemiah Islamiah. Pinapurihan ni Powell ang mga sundalong Pilipino dahil sa matagumpay na Balikatan at sinabi na humanga ang US sa kagalingan ng mga sundalong Pinoy. US is impressed and we honored their (Filipino soldiers )bravery and sacrifice, ani Powell. Pagdating sa mga OFWs na nasa Amerika at ang iba ay mga TNT, nangako naman si Powell na hindi na mauulit ang di-makataong pagtrato sa kanila sa deportation gaya ng nangyari sa 63 Pilipino na umuwi na nakaposas. Mula sa ilang minutong press briefing, dumiretso sina Ople at Powell sa US Embassy sa Roxas Boulevard sa Ermita, Maynila para sa isang quick lunch kasunod ay aalis na rin pabalik sa US ang nasabing opisyal. Samantala, tinanggap na ni US President Bush ang paanyaya ni Pangulong Arroyo na bumisita ito sa Pilipinas. Ang pagdalaw ni Bush sa bansa ay maaaring maganap sa susunod na taon pero wala pang tiyak na petsa. (Ulat nina Ely Saludar at Ellen Fernando)</body>
<link>http://www.philstar.com/Article.aspx?articleId=170779&amp;publicationSubCategoryId=92</link>
</article>
<article>
<title>Barbers, mag-isa ka! - Biazon</title>
<author>Rudy Andal</author>
<date>
<month>August</month>
<day>04</day>
<year>2002</year>
</date>
<body>Mag-isa ka! Ito ang naging tugon ni opposition Senator Rodolfo Biazon sa panawagan ni Sen. Robert Barbers na magbitiw silang lahat sa Senado kung hindi maaayos ang awayan ng mga mambabatas. Ayon kay Sen. Biazon, hindi ang pagbibitiw ng mga mambabatas sa Mataas na Kapulungan ang sagot sa pagkakaroon nang hindi pagkakaunawaan ng mga senador. Sinabi ni Biazon na labag sa saligang batas ang nais ni Barbers na pagbibitiw ng mga miyembro ng Senado. &amp;quot;That is unconstitutional at kapag nagbitiw kami sa Senado ay hindi din makakagalaw ang Mababang Kapulungan dahil bicameral system tayo,&amp;quot; wika ni Biazon. Maging si Senator Joker Arroyo ay hindi din pabor sa panawagang ito ng kanyang kasamahan sa majority bloc ng Mataas na Kapulungan. Ayon kay Sen. Arroyo, nasabi lamang ito ni Barbers dahil sa desperado na ito sa umiiral na kaguluhan sa Senado na kagagawan umano ni Sen. Edgardo Angara. Tinukoy pa ni Arroyo na si Sen. Angara ang ugat ng mga kaguluhan dahil nais nitong masira ang imahe ng Senado upang maging negatibo ito kay Pangulong Arroyo. &amp;quot;Nais lamang ni Angara na palutangin ang kanyang pangalan dahil sa ambisyon nitong tumakbong presidente sa 2004 elections kaya nag-iingay ito,&amp;quot; wika pa ng mambabatas. Umaasa naman si Senator Noli de Castro sa isasagawang &amp;quot;all senators caucus&amp;quot; sa Lunes na pangungunahan ni Senate President Franklin Drilon na makakahanap ng &amp;quot;lasting solution&amp;quot; para magkaroon na ng working Senate at matapos na ang awayan ng magkabilang kampo. (Ulat ni Rudy Andal)</body>
<link>http://www.philstar.com/Article.aspx?articleId=170791&amp;publicationSubCategoryId=92</link>
</article>
<article>
<title>Extortionist sa DBM pangalanan</title>
<author>Malou Rongalerios-Escudero</author>
<date>
<month>August</month>
<day>04</day>
<year>2002</year>
</date>
<body>Hindi sapat ang ipinalabas na warning ni Budget Secretary Emilia Boncodin sa mga kasapi ng &amp;quot;ten percenters&amp;quot; gang sa DBM na naningikil sa mga local government units at dapat ay pangalanan niya ang mga ito at sampahan ng kaukulang kaso. Ito ang sinabi kahapon ni Negros Occidental Rep. Apolinario Lozada kasabay ang babala na mahihirapan ang DBM na maipagtanggol sa Kongreso ang panukalang budget ng Malaca&amp;ntilde;ang para sa 2003 hanggat hindi kinakasuhan ang mga extortionists. Dapat din aniyang linawin ni Boncodin kung bakit binalaan lamang nito ang mga sinasabing &amp;quot;ten to twenty percenters&amp;quot; sa departamento. Magugunitang inihayag ni Boncodin na gagamit siya ng &amp;quot;mailed-fist approach&amp;quot; para ma-neutralize ang sindikato na hindi pa rin umano tumitigil sa kabila nang kanyang mga babala. Hinikayat naman nito ang mga local executives na naging biktima ng grupo na maghain ng kanilang affidavit upang mapalakas ang kaso ng gobyerno laban sa naturang sindikato. Umaasa ito na ang naturang mga biktima ang magpapalakas sa ginagawang paglilinis ng gobyerno sa korupsiyon sa bansa. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=170794&amp;publicationSubCategoryId=92</link>
</article>
<article>
<title>3 Pinoy ligtas sa bitay sa Saudi</title>
<author>Ellen Fernando</author>
<date>
<month>August</month>
<day>04</day>
<year>2002</year>
</date>
<body>Tatlong overseas Filipino workers (OFWs) na may kasong pagpatay ang nakaligtas sa parusang bitay matapos na ipag-utos ng korte sa Kingdom of Saudi Arabia na ipawalang-bisa ang mga ito. Sa report ng Embahada ng Pilipinas sa Riyadh sa Department of Foreign Affairs, kinilala ang mga OFWs na sina Joselito Alejo, Romeo Cordova at Ramiro Esmero. Ang mga nabanggit na manggagawang Pilipino ay pawang inakusahan sa pagpatay sa isang miyembro ng Saudi police noong 1997. Mula sa isang source sa Malaz Central Jail sa Riyadh, inabsuwelto ang tatlo matapos na mabigong dumalo ang mga kinatawan ng biktima na nakilalang si Fahad Al-Otaibi sa itinakdang mga pagdinig sa korte. Ayon kay Foreign Affairs Secretary Blas Ople, ang tatlong OFWs ay inaresto at ikinulong ng Saudi police noong Agosto 1997 matapos na iturong pumaslang sa nasabing Saudi national. Itinuro umano ni Alejo si Esmero na siyang pumatay kay Al-Otaibi dahil sa paniniwala nito na nakauwi na sa Pilipinas si Esmero habang si Cordova ang nagsilbing kasabwat sa krimen. Gayunman, pinabulaanan ni Esmero ang akusasyon at nanatili ang kanyang paninindigan na siya ay inosente. Hinihintay na lamang ng Malaz Central Jail ang kautusan ng korte na palayain ang tatlong Pinoy bago nila tuluyang pakawalan ang mga ito. Sinabi naman ni Poe Gratela, secretary general ng Migrante International na ang tatlong nakaligtas na OFWs sa parusang bitay ay kabilang sa 46 Pilipinong nasa death row sa Saudi. (Ulat ni Ellen Fernando)</body>
<link>http://www.philstar.com/Article.aspx?articleId=170804&amp;publicationSubCategoryId=92</link>
</article>
<article>
<title>Erap tatakbo uli sa 2004!</title>
<author>Malou R. Escudero</author>
<date>
<month>August</month>
<day>05</day>
<year>2002</year>
</date>
<body>Balak muling kumandidato sa pagka-pangulo ng bansa si dating Presidente Joseph Estrada sa taong 2004. Ito ang inihayag ni Estrada sa isang panayam sa telebisyon. Kasalukuyang pinag-aaralan na umano ng mga legal counsel ni Estrada ang posibilidad na tumakbo siyang muli sa kabila na ito ay nakakulong sa Veterans Memorial Medical Center dahil sa kasong plunder o pandarambong na may kaparusahang bitay. Malaki umano ang posibilidad na makatakbo si Estrada dahil di naman nito natapos ang kanyang 6-taong termino nang sapilitan siyang pababain sa tungkulin ng taumbayan sa naganap na EDSA II. Ang planong pagtakbo muli ni Estrada ay kasunod ng survey ng IBON Foundation na nagpapakitang pumapangalawa siya sa popularidad kay Education Secretary Raul Roco na nanguna sa survey. Sa resulta ng survey na ginawa nitong Hullyo 11-28, 2002 nanguna si Roco sa botong 19.96 %; pumangalawa si Estrada, 14.08 % at pangatlo si Pangulong Arroyo, 11.13 %. Pumang-apat si Sen. Panfilo Lacson, 4.5 %; Sen. Loren Legarda-Leviste, 3.55 %; at nagtabla naman sa botong 2.4 % si action star Fernando Poe Jr., at Vice-President Teofisto Guingona. Sa survey na ito ng IBON Foundation na isang Non-Government Organizations (NGOs) ay nagsasabing 63 % ang nagsasabing hindi sila boboto kay Pangulong Arroyo sa 2004 ; habang 13 % ang boboto at 22 % ang hindi pa nakakapagpasya. Naniniwala rin si Estrada na madadaig niya si Roco dahil makukuha niya ang boto nina Sen. Lacson at FPJ na isinali sa survey. (Ulat ni Malou R. Escudero)</body>
<link>http://www.philstar.com/Article.aspx?articleId=170916&amp;publicationSubCategoryId=92</link>
</article>
<article>
<title>12 miyembro ng hold-up gang laglag sa PACER</title>
<author>Lilia Tolentino, Myds Supnad at Artemio Dumlao</author>
<date>
<month>August</month>
<day>05</day>
<year>2002</year>
</date>
<body>Nakapagtala na naman ng panibagong tagumpay ang Police Anti-Crime and Emergency Response (PACER) nang matimbog ang 12 miyembro ng Sagada-Kalinga hold-up gang na nag-ooperate sa lalawigan ng Cordillera, Benguet, Pangasinan at La Union. Iprinisinta kahapon kina Pangulong Arroyo at Interior and Local Government Secretary Jose Lina ni PNP Director General Hermogenes Ebdane sa Malaca&amp;ntilde;ang ang nasabing grupo na nakilalang sina John Malidom Jr., lider ng grupo; Heralde Bag-Ay ; Romeo Binoloc ; Alex Uvido; Jonathan Fokan; Nelson Bag-Ay; Peter Bocalen; Gilbert Balunsat; Edmund Boswal; David Pulacan; Aslo Ambonoc at Junel Balutoc. Tinugis ng PRO Cordillera PACER at PRO 1 ang nasabing hold-up gang matapos na looban ng mga ito ang Salting Restaurant sa Marcos Highway sa Barangay Taloy Sur sa Tuba, Benguet noong Hulyo 30. Nakakulimbat ng halagang P 4,000 cash sa restaurant ang grupo at P 115,000 mula sa pasahero ng isang bus na pumarada sa harap ng restaurant. Noong nakalipas na Huwebes at Sabado ay isa-isang nabitag ng PACER ang mga miyembro ng grupo sa magkakahiwalay na operasyon sa Urdaneta, Pangasinan; Pugo, La Union at Baguio City. Dinagdag pa ni Ebdane na ang grupo ay responsable sa panghoholdap sa Jhonz Restaurant at Shell gasoline station sa Brgy. Taloy Sur, Tuba, Benguet noong Hunyo 23 at panghoholdap ng limang bangko sa Pangasinan at La Union. (Ulat nina Lilia Tolentino, Myds Supnad at Artemio Dumlao)</body>
<link>http://www.philstar.com/Article.aspx?articleId=170930&amp;publicationSubCategoryId=92</link>
</article>
<article>
<title>Erap, Marcos family uusigin sa plunder</title>
<author>Butch M. Quejada/ Lilia Tolentino</author>
<date>
<month>August</month>
<day>05</day>
<year>2002</year>
</date>
<body>Isang batikan at bihasang abugado na kilala sa kanyang legal skills ang nakatakdang umusig sa pamilya Marcos at dating Pangulong Joseph Estrada. Si Margarito P. Gervacio Jr., ang Acting Ombudsman ay mangunguna sa prosecution ni Estrada na nahaharap sa kasong plunder at ang pamilya ng yumaong Ferdinand E. Marcos upang mabawi ang umanoy ill-gotten wealth ng mga ito. &amp;quot;May malakas kaming kaso at gusto ng Ombudsman na mapadali ang mga ito&amp;quot; wika ni Gervacio. &amp;quot; Ang mabilis na resolusyon sa mga kaso ay makabubuti sa bansa at sa mamamayan&amp;quot; dagdag ni Gervacio. Pinalitan ni Gervacio si Aniano Desierto matapos itong magretiro kamakailan pagkatapos ng 7 taong panunungkulan bilang Ombudsman. Si Gervacio, 64 -taong gulang na dating trial court judge ay unang naging prosecutor sa Ombudsman noong 1984 at dahil sa kanyang katapatan at kakayahan ay nahirang na Overall Deputy Ombudsman. Ang Ombudsman ay isang watchdog body na may pambihirang kapangyarihan upang mabawasan ang pang-aabuso ng tiwaling kawani ng gobyerno at patawan ng kaukulang parusa. Ang mga opisyal at kawani ng Ombudsman ay humiling kay Pangulong Arroyo na hirangin si Gervacio bilang bagong Ombudsman dahil sa integridad at competence nito. Samantala wala pang tinatanggap na rekomendasyon ang Pangulong Arroyo mula sa Judicial Bar Council na pinamumunuan ni Chief Justice Hilario Davide Jr. sa ipapalit na Ombudsman. Maraming lobby groups ang nagharap ng rekomendasyon para maipuwesto sa Ombudsman at kabilang na rito sina Justice Secretary Hernando Perez, dating Congressman Wigberto Ta&amp;ntilde;ada at iba pa. (Ulat nina Butch M. Quejada/ Lilia Tolentino)</body>
<link>http://www.philstar.com/Article.aspx?articleId=170933&amp;publicationSubCategoryId=92</link>
</article>
<article>
<title>Anti-terrorism palawakin  JDV</title>
<author>Jhay Mejias</author>
<date>
<month>August</month>
<day>05</day>
<year>2002</year>
</date>
<body>Nagpanukala si House Speaker Jose De Venecia na palawakin ang kasalukuyang anti-terrorist front sa Southeast Asia para mapasama sa cooperation agreement sa six member Shanghai Cooperation Organization (SCO) upang mapalawak ang aksyon sa kooperasyon sa terorismo at mga elemento ng mga ekstremista mula sa Central Asia at South Asia hanggang Southeast Asia. Nakasaad sa tatlong pahinang liham ni De Venecia na ipinadala kay US Secretary State Colin Powell nang bumisita ito sa bansa sa loob ng 18 oras, ang pagpapalawig ng Southeast Asias anti-terrorism pact ay magdudulot sa United States global campaign laban sa terorismo. Inilahad din ni De Venecia ang kanyang panukala kay Pangulong Arroyo na kung saan ay sinabi nito na ang Pilipinas at Estados Unidos ay nagsagawa negosasyon para magbuo ng Ant-Terrorism Cooperation Agreement kasama ang SCO na mas kilala sa tawag na Shanghai Six na binubuo ng Russia, China, Kazakhstan, Kyrgystan, Tajikistan at Uzbekistan. Ang nasabing bagong hakbang ni De Venecia ay alinsunod sa tagumpay ng three nation anti- terrorist front na nanawagan para sa paghahati ng intelligence sa aktibidades ng terrorist network, paghihigpit sa border controls upang malaman ang pagdating ng mga terorista, armas, pondo at posibleng pagsapi ng mga ito sa peace-keeping actions. Napag-alaman noong Mayo ay nagkaroon ng kasunduan ang Pilipinas, Malaysia at Indonesia sa naganap na three-nation Anti-Terrorism Agreement na orihinal na ipinanukala ni De Venecia at inindorso ni Pangulong Arroyo alinsunod sa panawagan ni US President George W. Bush para sa global coalition laban sa international terrorism. (Ulat ni Jhay Mejias)</body>
<link>http://www.philstar.com/Article.aspx?articleId=170943&amp;publicationSubCategoryId=92</link>
</article>
<article>
<title>Kamay na bakal gamitin sa DBM</title>
<author>Rudy Andal</author>
<date>
<month>August</month>
<day>05</day>
<year>2002</year>
</date>
<body>Hinimok kahapon ni Senate Minority Leader Aquilino Pimentel Jr.,si Budget and Management Secretary Emilia Boncodin na gumamit ng kamay na bakal at sampahan ng kaso ang matutukoy na fixers sa kanyang tanggapan. Sinabi ni Pimentel, matagal na umano niyang naririnig ang mga fixers na ito sa Department of Budget and Management (DBM) kung saan humihingi ng komisyon bilang paglakad nila na mapabilis ang release ng kanilang pondo. Ayon kay Pimentel,hindi siya naniniwala na may alam sa operasyon ng sindikato si Sec. Boncodin pero dapat ay gamitan niya ang mga ito ng kamay na bakal upang hindi masira ang imahe ng DBM sa taumbayan. Pinayuhan din ng senador ang League of provinces, cities at municipalities na bigyang babala ang mga local government officials na huwag magpapaloko sa mga fixers na ito upang mapabilis lamang ang release ng kanilang mga pondo sa DBM. (Ulat ni Rudy Andal)</body>
<link>http://www.philstar.com/Article.aspx?articleId=170946&amp;publicationSubCategoryId=92</link>
</article>
<article>
<title>Pork barrel ng mambabatas di daragdagan</title>
<author>Lilia Tolentino</author>
<date>
<month>August</month>
<day>05</day>
<year>2002</year>
</date>
<body>Walang maaasahang dagdag na pork barrel sa susunod na taon ang mga senador at kongresista sa ilalim ng panukalang pambansang badyet sa 2003. Ayon kay Budget and Management Secretary Emilia Boncodin, ang bawat senador ay tatanggap lamang ng tig - P100 milyon at bawat kongresista naman ay tig-P35 milyong pork barrel sa ilalim ng Priority Development Assistance Fund na umaabot sa kabuuang halagang P 3.3 bilyon. Sinabi ni Boncodin na hindi lang naman mga mambabatas ang magdaranas ng kawalan ng dagdag na pondo kundi lahat na ahensiya ng gobyerno para makontrol ang kakulangan sa pondo o budget deficit. Bagaman walang dagdag na pondo sa pork barrel, sinabi ni Boncodin na ang bawat mambabatas ay mayroon namang pahintulot na makapagrekomenda ng mga infrastructure projects sa ilalim ng Public Works Act. Ang panukalang pambansang badyet para sa susunod na taon na pinagtibay ng Pangulong Arroyo ay nagkakahalaga ng P800.7 bilyon. Ipadadala ang panukalang badyet sa Kongreso ngayong linggong ito. (Ulat ni Lilia Tolentino)</body>
<link>http://www.philstar.com/Article.aspx?articleId=170953&amp;publicationSubCategoryId=92</link>
</article>
<article>
<title>Diskriminasyon sa kababaihan tatapusin</title>
<author>Rudy Andal</author>
<date>
<month>August</month>
<day>05</day>
<year>2002</year>
</date>
<body>Isinusulong ni Senador Tessie Aquino-Oreta na wakasan ang diskrimanasyon sa mga kababaihan partikular ang paghadlang na mapagkalooban ang mga ito ng mataas na posisyon sa pribadong tanggapan. Inihain ni Sen. Oreta ang senate bill 2242 na naglalayong amyendahan ang Article 135 at 137 ng Labor code upang opisyal na ipagbawal at mapatawan ng karampatang parusa ang pagbibigay ng anunsyo na nagsasabing lalaki lamang ang kailangan sa isang bakanteng trabaho. Ayon kay Oreta,dapat ay bigyang wakas na ang diskrimanasyong ito sa mga kababaihan na nagiging hadlang para makakuha sila ng mataas na posisyon sa kanilang trabaho. Maging ang pagkiling sa mga kalalakihan sa pagbibigay ng tungkulin ay ipagbabawal na rin sa mga pribadong kumpanya sa ilalim ng kanyang panukala. (Ulat ni Rudy Andal)</body>
<link>http://www.philstar.com/Article.aspx?articleId=170954&amp;publicationSubCategoryId=92</link>
</article>
<article>
<title>Suicide bomb: 2 Pinay dedo</title>
<author></author>
<date>
<month>August</month>
<day>06</day>
<year>2002</year>
</date>
<body>Dalawang Filipina na nagtatrabaho sa Israel ang kumpirmadong nasawi sa isa na namang pagsalakay ng isang suicide bomber na Palestino sa isang pampasaherong bus noong Linggo. Kinumpirma ito kahapon ni Foreign Affairs Asst. Secretary Victoriano Lecaros. Sinasabi sa ulat, ang dalawang Pinay ay nakilalang sina Rebecca Roga, 24, nagtatrabaho bilang caregiver at tubong Oriental Mindoro at Adelina Cunanan,37, caregiver at nakapag-asawa ng Israeli at tubong San Fernando, Pampanga. Ang mga biktima na kasama sa pitong pang nasawi sa insidente ay nakilala lamang sa kanilang mga dala-dalang ID cards. Magugunita na sa isang naunang suicide bombing incident, may mga Filipino ring nasugatan. Sa pangyayaring ito, ipinayo ng Deparment of Foreign Affairs (DFA) na magsagawa ng car pooling ang mga Filipino sa naturang bansa at umiwas sa pagsakay sa mga pampublikong transportasyon. Maging si DFA Secretary Blas Ople, ay nanawagan sa mga manggagawang Pinoy na huwag munang magtungo sa Israel dahil sa sigalot sa pagitan ng Israel at Palestinian Liberation Organization (PLO). Ang naganap na bus attack ay inako na ng Hamas militant group mula sa ipinadalang statement sa isang television station sa Lebanon bilang ganti umano sa pagkamatay ng lider ng Hamas na si Salah Sheladan at labing-apat na Palestino sa ginawang air attack ng Israel kamakailan. Gayunman,sinabi ng DFA na wala pang dahilan upang magsagawa ng mass evacuation sa may 30,000 Overseas Filipino Workers (OFWs) sa Israel. Nagpahayag naman ang pamahalaang Israel na magbibigay ng tulong sa pamilya ng mga nasawing Pinay.</body>
<link>http://www.philstar.com/Article.aspx?articleId=171048&amp;publicationSubCategoryId=92</link>
</article>
<article>
<title>Erap di tatakbo sa 2004!</title>
<author>Joy Cantos</author>
<date>
<month>August</month>
<day>06</day>
<year>2002</year>
</date>
<body>Sa kabila ng taglay pa ring malakas na karisma sa masa, wala na umanong balak na tumakbo pa sa 2004 elections si dating Pangulong Joseph Estrada. Ito ang reaksyon ni San Juan Mayor Joseph Victor &amp;quot;JV&amp;quot; Ejercito matapos na lumabas sa katatapos na survey ng IBON Foundation na kung magkakaroon ng biglaang presidential elections ngayon ay pumangalawa at may tsansang manalo sa halalan ang kanyang ama. Sa nasabing survey ay nanguna si Education Secretary Raul Roco, pumangalawa si Erap habang pangatlo naman si Pangulong Arroyo. Binigyang diin ni Ejercito na ipinangako ng kanyang ama na kuntento na ito sa isang termino kahit anya ay hindi ito natapos dahil sa naganap na EDSA II. Bukod dito, sinabi rin ni Ejercito na pagod at nahihirapan na ang kanyang ama sa napakaraming problemang kinakaharap nito sa kasalukuyan para maisipan pa ang pulitika. Gayunman,iginiit naman ni Ejercito na nakahanda ang kanyang ama na suportahan ang mapipiling kandidato ng kanilang partido sa 2004. Inamin din ni Ejercito na wala ring plano na tumakbo sa pagka-pangulo si Fernando Poe Jr. (Ulat ni Joy Cantos)</body>
<link>http://www.philstar.com/Article.aspx?articleId=171059&amp;publicationSubCategoryId=92</link>
</article>
<article>
<title>Libreng libing sa Brgy. officials, alok ni GMA</title>
<author>Lilia Tolentino</author>
<date>
<month>August</month>
<day>06</day>
<year>2002</year>
</date>
<body>Libreng pagpapalibing sa mga opisyal ng barangay na namatay ang regalong inihayag kahapon ni Pangulong Gloria Macapagal-Arroyo sa mga opisyal ng barangay sa bansa. Inihayag ito ng Pangulo sa ginanap na mass oath taking ng mga nanalong opisyal ng barangay sa buong bansa na ginanap sa San Luis Gymnasium sa Sta. Cruz, Laguna. &amp;quot;Mayroon akong regalo na hindi ko dala dito. Pero makikinabang kayo sa darating na panahon. Kaya lang matagal pa iyon. Kapipirma ko pa lamang sa isang executive order na magbibigay ng death benefits sa ating mga barangay officials. Sabi ko sana matagal pa iyon, kasi gusto ko mabuhay pa muna kayo nang matagal,&amp;quot; anang Presidente sa kanyang talumpati. Ang mga opisyal ng barangay ay saklaw na ng seguro ng Government Service Insurance System at mayroon din silang tinatanggap na buwanang sahod na P5,000. Matapos ang panunumpa sa tungkulin ang mga nanalong opisyal ng barangay, ginanyak sila ng Pangulo na lumahok sa kampanya ng pamahalaan laban sa krimen at terorismo. (Ulat ni Lilia Tolentino)</body>
<link>http://www.philstar.com/Article.aspx?articleId=171063&amp;publicationSubCategoryId=92</link>
</article>
<article>
<title>4 smugglers, 3 hukom pinasasampahan ni GMA ng kaso sa DOJ</title>
<author>Gemma Amargo/Ely Saludar</author>
<date>
<month>August</month>
<day>06</day>
<year>2002</year>
</date>
<body>Personal na pinasasampahan kahapon ni Pangulong Arroyo sa Department of Justice (DOJ) ng kasong smuggling ang apat na negosyante at tatlong hukom na umanoy nagkaroon ng katiwalian sa kanilang tungkulin. Nagtungo kahapon ng umaga si Pangulong Arroyo kay Justice Secretary Hernando Perez upang personal na makita ang pagsasampa ng kasong smuggling kina Antonio Chua Jr.; Carlos Carillo ng Tobaco, Albay at consignees ng kargamento; Pierre &amp;quot;Peter&amp;quot; N. Toundjis, Presidente ng El Greco Ship Manning Management Corporation at Yushawu Awudu, isang Ghanian national at kapitan ng M/V Neptune Breeze. Ang apat ay sangkot sa pagpupuslit ng may 35,000 sako ng imported na bigas noong Setyembre 23,2001 habang sakay ng M/V Criston na dumaong sa Pier ng Tobaco, Albay. Kasabay nito sasampahan din ng kaso sina Judge Arnulfo Cabredo ng Tobaco RTC dahil sa pagpapalabas nito ng Temporary Restraining Order (TRO) base sa petisyon nina Chua at Carillo kayat nailabas ang mga kargamento mula sa pag-iingat ng Bureau of Customs (BOC) noong Nobyembre 7,2002 habang nasa kalakasan ng bagyong Nanang. Pinasasampahan din ng Pangulo ng kasong kriminal at administratibo sina Judge Eliodoro Ubiadas ng Olongapo City RTC na unang may hawak ng kasong rice smuggling at Judge Lorenzo Rodrigo ng Pasig RTC na nagbigay naman ng kautusan upang makapagpiyansa ang limang Chinese drug trafficker na naaresto sa isang shabu laboratory sa Pasig City. (Ulat ni Gemma Amargo/Ely Saludar)</body>
<link>http://www.philstar.com/Article.aspx?articleId=171072&amp;publicationSubCategoryId=92</link>
</article>
<article>
<title>Barbers umatras sa mungkahi na magbitiw silang mga senador</title>
<author>Rudy Andal</author>
<date>
<month>August</month>
<day>06</day>
<year>2002</year>
</date>
<body>Iniatras na kahapon ni Senador Robert Barbers ang kanyang mungkahing magbitiw silang lahat na mga senador matapos magkaroon ng solusyon ang suliranin sa Mataas na Kapulungan. Ayon kay Sen. Barbers, anumang oras ay nakahanda siyang manguna sa pagbibitiw sa kanyang posisyon bilang senador kung magpapatuloy ang &amp;quot;awayan&amp;quot; sa upper chamber na itinuturing na nagiging hadlang para matugunan ang mga prayoridad para sa kapakanan ng bayan at mamamayan. Sinabi ni Barbers, naimungkahi niya ang solusyong ito dahil sa umiiral na sigalot sa pagitan ng mga mambabatas na nagiging sagka sa pag-unlad ng ating bayan at pagsulong ng ating ekonomiya. &amp;quot;Natutuwa ako at nagkasundo na ang mga senador mula sa oposisyon at administrasyon pero sana ay huwag nang maulit dahil hindi nakakabuti sa ating bayan kung ang mismong mambabatas ay nag-aawayan&amp;quot; wika pa ni Barbers. (Ulat ni Rudy Andal)</body>
<link>http://www.philstar.com/Article.aspx?articleId=171075&amp;publicationSubCategoryId=92</link>
</article>
<article>
<title>Pagprisinta ng mga kriminal sa Malaca&amp;ntilde;ang, pinatitigil</title>
<author></author>
<date>
<month>August</month>
<day>06</day>
<year>2002</year>
</date>
<body>Hindi dapat pababain ni Pangulong Gloria Macapagal - Arroyo ang status ng Malaca&amp;ntilde;ang bilang isang police precint. Ito ang sinabi kahapon ni Akbayan Rep. Loretta Ann Rosales kaugnay sa ginagawang pagpiprisinta ni Arroyo sa mga crime suspects sa Malaca&amp;ntilde;ang at sa pumasang panukalang batas sa Kamara na nagbabawal sa public display ng mga akusado. Sinabi ni Rosales, isa sa mga awtor ng HB 181, dapat na ipaubaya na lang ng Pangulong Arroyo sa pulis ang trabaho nito at huwag nang dalhin pa sa Malaca&amp;ntilde;ang ang mga suspects. Hinikayat din ni Rosales ang Senado na aktuhan na ang panukalang batas na pumasa sa Kamara upang matigil na ang pagpiprisinta sa publiko ng mga akusado sa nakakahiya at &amp;quot;degrading manner&amp;quot;. Bagaman noon pang buwan ng Mayo pumasa sa ikatlo at huling pagbasa ang nasabing panukalang batas hindi ito naaktuhan ng Senado matapos na hindi magkaunawaan ang administration at opposition senators. Sinabi pa ni Rosales na isang malaking kahihiyan ang sasapitin ni Arroyo kapag napatunayan na fall guys ang ilan sa mga ipiniprisinta nitong suspects. Nilinaw naman ni Press Secretary Ignacio Bunye na hindi isang gimik ang ginagawang pagpapalitrato ng Pangulong Arroyo kasama ang mga naarestong kriminal, kundi pagpapakita lamang na talagang seryoso siya sa pamumuno sa inilunsad niyang kampanya laban sa krimen at katiwaliaan. (Malou R. Escudero/ Lilia Tolentino)</body>
<link>http://www.philstar.com/Article.aspx?articleId=171083&amp;publicationSubCategoryId=92</link>
</article>
<article>
<title>Mga suspek pagsusuutin ng shades kapag ihaharap sa Pangulo</title>
<author>Ely Saludar</author>
<date>
<month>August</month>
<day>06</day>
<year>2002</year>
</date>
<body>Bahagyang tinablan ang Malaca&amp;ntilde;ang sa kaliwat kanang batikos sa ginagawang pagpiprisinta ni Pangulong Gloria Macapagal - Arroyo sa mga suspek. Kaya ang nakitang solusyon ni Press Secretary Ignacio Bunye ay pagsuutin ang mga suspek ng shades. Ito anya ay upang mabigyan ng proteksiyon ang mga karapatan ng mga suspek. Subalit hindi umano ititigil ng Pangulo ang kanyang estilo ngayon, dahil bahagi ito ng pagpapalakas ng kampanya laban sa kriminalidad. Pinawi rin ni Bunye ang pangamba ng publiko na posibleng maimpluwensiyahan ng Pangulo ang mga kaso kahit mahina at walang ebidensiya. Ikinatuwiran ni Bunye na dadaan sa tamang proseso at kung walang sapat na ebidensiya ay tungkulin ng piskal na ibasura ang kaso. (Ulat ni Ely Saludar)</body>
<link>http://www.philstar.com/Article.aspx?articleId=171084&amp;publicationSubCategoryId=92</link>
</article>
<article>
<title>Pinay uli sugatan sa Pakistan!</title>
<author>Ellen Fernando</author>
<date>
<month>August</month>
<day>07</day>
<year>2002</year>
</date>
<body>Dalawang araw lamang matapos mamatay ang dalawang Pilipina sa isang terrorist attack sa Israel, isa na namang Pilipina ang nasugatan nang salakayin ng mga armadong kalalakihan ang isang paaralan sa Islamabad, Pakistan. Ang Pinay ay nakilalang si Juliet Visitacion, isang missionary na nagtamo ng malalalim na sugat sa braso. Bagamat ligtas na sa panganib si Visitacion, patuloy na binabantayan ito ng mga awtoridad dahil sa umanoy nasaksihan nito kung paano lumusob ang mga armadong kalalakihan. Nakatakdang kuhaan ng salaysay si Visitacion ng mga awtoridad para magkaroon ng lead ukol sa mga suspek na sumalakay sa Murree Christian School. Nagtungo sa paaralan si Visitacion para sunduin ang kanyang nag-aaral na anak. Ayon sa report, dakong alas-11:15 ng umaga nang umatake ang may apat hanggang limang kalalakihan na armado ng AK-47 sa nasabing eskwelahan. Bigla na lamang na pinaulanan ng mga suspek ang eskwelahan habang nagkaklase ang may 150 estudyante kung saan 30 dito ay American national at ibang banyaga kabilang ang anak ni Visitacion na sina Jenny Grace,14 at Doane Jay,18. Nakipagpalitan ng putok ang mga security personnel ng eskwelahan at dito ay napatay ang anim na katao kabilang ang staff at security guard. Matapos ang labing-limang minutong palitan ng putok ay mabilis na tumakas ang mga suspek sa isang masukal na kagubatan malapit sa eskwelahan. (Ulat ni Ellen Fernando)</body>
<link>http://www.philstar.com/Article.aspx?articleId=171180&amp;publicationSubCategoryId=92</link>
</article>
<article>
<title>Forced evacuation ng OFWs sa Israel</title>
<author>Malou R. Escudero</author>
<date>
<month>August</month>
<day>07</day>
<year>2002</year>
</date>
<body>Iminungkahi kahapon ng isang mambabatas ang puwersahang pagbabalik sa bansa ng mga Overseas Filipino Workers (OFWs) sa Israel upang hindi madagdagan pa ang mga Filipinong biktima ng suicide bombers. Sinabi ni Negros Occidental Rep. Apolinario Lozada, chairman ng House Committee on Foreign Relations na bagaman ayaw pa ring bumalik sa Pilipinas ang mga natitirang OFWs sa Israel,may moral obligation ang pamahalaan na pangalagaan ang kaligtasan ng mga ito. Sa talaan ng Department of Foreign Affairs, umaabot sa 30,000 OFWs ang nasa Israel na posibleng maging biktima ng suicide bombers. Noong Disyembre 2001, namatay sa isang pagsabog ang 40-anyos na caregiver na si Rosalia Reyes. Samantala noong nakalipas na Abril ay malubhang nasugatan sina Joselito Mico,32,tubong Nueva Ecija at Librado Flores Jr., 33, ng Angeles City, Pampanga nang magpasabog ng bomba ang isang babaing suicide bomber sa Mehane Yehuda market. Ang pinakahuling insidente ay naganap noong Linggo kung saan dalawang Pinay ang nakasama sa isang bus na pinasabog ng suicide bomber. Kung hindi gagawa ng paraan ang DFA at Department of Labor and Employment (DOLE) ay posibleng may Filipinong muli ang mabiktima ng suicide bomber sa nasabing bansa. Dapat anyang magbuo na ng plano ang nasabing ahensiya ng pamahalaan para sa force evacuation upang hindi na sila masisisi sa pagtaas ng bilang ng mga OFWs na nagiging biktima ng pambobomba sa Israel. (Ulat ni Malou R. Escudero)</body>
<link>http://www.philstar.com/Article.aspx?articleId=171182&amp;publicationSubCategoryId=92</link>
</article>
<article>
<title>42 OFWs sa ME pupugutan ng ulo</title>
<author>Rudy Andal</author>
<date>
<month>August</month>
<day>07</day>
<year>2002</year>
</date>
<body>Hiniling kahapon ni Senate Majority Leader Loren Legarda-Leviste kay Foreign Affairs Secretary Blas Ople na isalba mula sa pagkapugot ng ulo ang may 42 Overseas Filipino Workers (OFWs) sa Middle East. Sinabi ni Sen. Legarda, nakakaalarma ang naitatalang datus na may 6 OFWs dumadating araw-araw na nakasilid sa kabaong. Batay sa naitala ng Migrante-International,36 na OFWs sa Saudi Arabia at 6 sa Malaysia ang nakatakdang bitayin sa pamamagitan ng pagpugot sa kanilang ulo habang 44 Pinay domestic helpers naman ang ginagahasa ng kanilang mga amo sa HongKong. Ayon kay Sen.Legarda,dapat lamang na kumilos ang DFA, POEA at OWWA para tulungan ang ating mga kababayan na itinuturing na bagong bayani ng bansa. (Ulat ni Rudy Andal)</body>
<link>http://www.philstar.com/Article.aspx?articleId=171194&amp;publicationSubCategoryId=92</link>
</article>
<article>
<title>Nominasyon nina Desierto atbp haharangin ng CA Justices</title>
<author>Gemma Amargo</author>
<date>
<month>August</month>
<day>07</day>
<year>2002</year>
</date>
<body>Haharangin ng mayorya ng mga Associate Justices ng Court of Appeals (CA) ang nominasyon nina dating Ombudsman Aniano Desierto, Commission on Elections (Comelec) Chairman Alfredo Benipayo at Presidential Legal Counsel Adolf Azcuna para makapasok sa Supreme Court bilang susunod na mahistrado. Batay sa dalawang pahinang resolusyon ng mga CA Justices, napagkasunduan ng mga ito na umapela kay Pangulong Gloria Macapagal- Arroyo at sa Judicial and Bar Council (JBC) na pumili sa kanilang hanay ang susunod na mga Associate Justices ng Supreme Court matapos magretiro sina Associates Justices Jose Melo at Sabino De Leon. Sa 51 posisyon sa SC, 32 CA Justices dito ang lumagda sa naturang resolusyon na umano ay pawang nararamdaman ang demoralisasyon dahil sa palagiang pagpili ng Pangulo ng mga abugado na mabilis na nakakapasok sa Korte Suprema bilang mahistrado gayung kuwalipikado umano sila para sa bakanteng puwesto. Maaalala na hinirang ng Pangulong Arroyo para maging miyembro ng SC ang dalawang abogado sa katauhan nina dating Presidential Legal Counsel Antonio Carpio at Presidential Chief of Staff Renato Corona. (Ulat ni Gemma Amargo)</body>
<link>http://www.philstar.com/Article.aspx?articleId=171196&amp;publicationSubCategoryId=92</link>
</article>
<article>
<title>BID pinadedesisyunan sa tunay na nationality ni Cardinal Sin</title>
<author>Andi Garcia</author>
<date>
<month>August</month>
<day>07</day>
<year>2002</year>
</date>
<body>Binigyan ng 60 araw na palugit ni Dr. Ramon Roces Arevalo, lider ng Freedom from Rome Movement sa bansa ang Bureau of Immigration and Deportation sa tunay na nationality ni Manila Archbishop Jaime Cardinal Sin makaraang mapatunayan na ito ay hindi isang Filipino kundi isang dayuhan na may pasaporte bilang isang citizen ng Vatican City. Pinupunto ni Dr. Arevalo na ang Vatican City ay isang independienteng bansa na may sariling soberanya sa Italya at si Sin bilang dating contender sa pagiging Santo Papa na siyang pinakamataas na pigura sa Katolisismo sa buong mundo at isa ring head of state ay malinaw na nagpapakilala na siya ay hindi Filipino. Bunsod ng umiiral ng single citizenship sa bansa, sumasagka dito si Cardinal Sin na lumilitaw na may dalawang citizenship. Binigyan diin pa ni Dr. Arevalo na sakaling matapos ang palugit na ibinigay nito sa BID at hindi nakagawa ng karampatang solusyon ay dadalhin niya ang usapin sa korte kung saan ay maaaring kasuhan ng sibil ang citizenship ng pinakamataas na pinuno ng simbahang Katoliko sa bansa. (Ulat ni Andi Garcia)</body>
<link>http://www.philstar.com/Article.aspx?articleId=171207&amp;publicationSubCategoryId=92</link>
</article>
<article>
<title>GMA nakuryente na naman</title>
<author>Ely Saludar/Andi Garcia</author>
<date>
<month>August</month>
<day>07</day>
<year>2002</year>
</date>
<body>Naghugas kamay ang National Bureau of Investigation (NBI) sa isyu ng umanoy kuryenteng balita sa isang empleyado ng Land Bank na napagkamalang suspek na iniharap kay Pangulong Arroyo. Agad na nagpaliwanag si NBI Director Reynaldo Wycoco kaugnay sa kaso ni Mrs. Acsa Ramirez na lumitaw na suspek bagamat siya ang impormante at nagbisto sa kanilang manager na si Artemio San Juan sa multi-milyong anomalya. Binigyang diin ni Wycoco na hindi naman direktang binanggit ng Pangulo na isang suspek si Ramirez. Subalit kanila ring iimbestigahan si Ramirez dahil sa pagdadawit sa kanya ni San Juan sa nasabing anomalya. (Ulat nina Ely Saludar/Andi Garcia)</body>
<link>http://www.philstar.com/Article.aspx?articleId=171208&amp;publicationSubCategoryId=92</link>
</article>
<article>
<title>Sugal sa cellphone, iimbestigahan</title>
<author>Malou Escudero</author>
<date>
<month>August</month>
<day>07</day>
<year>2002</year>
</date>
<body>Dahil umano sa pagsasamantala ng ilang mobile phone companies sa pagkahilig ng mga Pinoy sa sugal, hiniling kahapon ni Quezon City Rep. Chuck Mathay na imbestigahan ng House Committee on Transportation and Communication ang sugal sa mga cellular phones. Sa reklamong natanggap ng komite, ang mga mobile phone users ay maaari nang makapaglaro ng card games gaya ng poker, lucky 9, Indian poker, black jack at pusoy. Sinabi ni Mathay na marami ang tutol sa nasabing pakulo dahil hindi naman masusubaybayan ng mga magulang ang kanilang mga anak na nais subukan ang sugal sa cellphone. (Ulat ni Malou Escudero)</body>
<link>http://www.philstar.com/Article.aspx?articleId=171212&amp;publicationSubCategoryId=92</link>
</article>
<article>
<title>Ambush, bombing sagot ng CPP-NPA sa all-out-war ng gobyerno</title>
<author>Danilo Garcia, Lilia Tolentino at Gemma Amargo</author>
<date>
<month>August</month>
<day>08</day>
<year>2002</year>
</date>
<body>Handa nang maglunsad ng serye ng pag-ambush at pambobomba ang New Peoples Army (NPA) bilang tugon sa &amp;quot;all-out-war&amp;quot; na ipinahayag kamakailan ng pamahalaan. Ito ang naging pahayag ni Gregorio &amp;quot;Ka Roger&amp;quot; Rosal, Spokesman ng CPP-NPA at Melito Glor Command sa isang himpilan ng radio. Sinabi pa ni Rosal na hindi sila (NPA) maghihintay na banatan ng mga sundalo ng pamahalaan bago gumawa ng akto ng karahasan. Naunang inihayag ni Communist Party of the Philippines founding chairman Jose Maria Sison na bilang tugon sa pahayag ng gobyerno, pasasabugin ng NPA ang mga instalasyon ng kuryente ng National Power Corporation at ang mga telepono. Sinabi naman ni Rosal na walang magagawa ang pamahalaan dahil ang mga pasilidad ng NAPOCOR at mga instalasyon ng mga telepono ay nasa kanilang teritorio. Binalaan naman ni National Security Adviser Roilo Golez si Sison na ang pananabotahe sa linya ng kuryente at iba pang mahahalagang imprastruktura ay isang gawaing terorismo sa ilalim ng international law at sa mga anti-terrorism bill na naisampa na sa Kongreso. Maging si Justice Secretary Hernando Perez ay nagbabala na kapag itinuloy nito ang bantang pambobomba ay haharangin niya ang pagpapalaya sa mga political prisoners. Idinagdag nito na hindi dapat nagbabanta si Sison, dahil ang kampo niya rin ang magiging kaawaawa sa bandang huli. Minaliit naman ni Defense Secretary Angelo Reyes ang panibagong banta nina Sison, na umano ay pawang mga propaganda lamang para palakasin ang loob ng kanilang mga miyembro. Sinabi ni Reyes na halos 34 taon nang sinasabi ni Sison ng kanilang pababagsakin ang pamahalaan ngunit marami nang lumipas na Pangulo ang bansa ay nanatiling panaginip pa rin ito ng komunistang grupo. Kasabay nito, nanawagan din si Reyes sa mga natitirang pang puwersa ng NPA na tumiwalag na sa kanilang kilusan dahil puro pangako at propaganda lamang umano ang inihahayag at ipinapakita ni Sison na nagpapasarap sa pagkain ng steak sa ibang bansa habang kamote lamang ang kinakain ng mga miyembro nila sa bundok. (Ulat nina Danilo Garcia, Lilia Tolentino at Gemma Amargo)</body>
<link>http://www.philstar.com/Article.aspx?articleId=171297&amp;publicationSubCategoryId=92</link>
</article>
<article>
<title>Senado may bomb threat</title>
<author>Rudy Andal</author>
<date>
<month>August</month>
<day>08</day>
<year>2002</year>
</date>
<body>Umiral ang tensyon sa gusali ng senado matapos makatanggap ito ng bomb threat kahapon ng umaga mula sa hindi nagpakilalang caller. Ayon kay (Ret.) Gen. Jose Balajadia, Sergeant at Arms ng senado, bandang alas-8:30 ng umaga ng makatanggap ng tawag sa telepono si Pat Macam ng senate archives office. Sinabi ni Macam,isang hindi nagpakilalang lalaki ang tumawag sa telepono at nagbantang sasabog sa loob lamang ng ilang minuto ang gusali ng senado dahil sa itinanim na bomba. Kaagad nitong ipinabatid sa Office of the Sergeant at Arms ang nasabing pangyayari kaya humingi ng bomb squad sa Pasay City PNP si Gen. Balajadia. Agad na iniutos nito sa mga kawani ng senado na pansamantalang lisanin ang buong gusali para makasiguro sa kaligtasan at upang masiyasat ng mga awtoridad. Makalipas ang dalawang oras na pagsisiyasat ng pulisya gamit ang kanilang mga sniffing dogs ay walang nakitang bomba sa buong gusali at parking lot. Natuklasan naman ni Gen. Balajadia na ang ginamit na telepono ng prank caller ay mula sa isang pay phone booth sa Better Living Subdivision, Para&amp;ntilde;aque City dahil may caller identification ang tinawagang opisina sa archives section. (Ulat ni Rudy Andal)</body>
<link>http://www.philstar.com/Article.aspx?articleId=171309&amp;publicationSubCategoryId=92</link>
</article>
<article>
<title>3 opisyal ng DPWH kasuhan ! - GMA</title>
<author>Lilia Tolentino, Ely Saludar </author>
<date>
<month>August</month>
<day>08</day>
<year>2002</year>
</date>
<body>Iniutos kahapon ni Pangulong Gloria Macapagal-Arroyo ang pagsasampa ng kaso laban sa tatlong matataas na opisyal ng Department of Public Works and Highways (DPWH) na umanoy sangkot sa P 139 milyong anomalya sa pagpapakumpuni ng sasakyan ng pamahalaan. Tinukoy ng Pangulo na kasuhan sina Emily Tanquintic, Director 3 for Controllership and Finance Management; Bert Paborito,Director 3 for Administrative and Manpower Management at Floreindo Arias, Assistant Director ng Bureau of Equipment. Sa inisyal na resulta ng imbestigasyon, ang mga nasabing opisyal ay sangkot umano sa sobrang pagpapatong sa presyo ng piyesa ng mga ipinakukumpuning sasakyan na umabot sa nabanggit na halaga. Iniutos din ng Pangulo kay DPWH Secretary Simeon Datumanong na suspendihin ng 90 araw ang dalawa nitong Undersecretary na sina Edmund Mir at Mabini Pablo dahil sa hindi pag-aksiyon sa nasabing anomalya. Ang pagsasampa ng kaso ay kasunod ng pagsisiyasat na ginawa ng DPWH sa anomalya sa pagpapakumpuni ng mga behikulo na inabuso ng mga tiwaling opisyal. Sa ilalim ng sistema, ang mga opisyal at kawani ay pinahihintulutang makakuha ng cash advance na ibabayad sa repair shop para sa ipapakumpuning sasakyan. Subalit ginawang gatasan ang sistemang ito ng ilang opisyal at kawani na agad kumukuha ng cash advance kahit wala pang ipinakukumpuning sasakyan. (Ulat nina Lilia Tolentino, Ely Saludar )</body>
<link>http://www.philstar.com/Article.aspx?articleId=171314&amp;publicationSubCategoryId=92</link>
</article>
<article>
<title>Pagbuo ng Dept. of Housing aprub sa Kamara</title>
<author>Malou Escudero</author>
<date>
<month>August</month>
<day>08</day>
<year>2002</year>
</date>
<body>Upang matapos na ang problema ng gobyerno sa squatters at sa problema ng pabahay na umaabot sa 4.5 milyon ang housing backlog, inaprubahan kahapon ng Mababang Kapulungang sa ikalawang pagbasa ang pagtatayo ng Department of Housing and Urban Development na nakasaad sa House Bill 4517. Sinabi ni Speaker Jose de Venecia na papalakasin ng nasabing panukalang batas ang programa ng gobyerno para sa mass housing. Ito aniya ang sagot sa problema ng mga mahihirap na wala pang sariling tirahan dahil maaari na silang mangutang sa abot ng kanilang makakaya. Isasailalim naman sa kontrol ng itatayong departamento ang Home Guaranty Corporation, National Housing Authority na tatawaging National Housing Corporation, National Home Mortgage Finance Corporation, Home Development Mutual Fund at ang Housing and Land Regulatory Board na tatawagin ng Real Estate Arbitration at dito kukuha ng magiging kalihim. Sa sandaling maging isang ganap na batas, ang pondo, empleyado at kapangyarihan ng HUDCC ay ililipat sa itatayong departamento pagkatapos ng anim na buwan. (Ulat ni Malou Escudero)</body>
<link>http://www.philstar.com/Article.aspx?articleId=171322&amp;publicationSubCategoryId=92</link>
</article>
<article>
<title>Undocumented Pinoys sa Malaysia sapilitang umuwi</title>
<author>Ellen Fernando</author>
<date>
<month>August</month>
<day>08</day>
<year>2002</year>
</date>
<body>Napilitang umarkila ng fishing vessel ang may 173 undocumented Pinoy sa bansang Malaysia para makauwi sa Pilipinas dahil umano sa mahigpit na pagpapatupad ng batas dito. Ito ang ibununyag kahapon ng Department of Foreign Affairs dahil sa pagsagip sa kanila ng Philippine Navy habang sakay ng isang sasakyang pang-isda na may kapasidad lamang na 30 katao ang dapat maging pasahero. Ang FB Hamila na sinakyan ng mga Pinoy deportees ay luma at wala pang ilaw kaya nalagay sa peligro ang buhay ng mga ito habang naglalayag sa dagat. Nabatid na nagbigay lamang ng isang buwang palugit ang pamahalaang Malaysia noong nakalipas na linggo para sa pagdedeport sa may 60,000 undocumented Filipino na bumalik sa bansa. Ang sapilitang pag-uwi ng mga Filipino sa nasabing bansa ay bunsod sa takot na maaresto dahil sa pagpapatupad ng kanilang immigration law na ang sinumang illegal na dayuhan na mahuhuli ay pagmumultahin ng P 5,000 bukod pa sa pagkulong ng anim na buwan at anim na hataw ng baston. (Ulat ni Ellen Fernando)</body>
<link>http://www.philstar.com/Article.aspx?articleId=171327&amp;publicationSubCategoryId=92</link>
</article>
<article>
<title>2 Pinay na nasawi sa Israel binigyan ng P.2-M ng OWWA</title>
<author>Jhay Mejias, Butch Quejada at Ellen Fernando</author>
<date>
<month>August</month>
<day>08</day>
<year>2002</year>
</date>
<body>Pinagkalooban ng Overseas Workers Welfare Administration (OWWA) ng tig- P 200,000 financial assistance ang pamilya ng dalawang Pinay na nasawi sa suicide bomb sa Israel. Ayon kay Labor Secretary Patricia Sto. Tomas pinagkalooban ng Board of Trustees ng OWWA ang pamilya nina Adelina Cunanan, 37 at Rebecca Roga, 40. Magugunita na noong nakalipas na linggo ang dalawang Pilipina ay kasama sa sampung nasawi sa pinasabog na bus sa nasabing bansa na kagagawan ng Hamas militant group. Ang bangkay ng dalawa ay nakatakdang dumating bukas ng alas-7 ng gabi sa Ninoy Aquino International Airport lulan ng Luthansa Airlines flight LH-744 mula sa Tel Aviv, Israel via Frankfurt. (Ulat nina Jhay Mejias, Butch Quejada at Ellen Fernando)</body>
<link>http://www.philstar.com/Article.aspx?articleId=171332&amp;publicationSubCategoryId=92</link>
</article>
<article>
<title>NPA bumanat na: PNP official, 2 pa todas sa ambush</title>
<author>Danilo Garcia at Artemio Dumlao</author>
<date>
<month>August</month>
<day>09</day>
<year>2002</year>
</date>
<body>Matapos ang &amp;quot;all-out-war&amp;quot; ng pamahalaan laban sa grupong New Peoples Army (NPA), tila tinotoo naman ng Communist Party of the Philippines-NPA ang banta nitong paglulunsad ng serye ng ambush at pambobomba matapos na tambangan ang isang grupo ng mga pulis at mapatay ang isang opisyal at dalawang tauhan nito ng hinihinalang mga rebeldeng NPA, kamakalawa ng hapon sa lalawigan ng Kalinga Apayao. Kinilala ang mga napatay na sina Sr. Insp. Nestor Miranda, PO3 Art Ambakan at PO1 Tony Mahinay, pawang mga miyembro ng PNP-Special Action Force ng Cordillera Administrative Regional Police Office. Isinugod naman sa Kalinga Provincial Hospital ang kanilang team leader na si P/Supt. Antonio Bumiran, Insp. Abraham Galingan at PO3 Aurelio Bitanga dahil sa tama ng bala ng baril. Base sa ipinadalang ulat, naganap ang pananambang dakong alas-4 ng hapon sa may Brgy. Tangon, Subuagan naturang lalawigan. Galing sa pagpapatrulya ang naturang grupo sa bayan ng Tabuk at sakay ng isang Toyota Revo nang harangin ng mga rebelde at paulanan ng bala. Agad tinamaan si Mahinay na siyang driver ng Revo sanhi upang mawalan ng kontrol sa manibela at tuluyang mahulog ang naturang sasakyan sa bangin. Mabilis namang tumakas ang mga salarin habang naabutang buhay ng mga militar ang tatlong sugatan at isinugod sa pagamutan. Isang pursuit operation na ang isinasagawa para tugisin ang mga rebelde. Matatandaang nagpahayag kamakalawa si Gregorio &amp;quot;Ka Roger&amp;quot; Rosal, spokesman ng CPP-NPA at Melito Glor Command na hindi sila maghihintay na banatan ng mga sundalo ng pamahalaan bago gumawa ng akto ng karahasan. Ang pahayag na ito ay kasunod ng banta naman ni CPP founding chairman Jose Maria Sison na pasasabugin ng NPA ang mga instalasyon ng kuryente ng Napocor at mga telepono bilang sagot sa all-out-war ng gobyerno. (Ulat nina Danilo Garcia at Artemio Dumlao)</body>
<link>http://www.philstar.com/Article.aspx?articleId=171412&amp;publicationSubCategoryId=92</link>
</article>
<article>
<title>Bro. Mike idinawit sa plunder</title>
<author>Gemma Amargo</author>
<date>
<month>August</month>
<day>09</day>
<year>2002</year>
</date>
<body>Bunga ng umanoy pagkakasangkot sa pandarambong sa bilyong pisong salapi ng gobyernno, pinagpapaliwanag ng Korte Suprema si El Shaddai leader Mariano &amp;quot;Bro. Mike&amp;quot; Velarde. Base sa isang pahinang resolusyon ng SC en banc, inatasan nito na maghain si Velarde ng kanilang paliwanag sa loob ng 10 araw bunga ng kanilang pagkakadawit sa nasabing krimen. Kabilang din sa sinampahan ng demanda sina dating pangulong Estrada, dating Ombudsman Aniano Desierto, Franklin Velarde, anak ni Bro. Mike; dating Metro Manila Development Authority (MMDA) general manager Roberto Nacianceno, dating DPWH secretary Gregorio Vigilar at dating executive secretary Ronaldo Zamora. Nagsimula ang nasabing kaso matapos na maghain ng demanda si Atty. Ernesto Francisco dahil kumita umano ng malaking halaga ng salapi si Velarde sa pamamagitan ng pagbebenta nito ng kanyang lupain sa halagang higit na mataas kaysa umiiral na fair market value. Hiniling naman ni Francisco na baligtarin ng SC ang naunang desisyon ng tanggapan ng Ombudsman kung saan ibinasura nito ang kasong plunder laban kina Velarde at Estrada. Nabatid na ipinag-utos ni Estrada ang paglalagay ng extension sa coastal road project patungong C-5 road subalit tinamaan nito ang lote sa San Dionisio, Para&amp;ntilde;aque at kailangang bayaran ito ng gobyerno para sa right of way. Walong ektarya ng lupain ay pagmamay-ari ni Velarde sa pamamagitan ng AMVEL Land Corp. at ang iba pang bahagi naman ay sumailalim sa joint ventures. Naglaan ang gobyerno sa pamamagitan ng PEA ng P1.2 bilyon matapos itong mangutang sa mga local at dayuhang bangko at binili ang lote ni Velarde sa halagang P15,355 kada metro kuwadrado subalit ito ay nabili lamang umano ni Velarde sa halagang P2,000. Ayon kay Francisco, malinaw na nalugi ng malaking halaga ang gobyerno dulot ng nasabing bentahan kaya napilitan siyang magsampa ng kaso sa Ombudsman. (Ulat ni Gemma Amargo)</body>
<link>http://www.philstar.com/Article.aspx?articleId=171415&amp;publicationSubCategoryId=92</link>
</article>
<article>
<title>Wycoco ilipat na lang sa Napocor</title>
<author>Malou Escudero/Lilia Tolentino/Grace dela Cruz</author>
<date>
<month>August</month>
<day>09</day>
<year>2002</year>
</date>
<body>Dahil magaling umanong &amp;quot;manguryente&amp;quot; o magbigay ng maling balita, iminungkahi kahapon ni dating Pangulong Estrada na ilipat na lamang sa Napocor si National Bureau of Investigation (NBI) Director Reynaldo Wycoco. Ang mungkahi ni Estrada ay kaugnay sa pagkakasangkot ni Wycoco sa pagpiprisinta sa media kay Acsa Ramirez, cashier ng Land Bank, bilang isa sa mga suspek sa P205 milyong tax scam, gayong ito pala umano ang nakatuklas at nagbunyag ng nasabing anomalya. Hinamon ni Estrada si Wycoco na magpakalalaki at pairalin ang delicadeza sa pamamagitan ng pagbibitiw bilang NBI chief, lalot hindi ito ang unang pagkakataon na inilagay niya sa kahihiyan ang kanyang tanggapan. Sinabi rin nito na pugad ng mga arogante at walang puso ang Malaca&amp;ntilde;ang dahil sa pagmamatigas ng mga ito na humingi ng paumanhin kay Ramirez. Sinabi ni Estrada na ang pag-amin sa isang pagkakamali at paghingi ng paumanhin ay tanda ng tunay na pagkatao ng isang indibidwal. Kung nais umanong magkaroon ng isang strong republic ng pamahalaang Arroyo, kinakailangang maging matibay ang moralidad nito lalo na sa ganitong sitwasyon kung saan isang ordinaryong mamamayan ang hindi nabigyan ng hustisya. Gayunman, ibinasura ng Malaca&amp;ntilde;ang ang kahilingang pagbitiwin sa puwesto o lapatan ng parusa si Wycoco. Ayon kay Press Secretary Ignacio &amp;quot;Toting&amp;quot; Bunye, kasalukuyang iniimbestigahan pa ang isyung ito. Kaugnay nito, sinabi naman ni Wycoco na personal na siyang inatasan ng Pangulo na imbestigahan ang kaso at busisiin kung ano ang naging partisipasyon ni Ramirez at kung mayroon itong kinalaman ay agad na kasuhan subalit kung inosente ay dapat lamang na linisin ang pangalan nito. (Ulat nina Malou Escudero/Lilia Tolentino/Grace dela Cruz)</body>
<link>http://www.philstar.com/Article.aspx?articleId=171425&amp;publicationSubCategoryId=92</link>
</article>
<article>
<title>Pangulo 'kinuryente' uli</title>
<author>Ely Saludar</author>
<date>
<month>August</month>
<day>09</day>
<year>2002</year>
</date>
<body>Muli na namang nalagay sa kahihiyan si Pangulong Arroyo matapos na mabigyan ng maling impormasyon na lumayas na umano sa bansa ang multi-national company na Kimberly Clark. Nabatid na nakipagpulong kay Press Secretary Ignacio Bunye si Atty. Thomas Brown Jr., vice president ng Kimberly Clark at nilinaw ng huli na hindi sila lumayas sa Pilipinas. Ito ay taliwas sa inihayag ng Pangulo sa kanyang SONA na dinala ng Kimberly Clark ang Asia operations nito sa Thailand imbes na sa Pilipinas. Iginiit ni Brown kay Bunye na wala silang intensiyon na alisin ang negosyo sa bansa. Dahil dito, naglabas na rin ng bagong patakaran ang Malaca&amp;ntilde;ang upang makaiwas sa kuryenteng balita ang Pangulo. Sinabi ni Bunye na mananagot ang mga head office na nagbibigay ng impormasyon sa Pangulo sakaling ito ay pumalpak. (Ulat ni Ely Saludar)</body>
<link>http://www.philstar.com/Article.aspx?articleId=171428&amp;publicationSubCategoryId=92</link>
</article>
<article>
<title>Private firms kumpiyansa na sa empleyado dahil sa drug test</title>
<author></author>
<date>
<month>August</month>
<day>09</day>
<year>2002</year>
</date>
<body>Malaki na ang kumpiyansa ng ibat ibang private firms sa bansa na makakapagtrabaho ng husto at maayos ang mga kawani nito matapos na sumailalim sa dug test sa tulong ng Corporate Drug Prevention Program ng no.1 at largest drug firm sa bansa, ang Drug Check Philippines, Inc. Sinabi ni Mylon Villasante, spokesman ng Drug Check Phils., ang hakbang ay naisagawa sa pamamagitan ng pagpapatupad ng comprehensive drug prevention program tulad ng awareness building, policy formulation at actual drug screening sa mga empleyado ng mga top companies sa bansa partikular ang mga client companies ng Drug Check. Dinagdag pa nito na napakahalaga ng random at unannounced drug test upang madiscourage ang mga empleyado sa paggamit ng bawal na gamot. Inihalimbawa dito ni Villasante ang Society Publishing Inc., publisher ng Buy and Sell, Car Finder at Job Finder na noong Enero 2002, nagsagawa dito ng random drug test ang Drug Check at lumabas sa 10 porsiyento ng work force nito lumalabas na 8% ay gumagamit ng droga. Bunsod nito agad na nakagawa ng kaukulang aksiyon ang naturang kumpanya laban sa mga positibo sa droga. Ganito rin ang ginawa sa ikalawang batch ng kumpanya na sumailalim sa sa drug test noong June 2002.</body>
<link>http://www.philstar.com/Article.aspx?articleId=171437&amp;publicationSubCategoryId=92</link>
</article>
<article>
<title>150 abogado tutulong kay GMA vs katiwalian</title>
<author>Lilia Tolentino</author>
<date>
<month>August</month>
<day>09</day>
<year>2002</year>
</date>
<body>Tinugon nang 150 mga abogado ang panawagan ni Pangulong Arroyo na tumulong sa kanyang kampanya para mapigil ang katiwalian sa gobyerno. Pitumpu sa mga boluntaryong abogado ang nagbigay galang kahapon sa Pangulo sa Malaca&amp;ntilde;ang para magpahayag ng kanilang kahandaang maglingkod ng libre dahil sa kanilang malasakit sa kapakanan ng bansa. Tutulong ang naturang volunteer lawyers sa pag-iimbestiga sa 300 kaso ng mga korporasyong hindi nagbabayad ng tamang buwis sa Bureau of Internal Revenue (BIR) at sa paglilitis sa kaso ng 41 katao sa DPWH na sangkot sa P139 milyong vehicle repair scam at mga kaso ng pagpupuslit ng kontrabando. (Ulat ni Lilia Tolentino)</body>
<link>http://www.philstar.com/Article.aspx?articleId=171440&amp;publicationSubCategoryId=92</link>
</article>
<article>
<title>Vice mayor 'utak' sa ambus ng 3 pulis</title>
<author>Danilo Garcia</author>
<date>
<month>August</month>
<day>10</day>
<year>2002</year>
</date>
<body>Hindi ang grupong New Peoples Army (NPA) kundi isang armadong grupo sa pangunguna umano ng dating vice mayor ang may kagagawan ng pananambang sa mga miyembro ng Lubuagan police station na ikinasawi ng tatlong pulis kamakailan sa lalawigan ng Kalinga Apayao. Ito ang ginawang paglilinaw kahapon ni Cordillera Administrative Region Police Office director, Chief Supt. George Alino matapos na magkamali sa inisyal na ulat na ang mga rebelde ang may kagagawan ng krimen. Pinaghihinalaan ngayon ng pulisya si dating Lubuagan vice mayor Corey Dickups at ang lider ng isang robbery gang na si Willy Sagasag na siyang nasa likod ng naturang ambush. Nasawi sa naturang insidente sina Sr. Insp. Nestor Miranda, PO2 Nestor Mahinay at PO1 Arthur Ambatcan. Malubhang nasugatan naman ang kanilang hepe na si P/Supt. Antonio Gumiran habang galos at sugat lamang ang tinamo nina Sr. Insp. Abraham Galingan at PO3 Aurelio Bitanga. Nabatid kay Alino sa kanilang follow-up investigation na nakita umano ng mga nakaligtas na pulis si Dickups ilang metro ang layo sa kanyang mga tauhan habang walang habas na pinaputukan ang dala nilang Toyota Revo sa may Sitio Diracan, Brgy. Dangoy, bayan ng Lubuagan. Malaki anya ang posibilidad na may motibo si Dickups na paslangain ang naturang mga pulis dahil na rin sa walang humpay na operasyon para madakip siya matapos na maging wanted dahil sa pagiging utak umano sa pagpatay sa limang negosyante sa Pangasinan, walong taon na ang nakalilipas. Kahit naglabas na ang pamahalaan ng P1 milyong pabuya sa sinumang makakahuli kay Dickups ay hindi ito mahuli dahil binibigyan umano ng proteksiyon ng mga mamamayan dito. Posible rin umano na ang grupo ni Sagasag ang may kagagawan dahil sa death threats nito kay Gumiran matapos na mapaslang ng pulisya ang isa nilang kasamahan na si Ibot Palawag kamakailan. Kasalukuyan ngayong nagsasagawa ng dagdag na imbestigasyon ang mga pulis upang matukoy ang tunay na nasa likod ng krimen at ang motibo.(Ulat ni Danilo Garcia)</body>
<link>http://www.philstar.com/Article.aspx?articleId=171535&amp;publicationSubCategoryId=92</link>
</article>
<article>
<title>'Inuuto lang kayo ni Joma - Sec. Reyes</title>
<author>Danilo Garcia</author>
<date>
<month>August</month>
<day>10</day>
<year>2002</year>
</date>
<body>&amp;quot;Huwag kayong pauto kay Jose Maria Sison!&amp;quot; Ito ang ma-intrigang panawagan ni Defense Secretary Angelo Reyes sa mga rebeldeng NPA. Hinamon ni Reyes ang mga rebelde na maglunsad ng isang pagkilos hindi laban sa pamahalaan kundi para ibagsak ang kanilang lider na si Joma Sison dahil ginagamit lamang umano sila sa maling paniniwala para sa kanyang pagpapasarap sa bansang Netherlands. Isinagawa ni Reyes ang panawagan matapos na bawiin ni Sison ang nauna nitong pahayag na magsasagawa ng pambobomba sa mga planta ng kuryente ang NPA sa paglaban nito sa pamahalaan. Ang naturang pagbawi ni Sison ay dahil umano sa takot nito na tuluyang magalit sa kanya ang pamahalaang Netherlands sa maling uri ng rebolusyon nito na magiging sanhi ng pagpapatalsik sa kanya matapos ang ilang taon nang pagiging exile nito. Ayon kay Reyes, larawan lamang umano ng maling pamumuno ang ginawa ni Sison dahil kung talagang nagmamalasakit ito sa kapakanan ng mga mahihirap niyang miyembro, habang patuloy ang pananatili nito sa Netherlands at kumakain ng masasarap na steak ay kamote at mais lamang ang pinagtitiyagaan ng mga tauhan niya sa bansa. (Ulat ni Danilo Garcia)</body>
<link>http://www.philstar.com/Article.aspx?articleId=171545&amp;publicationSubCategoryId=92</link>
</article>
<article>
<title>Kasalang Jules, Assunta sa session hall tinutulan</title>
<author>Malou Rongalerios-Escudero</author>
<date>
<month>August</month>
<day>10</day>
<year>2002</year>
</date>
<body>Tutol ang nakararaming kongresista na gamitin ni Negros Occidental Rep. Julio &amp;quot;Jules&amp;quot; Ledesma ang mismong session hall ng Kamara sa plano nitong pagpapakasal sa kasintahang si Assunta de Rossi. Sa panayam kahapon kay Majority Floorleader Neptali Gonzales, chairman ng House committee on rules, kapag pinagbigyan ng komite ang nais ni Ledesma ay posibleng masundan pa ito at gamitin na ang hall sa iba pang pagtitipon gaya ng party. &amp;quot;Theres a strong opposition from the members. Baka kasi pag pinagbigyan natin, abusuhin naman at pati pagdaraos ng birthday parties ay gawin sa plenary hall,&amp;quot; ani Gonzales. Kinumpirma din ni Gonzales na inihayag mismo ni Ledesma sa isa nilang pag-uusap ang kagustuhan nitong ikasal sila ni Assunta sa plenary hall kung saan idinaraos ang sesyon ng mga kongresista pero hindi umano siya sigurado kung nagbibiro lamang si Ledesma o hindi. Subalit sa isang panayam sa telebisyon, sinabi mismo ni Ledesma na gagawa siya ng request sa liderato ng Mababang Kapulungan kaugnay sa kanyang plano. Gayunman, nang tawagan ng PSN ang tanggapan ni House secretary general Roberto Nazareno para tanungin kung natanggap na niya ang request ni Ledesma ay wala pa ito sa kanyang opisina. Ipinaliwanag naman ni Gonzales na sakaling totohanin ni Ledesma ang kanyang request ay dadaan muna ito sa tanggapan ni Nazareno bago dalhin sa rules committee. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=171551&amp;publicationSubCategoryId=92</link>
</article>
<article>
<title>State of war ng Iraq vs US 'wag katakutan</title>
<author>Ely Saludar/Ellen Fernando/Jhay Mejias</author>
<date>
<month>August</month>
<day>10</day>
<year>2002</year>
</date>
<body>Pinawi ng Malaca&amp;ntilde;ang ang pangamba ng publiko sa nagaganap na tensiyon sa pagitan ng Estados Unidos at Iraq na posibleng mauwi sa giyera matapos magdeklara ng state of war si Iraqi President Saddam Hussein. Sinabi ni Press Secretary Ignacio Bunye na malabong madamay ang Pilipinas dahil maganda naman ang relasyon nito sa Iraq. Hindi rin dapat pangambahan ang pagkadamay ng mga Pinoy na manggagawa dahil madali aniya itong ilikas sakaling sumiklab ang kaguluhan. Inihayag ni Bunye na aabot lamang sa 117 Pinoy OFWs ang nasa Baghdad, Iraq at mabilis itong mailikas kumpara sa nangyaring unang kaguluhan sa nasabing bansa na libu-libo pa ang mga Pinoy doon. Tumanggi rin ang Palasyo na magbigay ng posisyon patungkol sa paninindigan ni US President Bush na strike policy laban sa Iraq. Ito ay kaugnay ng gagawing konsultasyon ng US sa kanilang mga kaalyadong bansa tulad ng Pilipinas. Magugunita na sumiklab ang Iran-Iraq war noong 1980s kung saan nasa 40,000 ang mga Filipino sa Iraq. Noong 1991 Gulf War ay umabot naman sa 29,000 ang mga Pinoy sa Iraq at Kuwait. Sa parehong okasyon, lahat ng mga OFWs na nabanggit ay nailikas at walang iniulat na nasaktan sa ginawang evacuation. Masusi nang nakikipag-koordinasyon ang DFA at DOLE sa embahada ng Pilipinas sa naturang bansa para sa contingency measures sa oras na umigting ang tensiyon. (Ulat nina Ely Saludar/Ellen Fernando/Jhay Mejias)</body>
<link>http://www.philstar.com/Article.aspx?articleId=171558&amp;publicationSubCategoryId=92</link>
</article>
<article>
<title>Populasyon ng 'Pinas lolobo; contraceptive donation ng US tatapyasan ng $ 2-M</title>
<author>Malou Rongalerios-Escudero</author>
<date>
<month>August</month>
<day>10</day>
<year>2002</year>
</date>
<body>Pinangangambahan na lalong lalaki ang populasyon ng Pilipinas simula sa susunod na taon kung hindi gagawa ng paraan ang pamahalaan dahil babawasan na nang 40 porsiyento o $2 milyon ang contraceptive donation ng pamahalaang Amerika sa bansa. Ito ang isiniwalat kahapon ng Philippine Legislators Committee on Population and Development, Inc. (PLCPD), isang non-profit at non-partisan organization ng mga mambabatas na bumubuo ng programa para sa population management. Sinabi ng mga mambabatas na ipatutupad na ng US government sa pamamagitan ng United States Agency for International Development (USAID) ang cut sa donasyon sa susunod na taon. Ang donasyon ay ibinibigay sa pamamagitan ng ibat ibang suplay ng contraceptives. Ang Pilipinas ay ika-14 sa may pinakamalaking populasyon sa buong mundo at ika-8 naman sa Asia. Tinatayang 80 milyon na ang mga Filipino. Nadismaya din ang mga mambabatas na kasapi ng PLCPD sa nakaraang SONA ni Pangulong Arroyo dahil wala itong sinabing plano kaugnay sa napakalaking populasyon ng bansa. &amp;quot;Paano siya makakapagtayo nang sinasabi niyang strong republic kung wala ng makain ang mga Filipino dahil sa laki ng populasyon,&amp;quot; ani Akbayan Rep. Loretta Ann Rosales, isa sa mga opisyal ng PLCPD. Nais ng USAID na ang pamahalaang Pilipinas ang magpakita ng political will upang mapigilan ang pagtaas ng populasyon nito. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=171563&amp;publicationSubCategoryId=92</link>
</article>
<article>
<title>Mga pulis na nakaaresto sa manikurista ni GMA binigyan ng pabuya</title>
<author>Ely Saludar</author>
<date>
<month>August</month>
<day>10</day>
<year>2002</year>
</date>
<body>Ipinakita kahapon ni Pangulong Arroyo na kahit maliit na kaso ay kanyang bibigyang pansin makaraang magtungo ito kahapon sa Cogeo police station sa Rizal at puntahan para purihin ang mga pulis na nakaaresto sa holdaper ng kanyang manikurista. Si Thomas Muller, 16, ang sinasabing humoldap sa manikurista ng Pangulo na nakilalang si Nitz Valderama kung saan ang krimen ay naganap noong nakaraang Hulyo 11. Natangay kay Valderama ang kanyang mahahalagang gamit at cash. Hindi na iniharap sa Pangulo ang holdaper na si Muller at dahil sa mabilis na pagkakalutas ng kaso ay binigyan ng Pangulo ng pabuya ang Cogeo police station na kinabibilangan ng cellphones, radio equipment at P750,000 para pondo sa pagsasaayos ng himpilan. Umani rin ng papuri mula sa Pangulo ang mga pulis na nakaaresto sa holdaper na pinamunuan ni P/Insp. Noel Rabotero. (Ulat ni Ely Saludar)</body>
<link>http://www.philstar.com/Article.aspx?articleId=171568&amp;publicationSubCategoryId=92</link>
</article>
<article>
<title>CPP-NPA kaaway na ng Amerika</title>
<author>Joy Cantos</author>
<date>
<month>August</month>
<day>11</day>
<year>2002</year>
</date>
<body>Pormal nang idineklara kahapon bilang isang Foreign Terrorist Organization (FTO) ng Estados Unidos ang Communist Party of the Philippines-New Peoples Army (CPP-NPA) kaugnay na rin ng kampanya ng super power na bansa sa pandaigdigang terorismo. Sa isang press statement, sinabi ni US Secretary of State Colin Powell na ang pagdedeklara sa CPP-NPA bilang isang terorista ay matapos ang masusing pag-aaral na isinagawa nila laban sa mga bayolenteng aktibidades ng grupo na pinamumunuan ng founding chairman nito na si Jose Maria Sison. &amp;quot;Today we are taxing another important step in our continuing efforts to combat global terrorism. I am announcing the designation of the CPP-NPA as a foreign terrorist organization as defined under US Law,&amp;quot; ani Powell. Sinabi ni Powell na matapos maitala ang CPP-NPA sa Federal Register ay gagawa sila ng mga hakbang laban sa naturang teroristang grupo alinsunod sa itinatadhana ng section 219 ng inamyendahang Immigration and Nationality Act bilang bahagi ng Anti-Terrorism at Effective Death Penalty Act. Sa ilalim ng nasabing batas, haharangin nila ang lahat ng mga pinansiyal na institusyon na sumusuporta sa CPP-NPA at kung ang mga ito ay mga dayuhan ay palalayasin sila sa Estados Unidos. Base sa pag-aaral, ang CPP na isang Maoist group ay itinatag noong 1969 na may misyong pabagsakin ang gobyerno ng Pilipinas sa pamamagitan ng armadong pakikibaka. Samantalang ang NPA na military wing ng CPP na umanoy mahigpit na tumututol sa presensiya ng tropang Amerikano sa Pilipinas ay marami na ring pinaslang na US citizens. Maliban dito, sangkot rin anya ang grupo sa pananambang, pagpaslang, pagkasugat at pagdukot sa mga sundalo, pulis at maging sa mga pinaghihinalaang espiya ng gobyerno. Deklarasyon ng US dinedma ni Joma Samantala, dinedma lamang ni Sison ang deklarasyon ni Powell at ayon dito, malinaw umanong taktika lamang ng pananakot at paghahamon na ito ng Amerika. Gayunman, nagbabala si Sison na nagkakamali ang US dahil hindi sila kailanman natatakot dito. &amp;quot;Masama itong ginawa ni Powell dahil nananakot siya, naghahamon pero hindi naman natatakot ang kilusang rebolusyonaryo sapagkat matagal na itong nakikipaglaban sa imperyalismong US,&amp;quot; sabi ni Sison. Tinuya rin ng CPP-NPA ang kakayahan ng Amerika na pulbusin ang gerilyang komunista na umanoy wala ngang nagawa sa maliit lamang na grupo ng bandidong Abu Sayyaf sa Mindanao. &amp;quot;Hindi nga sila umubra sa maliit na grupo ng mga bandidong Abu Sayyaf na nagtatago lamang sa maliit na isla ng Basilan, sa kilusang rebolusyonaryo pa kaya,&amp;quot; mapaghamong tinuran ni Sison. Kinondena naman ni National Democratic Front peace panel chairman Luis Jalandoni ang naturang pahayag na umanoy maling sabihing terorista ang kanilang grupo. &amp;quot;Sa tingin namin, maling-mali ang US na gumawa ng ganoong deklarasyon. Unang-una, kapakanan ng sambayanan partikular ang mahihirap na mamamayan ang aming ipinaglalaban at ikalawa, para sa amin ang US mismo ang numero unong terorista,&amp;quot; sabi ni Jalandoni. Ikinatuwiran pa ni Jalandoni na sumusunod ang kanilang kilusan sa mga alintuntunin ng Geneva Convention, international humanitarian law at mga protocols kaya hindi ito maaaring ihanay sa mga tinaguriang foreign terrorist organization. Kapwa rin minaliit ng dalawang lider ang bantang haharangin umano ng US ang lahat ng tulong pinansiyal sa kanilang grupo gayundin ang pag-freeze ng kanilang mga asset sa Pilipinas. Ayon kay Sison, wala naman siyang maituturing na ari-ariang naiwan sa Pilipinas at hindi naman aniya lahat ng bansa ay sunud-sunuran sa mga kagustuhan ng Kano. (Ulat ni Joy Cantos)</body>
<link>http://www.philstar.com/Article.aspx?articleId=171662&amp;publicationSubCategoryId=92</link>
</article>
<article>
<title>Pinoy kinikidnap sa Indonesia; Pinay ginagawang prosti, sex slaves naman sa SoKor</title>
<author>Ellen Fernando</author>
<date>
<month>August</month>
<day>11</day>
<year>2002</year>
</date>
<body>Naalarma ang Department of Foreign Affairs (DFA) sa umanoy pangingidnap sa mga manggagawang Pilipino sa Indonesia dahil sa paghihiganti ng mga terorista at ang nagaganap na trafficking ng mga Filipina para gawing prostitutes at sex slaves sa South Korea. Base sa report, may 4,000 Filipino workers sa Indonesia ang biktima ng abduction at ilan pang Pinoy ang nasa bingit ng panganib at posibleng makidnap rin ng Indonesians dahil sa paghihiganti ng mga ito sa Pilipinas matapos na mahuli at mahatulan ng 17-taong pagkabilanggo ang isang hinihinalang kasapi ng Al-Qaeda network ng teroristang Jemiah Islamiyah na si Agus Dwikarna na hinatulan kamakailan ng Pasay City Regional Trial Court dahil sa pag-iingat ng mga explosives at high-powered firearms sa NAIA. Bukod dito, naiulat naman na ginagawang sex slaves sa South Korea ang mga kababaihang Pinay. Nauna nang ibinunyag ni Senador Loren Legarda-Leviste na lumabas sa The Time Magazine investigative report na may 8,500 umano ang nagtatrabaho bilang mga prostitutes sa United States military installations sa Tongduchon at ibang bahagi ng South Korea. Bukod sa mga Filipina, maging mga Russians ay prostitutes din umano sa nasabing bansa. Dahil dito, inatasan kahapon ni DFA Secretary Blas Ople si Ambassador Juanito Jarasa ng Philippine Embassy sa Seoul na imbestigahan ang nasabing ulat kaugnay sa nasabing mga pang-aabuso sa mga Pilipina at ang kidnapping sa Indonesia. (Ulat ni Ellen Fernando)</body>
<link>http://www.philstar.com/Article.aspx?articleId=171673&amp;publicationSubCategoryId=92</link>
</article>
<article>
<title>Fiscal sinampahan ng kasong administratibo</title>
<author>Gemma Amargo</author>
<date>
<month>August</month>
<day>11</day>
<year>2002</year>
</date>
<body>Sinampahan ng kasong administratibo ng Department of Justice (DOJ) ang isa sa umanoy itinuturonghoodlums in barongs ni Pangulong Arroyo. Base sa kautusang ipinalabas ni Justice Secretary Hernando Perez, pinasasampahan nila ng kasong pagpapabaya sa kanyang tungkulin, inefficiency at incompetence laban kay La Union Provincial Prosecutor Oscar Corpuz. Si Corpuz ang piskal na binanggit ni Pangulong Arroyo sa kanyang State of the Nation Address (SONA) na dapat masampahan ng kasong kriminal at administratibo dahil sa pagpayag nitong maging accessory lamang ang isa sa mga Chinese nationals na dumukot kay Jackie Rowena Tiu. Nagalit ang Pangulo sa naturang desisyon ni Corpuz kaya inatasan nito si Perez na kumilos at sampahan ng kaukulang kaso ang naturang piskal subalit lumabas sa pag-aaral ni Assistant Chief State Prosecutor Nilo Mariano na mayroong basehan para isampa ang kasong administratibo laban dito. Nabatid na si Tiu na may-ari ng isang hardware sa lalawigan ng La Union ay dinukot ng walong Intsik na nakabase sa mainland China at sa tulong ng binuwag na National Anti-Kidnapping Task Force (NAKTAF) ay nadakip ang mga suspek. Samantala, inatasan naman ni Perez si Corpuz na magsumite ng kanyang paliwanag sa loob ng sampung araw hinggil sa kasong administratibo ng kanyang kinakaharap upang mabigyan siya ng pagkakataon ng DOJ na ihain ang kanyang depensa. Subalit sa oras na mapatunayang nagkasala o nagkamali si Corpuz ay posibleng masuspinde ito sa puwesto o tuluyang sibakin sa pagiging piskal ng DOJ. (Ulat ni Gemma Amargo)</body>
<link>http://www.philstar.com/Article.aspx?articleId=171678&amp;publicationSubCategoryId=92</link>
</article>
<article>
<title>40 OFWs sa Kuwait, idinedeport ang mga sarili</title>
<author>Ellen Fernando</author>
<date>
<month>August</month>
<day>11</day>
<year>2002</year>
</date>
<body>May 40 overseas Filipino workers na pawang mga hindi dokumentado na kasalukuyang nasa Kuwait ang boluntaryong iuuwi ang kanilang mga sarili dahil sa mga kinakaharap na immigration cases sa nasabing bansa. Ayon sa isang mapapanaligang source sa Department of Foreign Affairs (DFA), anumang araw simula ngayon ay inaasahang uuwi sa Pilipinas ang mga undocumented Filipinos sa Kuwait matapos na kusang loob umanong kumuha ng amnestiya sa pamahalaang Kuwait. Bago ito, magugunita na isang amnesty program ang ipinatupad ng pamahalaang Kuwait para sa mga illegal aliens kabilang na ang mga Filipinos na naglalayong maalis nang maayos ang mga undocumented workers at mga dayuhang turista. Without legal prejudice on legal policy, it is possible for foreigners who leave the country (Kuwait) to return once again in accordance with the prescribed rules and regulations, na nakapaloob sa Amery Decree 17/59, Circular 1027-2002 ng Kuwait, ani source. Gayunman, niliwanag ng pamahalaang Kuwait na hindi papayagang makabalik pa ang mga illegal aliens na hindi kukuha ng amnestiya. If they failed to leave they will face legal consequences and will not be granted residence permit or leave by deportation process and barred to return to Kuwait, dagdag pa nito. May 19 na Filipino noong Hulyo 19 ang iniulat na pinabalik na sa Pilipinas. Ang amnesty program ng Kuwait ay nagsimula noong nakaraang Hulyo 6 at matatapos sa Agosto 31, taong ito. (Ulat ni Ellen Fernando)</body>
<link>http://www.philstar.com/Article.aspx?articleId=171686&amp;publicationSubCategoryId=92</link>
</article>
<article>
<title>Sibakan sa Kamara kinondena, magpapatayo lang daw ng P15-M diplomatic lounge</title>
<author>Malou Escudero</author>
<date>
<month>August</month>
<day>11</day>
<year>2002</year>
</date>
<body>Isang malaking kalokohan umano ang sinasabing pagtitipid na siyang dahilan ng isinasagawang malawakang sibakan sa Mababang Kapulungan ng Kongreso dahil isang diplomatic lounge lamang umano ang balak na itayo ng liderato na nagkakahalaga ng P15 milyon. Ayon sa pagbubunyag ng ilang masisibak na empleyado, isa rin umano sa dahilan ng gagawing pagtatanggal sa mga contractual employees ay ang pag-iipon ng pera para pam-bonus sa mga regular employees sa darating na kapaskuhan. Nabatid na tuloy pa rin ang isinasagawang sibakan sa mahigit na 200 contractual employees ng Kamara kung saan malaking bilang sa mga inaalis ay utility aides tulad ng janitor at messengers. Nauna nang ipinaliwanag ni Surigao del Norte Rep. Robert &amp;quot;Ace&amp;quot; Barbers na kailangang bawasan ang bilang ng mga kawani ng Kamara upang makatipid ng pondo at mabawasan ang sobra-sobrang empleyado. Samantala, nananatili naman sa kanilang mga puwesto ang mga deputy secretaries na umaabot na sa 14 ang bilang mula sa dating 2 noong bago pa lamang ang Kongreso. Ayon sa isang source, ang mga nasabing deputy secretaries ay sumasahod ng monthly basic pay na P31,000 bukod pa ang kanilang representation at transportation allowances na P47,000-P56,000. Kung kukuwentahin aniya, ang isang deputy secretary ay tumatanggap ng mula P78,000-P87,000 na higit na mataas sa buwanang sahod ng isang congressman na nasa P38,000 lamang ang suweldo. Hindi naman mahagilap si Barbers upang kumpirmahin kung totoong aabot sa P15 milyon ang itatayong diplomatic lounge sa gitna nang nangyayaring sibakan sa Kamara. (Ulat ni Malou Escudero)</body>
<link>http://www.philstar.com/Article.aspx?articleId=171690&amp;publicationSubCategoryId=92</link>
</article>
<article>
<title>Civil war hirit ni Joma!</title>
<author>Benjie V. Villa at Lilia Tolentino</author>
<date>
<month>August</month>
<day>12</day>
<year>2002</year>
</date>
<body>&amp;quot;Makakansela ang peace talks at magkakaroon ng civil war.&amp;quot; Ito ang babala kahapon ni self-exiled communist leader Jose Ma. Sison bilang reaksyon sa pagdedeklara ng pamahalaan ng Amerika sa New Peoples Army (NPA), bilang &amp;quot;international terrorist&amp;quot; na dapat labanan. Sinabi ni Sison na ang pagdedeklara ng Amerika sa pamamagitan na ipinahayag ni US Secretary of State Colin Powell na pagkunsidera sa Communist Party of the Philippines-New Peoples Army (CPP-NPA) bilang isang Foreign Terrorists Organization (FTO) ay itinaon habang pinaghahandaan pa ang muling pagbubukas ng peace talks ng pamahalaan at mga lider ng CPP-National Democratic Front (NDF) ngayong buwan ng Agosto o Setyembre. Sinabi pa nito na ang pagdeklara ng Amerika sa CPP-NPA bilang international terrorists ay isa lamang umanong psywar para hindi na magkaroon ng peace talks upang maging makatuwiran ang pagpasok at pakikialam ng tropang Amerikano sa bansa laban sa grupong komunista. Pinagdiinan ni Sison na hindi sila terorista kundi ang imperyalismo ng Estados Unidos ay siyang itinuturing na pinakamalaking puwersa ng terorista sa buong mundo dahil sa sila ay itinuturing na superpower. Kahit na tinaguriang terorista ang CPP-NPA hindi umano patakaran at prinsipyo ng kanilang grupo na lumabas ng bansa para atakehin ang anumang US entity. Ginagalang din umano nila ang karapatan at kalayaan ng mga Amerikano bilang mga bisita sa bansa, puwera lang kapag sila ay idineploy sa isang combat operation para labanan ang CPP-NPA. Si Sison na kasalukuyang nasa Netherlands ay nagsabi rin na ang pagdeklara sa kanilang bilang FTO ay nangangahulugan din na hindi na maaaring tumuntong sa teritoryo ng US ang pinaghihinalaang lider o miyembro ng CPP-NPA. Ipinahayag naman ni Press Secretary Ignacio Bunye na wala pa silang tinatanggap na patalastas ng US State Department sa pagkakabansag sa CPP-NPA bilang grupong terorista. Wala pa anyang opisyal na posisyon ang pamahalaan ukol dito bagaman ang bansa ay sumusuporta sa kampanya laban sa terorismo ng US. (Ulat nina Benjie V. Villa at Lilia Tolentino)</body>
<link>http://www.philstar.com/Article.aspx?articleId=171800&amp;publicationSubCategoryId=92</link>
</article>
<article>
<title>Bawal na gawing 'preso' ang pasyente na walang pambayad sa hospital</title>
<author>Rudy Andal</author>
<date>
<month>August</month>
<day>12</day>
<year>2002</year>
</date>
<body>Hindi na uubra na gawing &amp;quot;preso&amp;quot; ang isang pasyente dahil sa kawalan ng pambayad sa hospital bill bagkus ay dapat igalang ang magiging &amp;quot;promisory note&amp;quot; nito. Ito ang nilalaman ng senate bill 2234 ni Senate President Pro-Tempore Manuel Villar bilang pagkilala sa karapatang pantao ng isang pasyenteng walang pambayad sa kanyang bill sa pagamutan. Sinabi ni Sen. Villar, mahigpit na ipagbabawal sa ilalim ng kanyang panukala na pigilang makalabas ng ospital ang isang pasyente dahil lamang sa kawalan nito ng perang pambayad. Ayon kay Villar,labag ito sa karapatang pantao bukod sa lalong lumalaki lamang ang bayarin ng isang pasyente habang ito ay pinipigil ng management na makalabas ng pagamutan. Aniya,dapat ay igalang ng management ang karapatang pantao ng pasyente at sa ilalim ng panukala ay dapat payagang makalabas ng pagamutan ang isang pasyente sa sandaling gumawa ito ng promisory note na nangakong magbabayad sa kanyang bills. Igiiniit pa ng mambabatas, kung hindi papayagang makaalis ng ospital ang isang pasyente ay inaalisan nito ng pagkakataong makahanap ng trabaho at pagkakakitaan para mabayaran ang kanyang pagkakautang. (Ulat ni Rudy Andal)</body>
<link>http://www.philstar.com/Article.aspx?articleId=171809&amp;publicationSubCategoryId=92</link>
</article>
<article>
<title>Balasahan sa senado sigurado na</title>
<author>Rudy Andal</author>
<date>
<month>August</month>
<day>12</day>
<year>2002</year>
</date>
<body>Siniguro ni Senate President Franklin Drilon na magkakaroon ng revamp sa senado kung saan ay itatalagang bagong Senate President Pro-Tempore si Senator Juan Flavier kapalit ni Sen.Manuel Villar. Ayon kay Sen. Drilon, bumaba sa pagiging Pro-Tempore si Sen. Villar upang hawakan ang senate committee on finance na dating hawak ni Sen. John Osme&amp;ntilde;a bago ito lumipat sa kampo ng oposisyon. Mananatili naman bilang Majority Leader si Sen. Loren Legarda-Leviste habang inaasahan na rin na papalitan ni Sen. Tito Sotto bilang Minority Leader si Sen. Aquilino Pimentel Jr. Nakahanda namang mawala sa pamumuno ni Sen.Villar ang committee on agriculture na inaasahan namang mapupunta kay Sen. Ramon Magsaysay Jr. Ang iniwang senate committee on foreign relations ni Foreign Affairs Secretary Blas Ople ay pagdedesisyunan pa lamang ng mayorya sa kanilang caucus ngayong tanghali. Kabilang din sa tatalakayin sa caucus na pamumunuan ni Sen. Drilon ay ang mungkahi ni Sen. Robert Barbers na alisin mula kay Sen.Osme&amp;ntilde;a ang pamumuno sa senate committee on government corporations and public enterprises. Itinanggi naman ni Sen. Barbers na interesado siyang pamunuan ang nasabing komite at wala rin siyang layunin na harangin ang pagpapatawag kay dating Pangulong Ramos sa senado na naunang hiniling ni Osme&amp;ntilde;a kaugnay sa inaprubahan nitong IPP contracts sa kanyang administrasyon. (Ulat ni Rudy Andal)</body>
<link>http://www.philstar.com/Article.aspx?articleId=171815&amp;publicationSubCategoryId=92</link>
</article>
<article>
<title>Kapag hindi maabot ang target koleksyon, utang ng 'Pinas lolobo</title>
<author>Rudy Andal</author>
<date>
<month>August</month>
<day>12</day>
<year>2002</year>
</date>
<body>Pinangangambahan ni Senator Tessie Aquino-Oreta na lalong lolobo ang utang na panlabas ng Pilipinas sa sandaling hindi maabot ang target na koleksyon sa buwis ng Bureau of Customs (BOC) at Bureau of Internal Revenue (BIR) sa susunod na taon. Sinabi ni Sen.Oreta, ang pag-amin ng BOC at BIR na hindi nila kayang maabot ang target na koleksyon sa 2003 ay mangangahulugan lamang na uutang na naman ang bansa para mapunan ang magiging budget deficit ng pamahalaang Arroyo o magpataw ng mga panibagong buwis. Ayon kay Oreta, ang target collection sa BIR na P465.9 bilyon at P106.8 bilyon sa BOC ay upang punan ang magiging kakulangan sa pondo sa susunod na taon. Wika pa ni Oreta,sa kasalukuyan ay umabot sa P135 bilyon ang kakulangan sa koleksyon ng BIR mula Enero hanggang Hulyo na maaaring makapagpaangat sa deficit target na P163 bilyon mula sa P130 bilyon kaya dapat lamang suriing mabuti ng mga mambabatas ang panukalang pondo ng Malaca&amp;ntilde;ang para sa susunod na taon. Idinagdag pa ng senador,dahil sa kahinaan ni Finance Secretary Jose Isidro Camacho sa pangongolekta ng buwis ay dapat ang kongreso na ang gumawa ng paraan para hindi maiipit ang gobyerno sa sobrang pangungutang. Ipinaliwanag pa ni Oreta, dapat siguruhin din ng kongreso na ang pondo sa 2003 ay magiging pondo para malabanan ang kahirapan hindi gaya ng budget sa taong ito na kapuna-punang naglaan ng mas maliit na halaga para sa mga serbisyo ng gobyernong higit na pakikinabangan ng mahihirap. (Ulat ni Rudy Andal)</body>
<link>http://www.philstar.com/Article.aspx?articleId=171822&amp;publicationSubCategoryId=92</link>
</article>
<article>
<title>Benepisyo pa sa OFWs</title>
<author>Mayen Jaymalin</author>
<date>
<month>August</month>
<day>12</day>
<year>2002</year>
</date>
<body>Nakatakdang taasan ng Overseas Workers Welfare Administration (OWWA) ang benepisyo sa lahat ng Overseas Filipino Workers na miyembro ng ahensiya. Inatasan ni Labor Secretary Patricia Sto. Tomas ang OWWA na rebyuhin ang kanilang pananalapi upang sa ganoon ay mapagpasiyahan kung paano mapapabuti ang serbisyo at benepisyo nito sa OFWs. Sinabi ni Sto.Tomas na ang OWWA board na kanyang pinamumunuan ay nasa posibilidad na dagdagan ang benepisyo na hindi magtataas ng $ 25 membership fee sa mga OFWs. Hinalimbawa nito ang dalawang Pinay na nasawi ng pagsabog ng bus sa Israel na kagagawan ng suicide bomber na kung saan ay pinagkalooban nila ng P200,000 ang pamilya nito. Patuloy rin nilang pinag-aaralan ang posibilidad na dagdagan ang kasalukuyang P 20,000 benepisyo sa mga OFWs na namatay sa abroad. (Ulat ni Mayen Jaymalin)</body>
<link>http://www.philstar.com/Article.aspx?articleId=171826&amp;publicationSubCategoryId=92</link>
</article>
<article>
<title>Ople makikipagpulong sa foreign at economic ministers sa Japan</title>
<author>Ellen Fernando</author>
<date>
<month>August</month>
<day>12</day>
<year>2002</year>
</date>
<body>Nakatakdang dumalo ngayong araw na ito si Foreign Affairs Secretary Blas Ople at National Economic Development Authority (NEDA) Director General Dante Canlas sa ministerial meeting para sa Initiative for the Development in East Asia (IDEA) sa Tokyo, Japan. Tumulak kamakalawa sina Ople at Canlas sa nasabing bansa para makipartisipa sa ministerial meeting kasama ang mga foreign at economic ministers sa ASEAN countries. Ang IDEA ay isa lamang inisyatibo na inanunsyo ni Prime Minister Junichiro Koizumi sa ginanap na pagbisita nito sa ASEAN countries kamakailan. (Ulat ni Ellen Fernando)</body>
<link>http://www.philstar.com/Article.aspx?articleId=171832&amp;publicationSubCategoryId=92</link>
</article>
<article>
<title>CPP-NPA terorista talaga! - GMA</title>
<author>Lilia Tolentino</author>
<date>
<month>August</month>
<day>13</day>
<year>2002</year>
</date>
<body>Sinabi kahapon ni Pangulong Arroyo na dahil sa ginagawang karahasan ng Communist Party of the Philippines-New Peoples Army (CPP-NPA) tulad ng &amp;quot;pag-ambush&amp;quot; ay maituturing silang terorista. Inihayag kahapon ng Pangulo na ang organisasyong komunista ay hindi labag sa batas sa ilalim ng Republic Act 1700 kung wala silang armadong grupo na gumagawa ng mga karahasan, pananambang, kidnapping, extortion, arson at pagsira ng mga ari-arian ng publiko o pribado. Sa kategoryang ito, binanggit ng Pangulo na ang grupong komunista tulad ng Akbayan at Sanlakas ay kabilang sa mga legal na organisasyong komunista dahil wala silang armadong grupo. &amp;quot;Yung komunismo, hindi labag sa batas. Ang labag sa batas ay iyong armed struggle to overthrow the government, lalo na kapag gumagawa sila ng terroristic act. Kaya marami ang grupong komunista sa bansa. Mayroong Akbayan pero wala silang armed component kaya wala silang labag sa batas. Mayroon ding Sanlakas, pero mula ng mamatay si Popoy Lagman, wala na silang armed component,&amp;quot; paliwanag ng Pangulo. Gayunman, sinabi ng Pangulo na ang CPP na itinatag ni Jose Maria Sison ay mayroong grupong armado, ang NPA na anyay lumalabag sa batas. &amp;quot;Ang problema sa CPP mayroon silang armed component. Yon ang labag sa batas,&amp;quot; sabi ng Pangulo. Ang paglilinaw ay kasunod ng pagdedeklara ng Amerika na isang grupong terorista ang CPP-NPA na inireklamo naman ni Sison. Sinabi ng Pangulo na hindi maituturing na grupong terorista ang CPP-NPA kung ihihinto na nila ang mga karahasang ginagawa, ang pag-ambush at iba pang gawaing terorista. &amp;quot;Pero habang tuluy-tuloy yon, e tuluy-tuloy pa rin na ituturing natin ang NPA at kanilang mga kasabwat bilang lumalabag sa batas,&amp;quot; pahayag pa ng Pangulo. Kasabay nito, inihayag ni Press Secretary Ignacio Bunye na walang kinalaman ang Malaca&amp;ntilde;ang sa ginawang pagdedeklara ng Amerika sa CPP-NPA bilang isang grupong terorista. Ang pahayag ay kaugnay ng akusasyon ng militanteng Kilusang Mayo Uno (KMU) na kinonsulta ni US Secretary of State Colin Powell si Pangulong Arroyo bago idineklarang terorista ang CPP-NPA. Sinabi ni KMU secretary general Elmer Labog na ang CPP ay kabilang sa pangunahing lumahok sa matagumpay na kampanya para mapatalsik ang diktador na si dating Pangulong Marcos. Kasama rin anya ang CPP sa masiglang kumampanya laban sa pananatili ng base militar ng mga Amerikano sa bansa. Gayunman, muling tiniyak ng Malaca&amp;ntilde;ang na nananatiling bukas ang Palasyo sa CPP-NPA para sa usapang pangkapayapaan. (Ulat ni Lilia Tolentino)</body>
<link>http://www.philstar.com/Article.aspx?articleId=171921&amp;publicationSubCategoryId=92</link>
</article>
<article>
<title>Roco pinaiimbestigahan ng Malaca&amp;ntilde;ang dahil sa anomalya</title>
<author>Ely Saludar</author>
<date>
<month>August</month>
<day>13</day>
<year>2002</year>
</date>
<body>Pinaiimbestigahan ni Pangulong Arroyo si Education Secretary Raul Roco kaugnay ng alegasyong sangkot umano ito sa anomalya. Sa reklamo ng Department of Education (DepEd) Central Office Employees Union, hiniling nito kay Pangulong Arroyo na siyasatin ang umanoy paglustay ni Secretary Roco ng pondo ng bayan. Nakasaad sa sulat ng unyon na pinangungunahan ng kanilang presidente na si Atty. Domingo Alidon, ang anilay kuwestiyunableng pagpapa-imprenta ni Roco ng 200,000 ng &amp;quot;Bawat Graduate Bayani at Marangal&amp;quot; posters na may larawan nito at muling umorder ng dagdag na 150,000 piraso. Ayon pa sa unyon, kung ang posters ay para sa mga paaralan ay sobra-sobra ito sa dahilang aabot lamang sa kabuuang 48,000 ang public schools sa bansa. Kinukuwestiyon din ng grupo ang pagkuha ni Roco ng mga consultant na tumatanggap ng malaking suweldo gayong ang mga trabaho nito ay kaya naman daw gawin ng mga empleyado. Bukod dito, ibinunyag din ng unyon ang umanoy pagtanggi ni Roco na isoli sa national treasury ang service fee funds ng DepEd na nagkakahalaga ng P15 milyon kada buwan na mula Enero hanggang Hunyo taong kasalukuyan. Ang reklamo ay inindorso na ng Pangulo kay Presidential Anti-Graft Commission (PAGC) chairman Dario Rama. Espesyal umano ang naging trato ng Palasyo sa reklamong ito ng unyon ng DepEd dahil hindi ipinadaan sa koreo at sa halip ay ipinahand-carry pa ng Pangulo kay Rama ang complaint letter laban kay Roco. Ayon naman kay Rama, sakaling mapatunayang nagkasala si Roco ng paglabag sa Republic Act 6713/3019 Code of Ethical Standard ay mahaharap ito sa suspension o dismissal. (Ulat ni Ely Saludar)</body>
<link>http://www.philstar.com/Article.aspx?articleId=171931&amp;publicationSubCategoryId=92</link>
</article>
<article>
<title>3 batang deportees mula sa Malaysia nasawi</title>
<author>Nestor Etolle</author>
<date>
<month>August</month>
<day>13</day>
<year>2002</year>
</date>
<body>Tatlong bata na kabilang sa dineport na mga Pinoy buhat sa Malaysia ang iniulat na nasawi habang naglalakbay sa karagatan patungong Pilipinas, ayon sa naantalang ulat na tinanggap ng Philippine Coast Guard (PCG). Ayon kay Commander Cirilo Ortiz, commanding officer ng Coast Guard detachment sa Bonga, Sulu na ang tatlong hindi pa nakikilalang mga biktima ay pawang tatlong taong gulang at nasawi dahil sa dehydration matapos uminom ng tubig-dagat. May 100 overstaying Filipinos ang iniulat na dineport noong nakalipas na Agosto 6 buhat sa Malaysia lulan ng bangkang-de-motor at dinala sa Sapa-Sapa sa Tawi-Rawi. Buhat doon, dinala ang mga deportees sa Bongao, Sulu at doon hinintay ang available transportation assistance buhat sa Zamboanga. Binanggit pa sa ulat na ang mga nasawing bata ay napuwersang uminom ng tubig-dagat dahil sa kakulangan ng potable drinking water sa halos isang linggo nilang paglalakbay sa dagat. Ilan pa sa mga deportees ay iniulat na nagkasakit at malnourished. Magugunitang kamakailan lamang inihayag ni Malaysian government na idedeport nila ang libong mga undocumented Pinoy na namamalagi sa kanilang bansa. Karamihan sa mga ito ay tubong Mindanao at ilegal na nakapasok sa naturang bansa para magtrabaho bilang mangingisda at sa canning industries. (Ulat ni Nestor Etolle)</body>
<link>http://www.philstar.com/Article.aspx?articleId=171937&amp;publicationSubCategoryId=92</link>
</article>
<article>
<title>Flavier bagong Senate Pro-Tempore</title>
<author>Rudy Andal</author>
<date>
<month>August</month>
<day>13</day>
<year>2002</year>
</date>
<body>Pormal nang isinagawa kahapon ang reorganisasyon sa Senado kung saan ay itinalaga na bilang pangalawang pinakamataas na lider ng Mataas na Kapulungan si Senator Juan Flavier bilang bagong Senate President Pro-Tempore kapalit ni Sen. Manuel Villar. Inihayag kahapon ni Senate President Franklin Drilon ang revamp sa mga committee chairmanships kung saan ay pamumunuan ngayon ni Villar ang finance at foreign relations committees habang mananatili naman kay Flavier ang committee on health and demography. Napunta naman kay Sen. Ramon Magsaysay Jr. ang pamumuno sa committee on agriculture and food habang ito din ang chairmen ng national defense and security, science and technology at banks and financial institutions. Mananatili namang Senate Majority Leader si Sen. Loren Legarda-Leviste kung saan ay mananatili ding chairwoman ito ng rules committee. Walong komite lamang mula sa 36 outstanding committees ang pamumunuan ng mga miyembro ng oposisyon habang ang 24 komite ang hawak ng majority bloc. Ang tanging naging pagbabago ay ang pagkawala sa pamumuno ni Sen. John Osme&amp;ntilde;a sa committee on finance at local government habang napanatili naman nito ang pamumuno sa government corporations and public enterprises. Kabilang sa nanatili sa kanilang pinamumunuang komite sina Senators Edgardo Angara (constitutional amendments, revision of laws and codes), Tessie Aquino-Oreta (civil service), Rodolfo Biazon (cooperatives), Loi Estrada (youth women and family relations), Gringo Honasan (peace unification and reconciliation) at Vicente Sotto (public information and mass media) habang inaasahan namang mapupunta kay Sen. Aquilino Pimentel Jr. ang committee on local government dahil magbibitiw itong minority leader na inaasahang hahawakan naman ni Sotto. (Ulat ni Rudy Andal)</body>
<link>http://www.philstar.com/Article.aspx?articleId=171943&amp;publicationSubCategoryId=92</link>
</article>
<article>
<title>2003 budget dadaan sa butas ng karayom</title>
<author>Rudy Andal</author>
<date>
<month>August</month>
<day>13</day>
<year>2002</year>
</date>
<body>Padadaanin sa butas ng karayom ng mga miyembro ng oposisyon ang panukalang budget ng Arroyo administration para sa 2003 upang masiguro na hindi ito magagamit sa paghahanda sa darating na halalan. Ayon kay Senator Tessie Aquino-Oreta, dapat lamang busisiing mabuti ang 2003 proposed budget upang matiyak na nakalaan ito para paunlarin ang ekonomiya at maisulong ang kapakanan ng masa. Sinabi ni Sen. Oreta, nababahala siya sa plano ng Malaca&amp;ntilde;ang na palobohin ang mungkahing budget sa susunod na taon na nagkakahalaga ng P820 bilyon gayung inamin na ng 2 tax collecting agencies na hindi nila kayang maabot ang target collections na itinakda sa 2003. Aniya, wala sanang magiging problema kung ang nasabing budget ay para pabutihin ang kalagayan ng masa at para pondohan ang mga programang magpapasigla sa takbo ng ating ekonomiya. Nais ni Oreta ang pagbusisi dito ng Kongreso para hindi magamit sa pagsusulong ng kandidatura ng mga tauhan ng Arroyo administration sa 2004. (Ulat ni Rudy Andal)</body>
<link>http://www.philstar.com/Article.aspx?articleId=171948&amp;publicationSubCategoryId=92</link>
</article>
<article>
<title>Jinggoy, 8 pang kolektor ng jueteng pinangalanan ni Chavit</title>
<author>Malou Rongalerios-Escudero</author>
<date>
<month>August</month>
<day>13</day>
<year>2002</year>
</date>
<body>Tinukoy kahapon ni dating Ilocos Sur governor Luis &amp;quot;Chavit&amp;quot; Singson ang inaanak niyang si dating San Juan Mayor Jinggoy Estrada bilang kolektor ng jueteng payola ni dating Pangulong Estrada. Sa pagpapatuloy ng pagdinig sa kasong plunder sa Sandiganbayan Special Division, pinangalanan ni Singson si Jinggoy kasama ang walo pang kolektor na sina Romy Lahara, Mayor Arman Sanchez ng Batangas, Bong Pineda, Charing Magbuhos, Romy Pamatpat, Celso delos Santos, Jessie Viceo at ang kapatid niyang si Bonito. Subalit sinabi ni Singson na wala sa ledger ang mga pangalan dahil iniutos umano ni Estrada na huwag nang ilagay ang mga ito. Sinabi pa ni Singson na mahilig magsugal si Jinggoy at paborito nitong laro ang pusoy dos. Ginagamit din umano nito ang kanyang opisina sa San Juan sa pagsusugal ng pusoy dos. Kaugnay nito, kasalukuyang pinag-aaralan ng prosekusyon ang pagsasampa ng panibagong kaso laban sa mga nabanggit na jueteng operators. Inamin din ni Singson ang talamak na jueteng operations sa kanyang lalawigan kung saan 34 bayan doon ang may operasyon. Apat na bulubunduking lugar lamang aniya sa Ilocos Sur ang ligtas sa operasyon ng jueteng. Gayunman, itinanggi ni Singson na may kakilala siyang jueteng operator dahil hindi naman umano kasama sa kanyang trabaho ang alamin pa ito. Samantala, ibinasura na ng special division ang mosyon ng panig ng mga Estrada na i-disqualify si assistant Ombudsman Dennis Villa Ignacio. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=171955&amp;publicationSubCategoryId=92</link>
</article>
<article>
<title>'Pagbaha' ng slot machines pinabulaanan ng PAGCOR</title>
<author>Malou Rongalerios-Escudero</author>
<date>
<month>August</month>
<day>13</day>
<year>2002</year>
</date>
<body>Walang katotohanan ang balitang &amp;quot;babaha&amp;quot; ng mga slot machines sa buong bansa. Ito ang binigyang diin kahapon ni Philippine Amusement and Gaming Corp. (PAGCOR) chairman Efraim Genuino. Nilinaw niya na bagamat planong magtayo pa ng mga slot machine arcades, hindi lilihis ang PAGCOR sa itinatadhana ng charter nito na &amp;quot;responsible gaming.&amp;quot; Tinagurian ni Genuino na &amp;quot;modest slot machine&amp;quot; program ang plano ng PAGCOR na ang layuniy makaagapay ang bansa sa pag-unlad ng daigdig sa larangan ng &amp;quot;gaming entertainment business.&amp;quot; &amp;quot;Flooding the country with slot machines is farthest from PAGCORs mind,&amp;quot; ani Genuino. Sa harap ng kakulangan sa pananalapi ng gobyerno, ang PAGCOR ay nakapagpasok sa kaban ng bayan ng 60 porsiyentong revenue na P28 bilyon sa nakaraang 19 na buwan. Ito, ani Genuino ay malaking tulong sa pagsugpo ng kahirapan at kriminalidad sa bansa. Tumutulong din aniya ang PAGCOR sa mga local government units para maitaas ang kalidad ng buhay ng kanilang mga nasasakupan. Nilinaw pa ng chairman na ang PAGCOR ay nagpapatupad ng istriktong pagbabawal sa mga menor de edad na makapasok sa mga arcade. Sinabi naman ni Davao Rep. Prospero Nograles na hindi dapat sisihin ang PAGCOR dahil napakalaking buwis ang ipinapasok nito sa kaban ng bayan. Ang PAGCOR aniya sa ilalim ng pamumuno ni Genuino ay nakakuha ng P15 bilyon sa national treasury, isang malaking kita para sa gobyerno, di tulad ng kapalpakan ng Bureau of Internal Revenue at Bureau of Customs. Ang paninisi aniya sa PAGCOR ay para na ring &amp;quot;killing the goose that lays the golden egg.&amp;quot; Nangangamba si Nograles na ang mga ibinabatong paninisi sa PAGCOR ay posibleng magresulta sa pagpapatigil ng ahensiya sa programa nito na inaasahang kikita ng malaki. Wala aniyang dahilan para umalis sa kontrata ang pamahalaan hanggat kayang ipagtanggol ng PAGCOR ang legalidad ng arcade projects at wala pang nahahanap na alternatibong programa. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=171960&amp;publicationSubCategoryId=92</link>
</article>
<article>
<title>Roco nagbitiw!</title>
<author>Joy cantos, Ely Saludar at Lilia Tolentino</author>
<date>
<month>August</month>
<day>14</day>
<year>2002</year>
</date>
<body>May hinanakit na nagbitiw bilang Education Secretary si Raul Roco matapos ipag-utos ni Pangulong Arroyo na siyay siyasatin kaugnay ng napabalitang katiwalian at paglulustay ng pondo sa Department of Education (DepEd). Inaakusahan ng Central Employees Union ng DepEd si Roco ng paggamit sa pondo ng departamento sa paglilimbag ng may 200,000 posters na may larawan niya, pagkuha ng mga consultant at ang umanoy pag-arkila ni Roco ng helicopter sa pagbiyahe nito sa malalayong lalawigan. Sa kanyang resignation letter, sinabi ni Roco na &amp;quot;walang basehan&amp;quot; ang akusasyon laban sa kanya at masama ang loob niya nang hindi man lamang siya hiningan ng paliwanag ng Palasyo. Sinabi ni Roco na nabalitaan lamang niya sa media ang gagawing pagpapaimbestiga sa kanya dahil hindi umano siya personal na inabisuhan ng administrasyon. Wala na rin umanong dahilan pa para ipagpatuloy pa niya ang panunungkulan bilang kalihim ng DepEd kung wala ng tiwala sa kanya ang Pangulo. Nagtataka umano si Roco kung bakit noong araw, binalewala lamang ng Pangulo ang akusasyon ng unyon ngunit ngayon ay bigla na lamang iniutos sa Presidential Anti-Graft Commission ang imbestigasyon. May mga haka-haka na ito ay dahil sa pangunguna sa popularidad ni Roco sa isang survey ng IBON Foundation. Sa naturang survey, lumabas na pangalawa si dating Presidente Estrada at pumangatlo lamang si Pangulong Arroyo sa mga presidentiables kung gagawin ngayon ang halalan. Tinuran ni Roco na sapul nang maupo siya bilang DepEd secretary noong Pebrero 14 ng nakaraang taon, gumanda ang imahe ng departamento at itinuring na &amp;quot;best performing agency&amp;quot; ng pamahalaan sa isang survey. Si Roco ang ikatlong opisyal na nagbitiw sa Gabinete ng administrasyon matapos na mauna sina dating Transportation secretary Pantaleon Alvarez at Foreign Affairs secretary Teofisto Guingona. Resignation di tinanggap ng Malaca&amp;ntilde;ang Samantala, nilinaw ni Press Secretary Ignacio Bunye na hindi pa tinatanggap ni Pangulong Arroyo ang pagbibitiw ni Roco. Nakatakda itong suyuin ng Malaca&amp;ntilde;ang at makikipagpulong sa kanya ngayong araw na ito ang Pangulo para pag-usapan kung anuman ang gusot sa magkabilang panig. Nilinaw ni Bunye na ang ginawang pagpapaimbestiga kay Roco sa PAGC ay isang regular na proseso lamang at hindi upang gipitin ang dating senador. Ikinatwiran ni Bunye na ang pagsisiyasat kay Roco ay tulad din ng ginawang hakbang ng Malaca&amp;ntilde;ang sa kaso nina Justice Secretary Hernando Perez at Health Secretary Manuel Dayrit. Kaugnay nito, itutuloy ng Presidential Anti-Graft Commission ang imbestigasyon nito sa inireklamong umanoy katiwalian ni Roco kahit na nagbitiw na ito sa puwesto kahapon. Ipinaliwanag ni PAGC Commissioner Dario Rama na ang sinisiyasat ng komisyon ay ang aspetong administratibo ng reklamo laban kay Roco ng employees union ng DepEd na nagdaraos araw-araw ng kilos protesta laban kay Roco. (Ulat nina Joy cantos, Ely Saludar at Lilia Tolentino)</body>
<link>http://www.philstar.com/Article.aspx?articleId=172062&amp;publicationSubCategoryId=92</link>
</article>
<article>
<title>Roco napulitika?</title>
<author>Rudy Andal/Malou Escudero</author>
<date>
<month>August</month>
<day>14</day>
<year>2002</year>
</date>
<body>Biktima lamang umano ng maruming pamumulitika si Raul Roco na naglalayong wasakin ang tsansa nito sa 2004 presidential elections. Sinabi ni Senate Majority Leader Loren Legarda-Leviste na posibleng may bahid ng pulitika ang ginawang pagsasampa ng graft charges laban kay Roco pero hindi siya naniniwala na lilipat ito sa kampo ng oposisyon bagkus ay magiging &amp;quot;3rd force&amp;quot; ito at banta sa sandaling maisip nitong labanan si Pangulong Arroyo sa 2004 elections. Nagpahayag naman ng panghihinayang si House Minority Leader Carlos Padilla sa pagbibitiw ni Roco dahil maituturing na malaking kawalan ito sa administrasyong Arroyo. Aminado si Padilla na isa ang education department sa maituturing na pinaka-corrupt na ahensiya ng gobyerno sa mga nakalipas na administrasyon, subalit sa ilalim ni Roco ay sinikap nitong linisin ang katiwaliang nagaganap sa ahensiya. Sayang umano ang nasimulang reporma para maayos ang sistema ng edukasyon sa bansa. Mahihirapan umano ang Pangulo na makahanap ng katapat ni Roco. Para kay Muntinlupa Rep. Rozzano Rufino Biazon, ang ginawang pagbibitiw ni Roco ay nagpapatunay na mayroon siyang delicadeza. (Ulat nina Rudy Andal/Malou Escudero)</body>
<link>http://www.philstar.com/Article.aspx?articleId=172067&amp;publicationSubCategoryId=92</link>
</article>
<article>
<title>Death Penalty Law pagdedebatehan</title>
<author>Malou Escudero</author>
<date>
<month>August</month>
<day>14</day>
<year>2002</year>
</date>
<body>Matinding debate ang inaasahang magaganap sa pagitan ng mga kongresistang pro-life at pro-death penalty matapos na irekomenda kahapon ng House committees on revision of laws at civil political and human rights ang pagbasura sa Death Penalty Law. Iminungkahi ng dalawang komite ang pagbasura sa parusang kamatayan sa kabila ng pagtanggi ng Malaca&amp;ntilde;ang na magdeklara ng moratorium sa execution ng mga bilanggong nakahanay sa lethal injection. Nakatakda ang unang execution ng Arroyo government sa Agosto 30 taong ito. Ayon sa mga anti-death advocates, 93.73% nang 1,010 na nakalinya sa bitayan ay mga mahihirap. Ang parusang kamatayan, ayon din sa ulat ng komite ay anti-poor at tanging ang mga mahihirap lamang na hindi kayang kumuha ng magagaling na abogado ang palaging napaparusahan. Inihayag naman ng Free Legal Assistance Group na ngayong taon, 22 lalaking bilanggo ang naka-schedule para sa execution. Sa nasabing bilang, 13 ang nahatulan dahil sa qualified rape; 4 ang rape; 2 kidnap-for-ransom; 2 robbery with homicide at isa ang kidnap with rape. Ayon sa mga miyembro ng komite, ang parusang kamatayan ang pinaka-hayop, malupit at degrading na parusa na maaaring ibigay ng isang tao sa kanyang kapwa-tao. Ang committee report ay sinuportahan na ng nasa 97 pro-life congressmen. Base sa ulat ng komite, ang pagpapatupad ng batas at hindi ang capital punishment ang maaaring makasugpo sa mga karumal-dumal na krimen. Wala umanong bansa sa mundo ang nakapagpatunay na nakakapigil sa paggawa ng krimen ang parusang kamatayan. (Ulat ni Malou Escudero)</body>
<link>http://www.philstar.com/Article.aspx?articleId=172078&amp;publicationSubCategoryId=92</link>
</article>
<article>
<title>Kukupkop sa naglayas na menor de edad ikukulong</title>
<author>Rudy Andal</author>
<date>
<month>August</month>
<day>14</day>
<year>2002</year>
</date>
<body>Ikukulong at pagmumultahin ang sinumang kukupkop sa mga naglayas na menor de edad na ginagamit naman ng sindikato sa kriminalidad. Ito ang nilalaman ng Senate bill 2265 na akda ni Senator Noli de Castro kaugnay sa tumataas na bilang ng mga kabataang 18 anyos pababa na naglalayas sa kanilang bahay at sinasamantala naman ng sindikato na magamit sa kanilang ilegal na aktibidad. Sinabi pa ni de Castro, ang sinumang mapapatunayang kumukupkop sa mga naglalayas na kabataan at ginagamit sa ilegal na gawain ng sindikato ay papatawan ng pagkakakulong na 10 taon at multang mula P50,000-P150,000. &amp;quot;Nais lamang natin protektahan ang kapakanan ng mga bata na dahil sa murang isipan ay madaling mapaniwala sa kahit anong proposisyon at ating hangad na mapanagot ang mga walang konsensiyang elemento ng lipunan na lumalason ng kanilang murang isipan,&amp;quot; wika ng senador. Aniya, maraming menor de edad na naglalayas sa kanilang mga tahanan ang bumabagsak sa sindikato na kumukupkop sa kanila para sapilitan namang gamitin sa pagnanakaw, prostitusyon at iba pang ilegal na aktibidad. (Ulat ni Rudy Andal)</body>
<link>http://www.philstar.com/Article.aspx?articleId=172081&amp;publicationSubCategoryId=92</link>
</article>
<article>
<title>Desierto 'over-age' na</title>
<author>Gemma Amargo</author>
<date>
<month>August</month>
<day>14</day>
<year>2002</year>
</date>
<body>Dahil sa pagiging &amp;quot;over-age,&amp;quot; inilaglag ng Korte Suprema ang kanilang rekomendasyon kay dating Ombudsman Aniano Desierto sa Judicial Bar Council (JBC) bilang susunod na Associate Justice ng Mataas na Hukuman. Ayon sa isang mapagkakatiwalaang impormante sa SC, hindi nakasama sa rekomendasyon si Desierto dahilan sa natuklasan na over-age na ito dahil kung susundin ang Rule 8 Section 2 rules, ang non-career official ay kailangan na hindi hihigit sa 65 anyos kung nais na makapasok sa SC. Bukod dito, kaliwat kanan din ang mga kaso na nakahain laban dito, kabilang na ang bribery at corruption na isinampa ni Atty. Ernesto Francisco at iba pang reklamo sa JBC na umanoy naagrabyado ni Desierto. Pinag-aaralan din ng JBC kung si Desierto ay ituturing na non-career dahil wala na ito sa puwesto bilang Ombudsman sa pagkakataong nominado ito. Nabatid na limang pangalan lamang ang nakakuha ng pinakamataas na boto sa ginawang botohan kahapon ng Mataas na Hukuman na kanilang ipadadala sa JBC. Kabilang dito ang mga SC justices na sina acting Presiding Justice Cancio Garcia, CA Justices Delilah Vidallon Magtolis at Conchita Carpio-Moralles habang tanging si UP College of Law Dean Raul Pangalangan ang hindi mahistrado na nakasama sa nominasyon. Binalewala din ang nominasyon nina dating Comelec chairman Alfredo Benipayo at dating Presidential Legal counsel Adolf Azcuna. Kinumpirma ng source na disqualify si Benipayo na makapasok sa SC dahilan sa pinagbasehan ng mga mahistrado ang nakatambak na reklamo laban dito. Nasa kamay na umano ng JBC kung bibigyan ng pagkakataon sina Desierto, Benipayo at Azcuna na maisama sa listahan na nakatakdang ipadala sa Malaca&amp;ntilde;ang sa linggong ito. (Ulat ni Gemma Amargo)</body>
<link>http://www.philstar.com/Article.aspx?articleId=172090&amp;publicationSubCategoryId=92</link>
</article>
<article>
<title>Dutch gov't umaksyon vs Joma</title>
<author>Lilia Tolentino at Danilo Garcia</author>
<date>
<month>August</month>
<day>15</day>
<year>2002</year>
</date>
<body>Inipit na ng pamahalaang Netherlands ang mga ari-arian ng Communist Party of the Philippines-New Peoples Army pati na rin ang bank accounts ng founder nitong si Jose Maria Sison sa naturang bansa bunga na rin ng ginawang kahilingan ng Estados Unidos kaugnay ng pagdedeklara ng Amerika na isang organisasyong terorista ang CPP-NPA. &amp;quot;On the basis of Security Council resolution 1373 the Netherlands decided to freeze the assets of (the CPP and Sison),&amp;quot; pahayag ni foreign ministry spokesman Bart Jochems. Hiniling din ng pamahalaan ng Netherlands sa European Union na i-freeze ang mga bank deposits ng CPP at ipailalim sa watchlist ang mga kasapi nitong nasa Europa kasama na si Sison. Niliwanag naman ni Foreign Affairs Secretary Blas Ople na pabor ang pamahalaang Pilipinas na i-freeze ang mga pondo ng CPP-NPA at sumusuporta sa nasabing hakbang ng Netherlands upang ganap na &amp;quot;mapilayan&amp;quot; ang nasabing grupo. Ayon kay Ople, ang Netherlands ay isang kaalyado ng United Nations kaya may karapatan silang gumawa ng hakbang upang malipol ang mga tinaguriang terorista. Inaasahan naman ni Pangulong Arroyo na mas bibilis ang resulta ng isinusulong na negosasyong pangkapayapaan ng gobyerno sa CPP-NPA-NDF sa ginawang pagpigil ng Dutch govt sa kanilang pondo. Samantala, kasalukuyan namang nangangalap pa ng impormasyon ang Armed Forces of the Philippines ukol sa mga asset na hawak ni Sison at ng iba pang matataas na lider ng CPP na nasa Netherlands maging ang source ng pondo ng operasyon ng ibat ibang grupo nito sa bansa partikular ang armed wing nito na NPA. Inihayag rin ni AFP spokesman Brig. Gen. Edgardo Purificacion na nagiging front ng recruitment ng NPA ang mga militanteng grupong konektado sa kanila partikular na ang Bayan Muna, Pamalakaya, Samaka at Gabriela. Sa Oriental Mindoro, naiulat ang walang habas na pagre-recruit ngayon ng Bayan Muna ng mga miyembro nila kahit na mga menor-de-edad na kunway sasali lamang sa mga kilos-protesta sa kalsada ngunit ang marami ay dadalhin sa bundok para umano sanayin sa armadong pakikibaka Isinasagawa umano ito ng CPPA-NPA dahil sa paghina ng kanilang puwersa sa 14 na bayan ng naturang lalawigan kung saan may 70 miyembro na lamang sila buhat sa dating 200 katao.(Ulat nina Lilia Tolentino at Danilo Garcia)</body>
<link>http://www.philstar.com/Article.aspx?articleId=172168&amp;publicationSubCategoryId=92</link>
</article>
<article>
<title>Roco palaban na!</title>
<author>Joy Cantos/Lilia Tolentino</author>
<date>
<month>August</month>
<day>15</day>
<year>2002</year>
</date>
<body>Hinamon kahapon ng nagbitiw na si Education secretary Raul Roco na kung gagawin umanong isyu laban sa kanya ang ipina-imprenta niyang mga posters ay dapat ring imbestigahan ang Malaca&amp;ntilde;ang, mga senador, mga kongresista at iba pang mga miyembro ng Gabinete ng administrasyon. &amp;quot;Kung bibilangan nila ako ng mga posters, dapat bilangan din nila si Pangulong Arroyo dahil mas marami siya, pati mga senador. President Arroyo and several other Cabinet members could be as liable and should be investigated if making advertisement using government money is in violation of the law,&amp;quot; pahayag ni Roco. Nilinaw ni Roco na isa umanong malaking kasinungalingan ang paratang laban sa kanya na gagamitn niya sa kanyang presidential bid sa 2004 elections ang nasabing mga poster. Kasabay nito, matigas na pinanindigan ni Roco na kahit anupang panghihikayat o pangungumbinsi sa kanya ng Malaca&amp;ntilde;ang at iba pang mga miyembro ng Gabinete ay wala na siyang planong magbalik pa sa posisyong iniwan. Nakatakdang magharap ngayon sa Malaca&amp;ntilde;ang sina Pangulong Arroyo at Roco sa isang manu-manong pagpupulong para lutasin ang problemang nagbunsod sa pagbibitiw ng huli. Aminado si Roco na hindi ang mga akusasyon ng DepEd employees union ang dahilan ng kanyang pagbibitiw kundi lubha umano siyang nasaktan sa ginawang pambabastos sa kanya ng Palasyo ng hayagan pang iutos ng Pangulo sa Anti-Graft Commission na imbestigahan siya sa umanoy pagwawaldas ng pondo ng kagawaran. Sinabi ni Roco na ang mga poster na ipinagawa niya ay mayroong basbas mismo ng Pangulo na siya pa umanong nag-utos sa kanya para magpagawa nito at ipamudmod sa mga paaralan dahil marami pa umano ang di nakakaalam na siya na ang bagong kalihim ng DepEd. Samantala, tiniyak naman ni acting DepEd Secretary Ramon Bacao na normal ang operasyon sa departamento at wala umanong mabibinbing proyekto o anumang serbisyo na kailangang tapusin ng kagawaran. (Ulat nina Joy Cantos/Lilia Tolentino)</body>
<link>http://www.philstar.com/Article.aspx?articleId=172173&amp;publicationSubCategoryId=92</link>
</article>
<article>
<title>Paggawa, pagbebenta ng pekeng gamot gagawing heinous crimes</title>
<author>Malou Escudero</author>
<date>
<month>August</month>
<day>15</day>
<year>2002</year>
</date>
<body>Upang hindi maging &amp;quot;fake drug capital&amp;quot; ng mundo ang Pilipinas, ipinanukala kahapon ni Negros Occidental Rep. Apolinario Lozada, chairman ng House committee on foreign relations na gawing karumal-dumal na krimen ang paggawa at pagbebenta ng mga pekeng gamot at ipataw dito ang parusang kamatayan. Sinabi ni Lozada na ang kawalan ng mabigat na parusa sa paggawa at pagpapakalat ng mga pekeng gamot ang dahilan kung bakit patuloy itong ginagawa ng mga sindikato sa kabila ng matinding kampanya ng Bureau of Food and Drugs (BFAD). Umaabot aniya sa P150 million hanggang P300 million ang halaga ng mga nakukumpiskang pekeng gamot ng BFAD, subalit patuloy pa rin ang pagbaha nito sa mga drug stores na nagiging dahilan upang mamatay ang mga taong may sakit na nakakainom nito. Ayon sa ulat, kabilang sa mga pinepekeng gamot ang antibiotics tulad ng Augmentin at Fortun, Ponstan na isang painkiller, contraceptives, AIDS vaccine, Viagra tablets, anti-malaria at paracetamol. Ang mga pekeng gamot ay kalimitang hinahaluan ng harina at toxic chemicals. Sa kasalukuyan, ang tanging parusang ibinibigay sa mga drug stores na nahuhuling nagbebenta ng pekeng gamot ay warning sa first offense at ang paglalagay nito sa watchlist ng BFAD; multang P100,000 sa second offense at pansamantalang pagpapasara sa third offense. Pinuna ni Lozada na masyadong mababa ang nasabing parusa samantalang napakabigat na krimen ang kanilang nagawa. Inatasan din ni Lozada ang Bureau of Customs na mahigpit na bantayan ang mga shipment na magmumula sa China at Thailand na umanoy source ng fake medicines. (Ulat ni Malou Escudero)</body>
<link>http://www.philstar.com/Article.aspx?articleId=172182&amp;publicationSubCategoryId=92</link>
</article>
<article>
<title>Pagliliwaliw ng mga kongresista bawal na</title>
<author>Malou Escudero</author>
<date>
<month>August</month>
<day>15</day>
<year>2002</year>
</date>
<body>Masamang balita sa mga kongresista na mahilig bumiyahe sa labas ng bansa. Ipinag-utos kahapon ng liderato ng Mababang Kapulungan ang suspensiyon sa mga foreign travel ng mga mambabatas tuwing magbabakasyon ang Kongreso upang makatipid ang institusyon. Inihayag ni Surigao del Norte Rep. Robert Ace Barbers, chairman ng House committee on accounts, ang pagsuspinde sa junket ng mga solon na isa sa mga naging rekomendasyon ng kanyang komite kay Speaker Jose de Venecia. &amp;quot;Kung gusto nilang bumiyahe, pera nila. Kailangan natin talagang magtulungan at suportahan ang austerity measures,&amp;quot; ani Barbers. Nilinaw din ni Barbers na tanging ang mga biyahe na may international commitment ang bansa ang papayagan sa pamamagitan ng limitadong delegasyon. Pansamantala aniyang ipagbabawal ang mga tinatawag na familiarization at educational tour. (Ulat ni Malou Escudero)</body>
<link>http://www.philstar.com/Article.aspx?articleId=172187&amp;publicationSubCategoryId=92</link>
</article>
<article>
<title>Slot machine arcade pinaaatras</title>
<author>Lilia Tolentino</author>
<date>
<month>August</month>
<day>15</day>
<year>2002</year>
</date>
<body>Pinatitigil ni Pangulong Arroyo ang planong slot machine arcades ng Philippine Amusement and Gaming Corporation (PAGCOR) dahil kahit legal anya ang naturang proyekto ay hindi naman ito naaayon sa pamantayang moralidad na kanyang isinusulong sa burukrasya. &amp;quot;It is not a question of what is legal, it is a question of what is morally upright and morally sound,&amp;quot; sabi ng Pangulo. Nakahanda naman ang PAGCOR na sumunod sa desisyon ng Pangulo na iurong ang slot machine project. Ayon kay PAGCOR chairman Efraim Genuino, hindi lilihis ang PAGCOR sa itinatadhana ng charter nito na &amp;quot;responsible gaming.&amp;quot; Tinagurian ni Genuino na &amp;quot;modest slot machine&amp;quot; program ang plano ng PAGCOR na ang layuniy makaagapay ang bansa sa pag-unlad ng daigdig sa larangan ng &amp;quot;gaming entertainment business.&amp;quot; &amp;quot;Flooding the country with slot machines is farthest from PAGCORs mind,&amp;quot; ani Genuino. (Ulat ni Lilia Tolentino)</body>
<link>http://www.philstar.com/Article.aspx?articleId=172193&amp;publicationSubCategoryId=92</link>
</article>
<article>
<title>Erap, Loi lusot sa contempt</title>
<author>Malou Escudero</author>
<date>
<month>August</month>
<day>15</day>
<year>2002</year>
</date>
<body>Lusot na sa kasong contempt sina dating Pangulong Estrada, Sen. Loi Ejercito at tatlong iba pa matapos ibasura ng Sandiganbayan ang petisyon ng Plunder Watch dahil sa kawalan ng merito. Sinabi ng Special Division na walang basehan ang kahilingan ng Plunder Watch sa pangunguna ni Fr. Jose Dizon na parusahan ang mga akusadong sina Estrada, Sen. Loi, Jinggoy Estrada, Attys. Rene Saguisag at Raymond Fortun. Ayon sa korte, sapat na ang ginawang pagharap ni Estrada at paghingi ng paumanhin sa korte kung saan nangako pa ang dating presidente na hindi na muling aatakihin ang justice system ng bansa. Magugunitang naunang ikinatwiran ng depensa na hindi maaaring kasuhan si Sen. Loi ng contempt dahil ginawa niya ang pagbatikos sa korte sa pamamagitan ng privileged speech at bilang miyembro ng Senado ay mayroon itong &amp;quot;immunity from suit.&amp;quot; Nag-ugat ang pagsasampa ng reklamong contempt ng sibakin ni Estrada ang kanyang mga abogado upang ipakita na wala na siyang tiwala sa korte. (Ulat ni Malou Escudero)</body>
<link>http://www.philstar.com/Article.aspx?articleId=172197&amp;publicationSubCategoryId=92</link>
</article>
<article>
<title>GMA bumawi sa SWS survey</title>
<author>Lilia Tolentino</author>
<date>
<month>August</month>
<day>15</day>
<year>2002</year>
</date>
<body>Nakapagtala si Pangulong Arroyo ng pinakamataas na &amp;quot;satisfaction rating&amp;quot; na 55% gross satisfaction at +28 net satisfaction rating sa pinakahuling pambansang survey ng Social Weather Station (SWS) na ginawa nitong Agosto 6-9. Nakakuha rin ang Pangulo ng 60% pagsang-ayon sa kanyang liderato at 46% pagtitiwala ng mamamayan sa kanyang pagkatao. Subalit hati ang reaksiyon ng mga pumailalim sa survey hinggil sa pahayag ng administrasyon at oposisyon kung naisakatuparan nga ng Pangulo ang kanyang mga naipangako sa SONA. Bilang reaksiyon, sinabi ng Pangulo na ang magandang performance rating na ito ay resulta ng pagpapababa niya sa purchased power adjustment (PPA) at paglutas sa iba pang problema ng bansa. (Ulat ni Lilia Tolentino)</body>
<link>http://www.philstar.com/Article.aspx?articleId=172199&amp;publicationSubCategoryId=92</link>
</article>
<article>
<title>'Kikil' funds ng NPA, pipigilin din</title>
<author>Ely Saludar at Danilo Garcia</author>
<date>
<month>August</month>
<day>16</day>
<year>2002</year>
</date>
<body>Matapos ipag-utos ng gobyerno ng Netherlands ang pagpigil sa pondo ng Communist Party of the Philippines sa Europa, kikilos din ang pamahalaan ng Pilipinas upang ipitin ang nakadepositong salapi ng CPP-NPA sa mga bangko sa bansa. Tinatayang P100 milyon taun-taon ang nahahakot ng mga rebeldeng komunista mula sa kanilang extortion activities, ani National Security Adviser Roilo Golez. &amp;quot;Kailangang pigilin ang extortion activities at acts of terrorism sa Pilipinas ng CPP-NPA,&amp;quot; aniya. Ayon kay Golez, batay sa intelligence findings, ang binibiktima ng CPP-NPA-NDF ay mga negosyante at ang mga kandidato tuwing eleksiyon. Tinukoy ni Golez kung saan napupunta ang mga pondong ito ng rebeldeng grupo. Base pa rin sa intelligence reports, ang pagdaloy ng pondo ay mula Netherlands patungong Pilipinas at minsan naman mula sa ating bansa patungong Netherlands. Mayroong standing request ang US sa buong mundo na i-freeze ang assets ng foreign terrorist organizations. Una nang pinigil ng Dutch government ang mga assets ng CPP-NPA-NDF sa Netherlands. Kasunod ng pagkaharang ng kanilang pondo, magkakanya-kanya na ng sistema ng pagpopondo ang ibat ibang command ng NPA para maipantustos sa kanilang pakikipaglaban. Ayon kay Phil. Army spokesman Col. Michael Manquisquis, mahihirapan na sa pakikipaglaban ang mga rebelde kung hindi sapat ang kanilang pagkain, armas, bala at maging ang produksiyon ng kanilang mga subersibong dokumento kaya maaaring maging agresibo na ang NPA sa pagkolekta ng revolutionary tax sa mga negosyante at mga residente sa kanayunan. Inaasahang mapipilay na rin umano ang pagre-recruit ng mga rebelde lalo na sa mga kabataan na pinapangakuan nila ng tulong pinansiyal kapag sumapi sa kanilang organisasyon. (Ulat nina Ely Saludar at Danilo Garcia)</body>
<link>http://www.philstar.com/Article.aspx?articleId=172278&amp;publicationSubCategoryId=92</link>
</article>
<article>
<title>3 huwes kinasuhan</title>
<author>Gemma Amargo</author>
<date>
<month>August</month>
<day>16</day>
<year>2002</year>
</date>
<body>Tatlong hukom ang sinampahan kahapon ng kasong katiwalian sa Department of Justice (DOJ) bilang bahagi ng kampanya ng Arroyo administration laban sa kriminalidad Personal na nagtungo ang Pangulo sa DOJ upang pangasiwaan ang pagsasampa ng kasong paglabag sa Tariff and Customs Code of the Philippines laban kay Judge Arnulfo Cabredo ng Regional Trial Court ng Tabaco, Albay Si Cabredo ay nakipagsabwatan umano sa pamamagitan ng pagpapalabas ng temporary restraining order upang hindi mapigil ng Bureau of Customs ang mga may 35,000 sako ng bigas na kanilang nakumpiska. Kasama ni Cabredo na kinasuhan si Atty. Marcial Lopez, dating district collector ng Pier ng Albay na siya umanong tumulong sa mga rice smugglers na sina Antonio Chua at Carlos Carillon upang mailabas ang may 35,000 sako ng bigas sa pier ng Tabaco, Albay kaya kakasuhan rin ito ng kasong paglabag sa Anti-Graft and Corrupt Practices Act. Samantala, dalawa pang judge ang kinasuhan ng paglabag sa RA 3019 o Anti-Graft and Corrupt Practices Act. Nagpabaya umano sa tungkulin si Judge Pedro de Leon Gutierrez ng Pasay RTC branch 119 matapos nitong ipawalang-saysay sa kabila ng matibay na ebidensiya ang 986.35 gramo ng shabu na nakumpiska noong Agosto 29, 2001. Si Judge Rodrigo Lorenzo ng Pasig RTC branch 166 ay kinasuhan din matapos iutos noong Aosto 15, 2002 na makapag-piyansa ng tig-P50,000 ang mga Chinese na naaresto sa paggawa ng may 13,978 gramo ng shabu. Sinampahan din ng kaso ang mga piskal na sina Constancio Velasco, (Manila); Apolinar Quetulio Jr. (Para&amp;ntilde;aque City); Romulo Gorico (Capiz); Victor dela Cruz (San Fernando City, La Union). Ang mga naturang piskal ay sinampahan ng kasong pangongotong maliban kay dela Cruz na kinasuhan ng sexual harassment, samantala si Corpuz ay sa kapabayaan sa kaso ng kidnap victim na si Grace Rowena Tiu. (Ulat ni Gemma Amargo)</body>
<link>http://www.philstar.com/Article.aspx?articleId=172290&amp;publicationSubCategoryId=92</link>
</article>
<article>
<title>Sen. Oreta balak ipalit kay Roco</title>
<author>Rudy Andal</author>
<date>
<month>August</month>
<day>16</day>
<year>2002</year>
</date>
<body>Nililigawan na ng kampo ni Pangulong Arroyo ang isa pang miyembro ng oposisyon sa Mataas na Kapulungan ng Kongreso upang maging kapalit ng nagbitiw na si Education secretary Raul Roco. Kinumpirma ng tanggapan ni Senator Tessie Aquino-Oreta na mayroong mga &amp;quot;emissaries&amp;quot; ang Malaca&amp;ntilde;ang na nagpapahiwatig na napipisil ni Pangulong Arroyo ang senadora na maging kahalili ni Roco sa Department of Education. Sinabi naman ng source sa tanggapan ni Oreta na wala pang pormal na offer ang Palasyo sa mambabatas upang maging kapalit ni Roco subalit inamin nito na mayroong mga emisaryo ang Palasyo. Si Oreta ay kilalang advocate ng edukasyon dahil sa paghahain ng mga panukala nito para mapaunlad ang sektor ng edukasyon sa bansa bukod sa inilulunsad nitong mga proyekto sa mga pampublikong paaralan sa bansa. Magugunita na naunang pinirata ng kampo ni Arroyo si Sen. Blas Ople sa hanay ng oposisyon para italaga bilang kahilim ng Department of Foreign Affairs at ang isinusunod naman ng Palasyo ay si Oreta na isa ring miyembro ng opposition bloc. (Ulat ni Rudy Andal)</body>
<link>http://www.philstar.com/Article.aspx?articleId=172295&amp;publicationSubCategoryId=92</link>
</article>
<article>
<title>Kasong illegal possession of firearms vs Rep. Satur Ocampo, binuhay</title>
<author>Malou Rongalerios-Escudero</author>
<date>
<month>August</month>
<day>16</day>
<year>2002</year>
</date>
<body>Harassment! Ito ang isinigaw kahapon ni Bayan Muna Rep. Satur Ocampo, dating spokesman ng National Democratic Front (NDF) kaugnay sa kanyang kasong illegal possession of firearms na biglang binuhay sa Makati Regional Trial Court (RTC). Bagaman at wala pa siyang balita sa isa niyang kasong kidnapping na nakabinbin sa Quezon City Trial Court kung bubuhayin din ito, sinabi ni Ocampo na pansamantala lamang siyang nakakalaya sa kasong illegal possession of firearms dahil sa tinatawag na &amp;quot;on court recognizance&amp;quot; na ginarantiyahan nina dating senador Wigberto Ta&amp;ntilde;ada at Makati Rep. Butch Aquino. Matindi ang hinala ni Ocampo na ang pagbuhay sa nasabing kaso ay bahagi ng harassment sa mga dating lider ng underground movement katulad ng ginagawa umano ngayon kay NDF consultant Jose Maria Sison. Naganap ang nasabing kaso noon pang 1989 kung saan kinuwestiyon niya sa korte ang ginamit na search warrant. Kinatigan ng unang judge na humawak sa kaso na invalid ang search warrant kaya hindi maaaring gamitin bilang ebidensiya ang dalawang baril, isang kalibre .45 at isang .38 na diumanoy nakuha sa kanyang tinutuluyang kuwarto. Inapela ng prosecution sa Court of Appeals ang ginawang pagbasura sa kaso, subalit pinagtibay din ng CA ang desisyon ng Makati RTC. Dahil sa unang dinesisyunan ng korte ang pagkuwestiyon ni Ocampo sa search warrant, hindi nagkaroon ng arraignment sa kaso at inilagay na lamang umano ito sa archive sa loob ng mahabang panahon. Base sa paliwanag ni Judge Rebecca Mariano, kasalukuyang humahawak ng kaso ni Ocampo, ni-review umano ng una ang mga pending case sa Makati RTC at isa sa mga nabuklat ay ang matagal ng kaso ng kongresista. &amp;quot;Tinatanggap ko naman ang paliwanag ni Judge Mariano, na inaalis niya ang backlog sa mga kaso, pero may hinala pa rin kami na sinadya ito,&amp;quot; ani Ocampo. Apat na beses nang na-reset ang arraignment sa kaso ni Ocampo simula nang buhayin ito, at sa pinakahuling notice na natanggap ng kongresista, gagawin ito sa Agosto 23. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=172302&amp;publicationSubCategoryId=92</link>
</article>
<article>
<title>Meeting kay GMA? di ko alam 'yon - Roco</title>
<author>Ely Saludar/Lilia Tolentino</author>
<date>
<month>August</month>
<day>16</day>
<year>2002</year>
</date>
<body>Hindi binigyan ng pormal na imbitasyon ang nagbitiw na Education secretary na si Raul Roco kaya pumalpak muli ang nakatakdang pakikipagmiting niya kay Pangulong Arroyo sa Malaca&amp;ntilde;ang kahapon. Ayon kay Roco, wala siyang alam na may itinakdang pulong sa Palasyo na kasama ang Pangulo. Ikinatwiran nito na wala naman siyang natatanggap na imbitasyon mula sa Malaca&amp;ntilde;ang kaya ikinagulat nito ang nasabing breakfast meeting kasabay ng pahiwatig na tuluyan na itong kakalas sa Gabinete. Bago pa sumapit ang itinakdang oras ng pulong ay nainterbyu si Press Secretary Ignacio Bunye sa mga himpilan ng radyo at kinumpirma nitong tuloy ang paghaharap nina Roco at ng Pangulo. Binanggit pa ni Bunye na kabilang sa dadalo sa pulong sina Executive Secretary Alberto Romulo, dating Presidential Management Staff chief Vicky Garchitorena at dating Appointments secretary Maymay Jimenez. Pero, hindi alam ni Bunye na nabulilyaso na ang miting at hindi nasabihan o natimbrehan si Roco. Ito ang ikalawang pagkakataon na hindi natuloy ang pulong ng dalawa. Kamakalawa ay mismong inihayag pa ni Pangulong Arroyo na may itinakdang breakfast meeting ng 7:30 ng umaga upang makaharap si Roco kaya sumugod ang media sa Palasyo. Pero, walang naganap na paghaharap ang dalawa. Inihayag din ni Bunye na wala pa ring aksiyon ang Malaca&amp;ntilde;ang sa iniharap na pagbibitiw ni Roco at magsasagawa lamang ng pahayag ang Palasyo sa sandaling magkausap na ang Presidente at si Roco. (Ulat nina Ely Saludar/Lilia Tolentino)</body>
<link>http://www.philstar.com/Article.aspx?articleId=172307&amp;publicationSubCategoryId=92</link>
</article>
<article>
<title>Perjury vs Lacson isinampa</title>
<author>Gemma Amargo.Grace dela Cruz at Rudy Andal</author>
<date>
<month>August</month>
<day>17</day>
<year>2002</year>
</date>
<body>Pormal nang kinasuhan kahapon ng National Bureau of Investigation (NBI) sa Ombudsman si Sen. Panfilo Lacson at misis nitong si Alice ng mga kasong perjury makaraang mabigo umano ang mga itong ideklara ang tamang halaga ng kanilang mga ari-arian sa loob at labas ng bansa. Ayon kay NBI Director Reynaldo Wycoco, ang mga kasong kriminal na isinampa laban sa mag-asawang Lacson ay base sa mga ulat ng Justice department ng Estados Unidos hinggil sa mga deposito sa ibat ibang bangko ng senador at ng kanyang asawang si Alice. Kinasuhan ang mag-asawa ng apat na bilang ng paglabag sa Republic Act 6713 o Code of Conduct and Ethical Standard for Government Officials and Employments o hindi pag-file ng statements of assets and liabilities at mga kinita noong mga taong 1995, 1997, 1998 at 2000. Nakalkal ng NBI ang dalawang dollar account ni Lacson kabilang ang account no.17478-00046 sa Bank of America na naglalaman ng $16,695.03 o katumbas ng P438,954.08 noong 2001. Pinatunayan ng ulat ng US Justice Department na nagmamantine ang dating PNP chief ng apat na bank accounts sa Wells and Fargo (Nos. 071-3559789 and 201-8575365) at Bank of Amerika (Nos. 24306-01369 and 24301-01390). Sinabi rin ng ulat ng US na ang BA account no. 17471-00188 ni Lacson na nabuksan noong Nobyembre 29, 1995 at naisara noong October 15, 1998 ay may kabuuang deposito na $308,442.00 o P8,089,130.537. Ani pa ni Wycoco na nakumpirma rin ang iba pang bangko ni Lacson na may kabuuang $393,644.17 katumbas ng P10,318,547 base na rin sa palitan ng piso at dolyar noong panahon na nakadeposito pa ang mga ito. Samantala ang asawa nitong si Alice ay napatunayan ding may apat na dollar accounts sa nasabi ring bangko na naglalaman ng $455,611 o katumbas na P22.6 milyon at ang isa naman ay may lamang $210,140 o P10.3 milyon. Ayon kay Wycoco, ang senador ay sinampahan din ng kasong hindi pagbubunyag ng kanilang mga ari-arian noong 2001 matapos maitatag ang kanilang kumpanya sa Estados Unidos na Orient Lights LLC firm na isang import-export trading, na nagbebenta ng mga mamahaling sasakyan mula sa Europa at Japan. Sa ilalim ng account ni Alice kasama ang Wells and Fargo Bank (Nos. 24301-01390) ay nabuksan noong Nobyembre 3, 2000 sa initial deposit na US$9,900 at napanatili at kumita ng kabuuang US$455,611.15 o P22,690,595 bago pa man naisara ang account noong October 8, 2001. Ang iba pang bank account ni Alice sa nasabi ring bangko ay umabot sa kabuuang deposito na US$210,140.41 mula noong Nobyembre 2000 hanggang maisara ito noong Agosto 8, 2001. Ipinaliwanag ni Wycoco na wala silang masamang motibo para sirain ang pangalan ni Lacson sapagkat ang kanilang ginagawa ay bahagi lamang ng kanilang trabaho. Idinagdag pa ni Wycoco na kahit sinuman ang nasa kalagayan ni Lacson ay iimbestigahan din ng kanilang tanggapan. Nakahanda naman si Lacson na harapin ang sinasabing perjury na isinampa laban sa kanya. Sinabi ng senador na ang hakbang na ito ni Wycoco ay bahagi lamang ng publicity stunts na politically motivated para sirain ang kanyang imahe sa publiko. Inilarawan ni Lacson si Wycoco na isang surot na palagi siyang kinakagat at ngayon ay nararamdaman na niya ang ginagawa nitong pananakit kaya panahon na upang &amp;quot;kamutin&amp;quot; niya ito. Matatandaang hinamon ni Lacson sa kanyang privilege speech sa Senado ang kanyang mga kritiko na patunayang nagtatago siya ng malaking halaga ng pera sa bangko sa ibang bansa at kapag may ebidensiya ay handa siyang ibahagi ang mga ito sa kanila. Sinabi rin ni Lacson noon na ang mga akusasyon sa kanya ay naglalayong sirain lang sa publiko ang kanyang pangalan. (Ulat nina Gemma Amargo.Grace dela Cruz at Rudy Andal)</body>
<link>http://www.philstar.com/Article.aspx?articleId=172406&amp;publicationSubCategoryId=92</link>
</article>
<article>
<title>Pagbibitiw ni Roco tinanggap na ni GMA</title>
<author>Lilia Tolentino</author>
<date>
<month>August</month>
<day>17</day>
<year>2002</year>
</date>
<body>Tinanggap na ni Pangulong Arroyo ang inihaing pagbibitiw ni Raul Roco bilang Education secretary subalit inalok naman ito ng panibagong pagkakataon para makapaglingkod uli sa ilalim ng kanyang administrasyon Naganap ito matapos matuloy ang pulong ng Pangulo at ni Roco sa Palasyo bandang ala-una ng hapon kahapon. Ayon kay Press Secretary Ignacio Bunye, nagpahayag ng kalungkutan ang Pangulo sa pagbibitiw ni Roco dahil nawalan ang pamahalaan ng isang mahusay na lingkod ng bayan. Sinabi ni Bunye na ang pagbibitiw ni Roco ay isa lang pagwawakas ng isang kabanata sa paglilingkod ni Roco sa bayan subalit inaasahan niyang makakasama niya uli ito sa iba namang uri ng pagseserbisyo sa bayan sa hinaharap. Tumanggi si Bunye kung inalok uli ng Pangulo si Roco na manatili na sa puwesto at kung anong posisyon ang inialok ng Pangulo sa nagbitiw na Education secretary. Sinabi ni Bunye na wala pang desisyon ang Pangulo kung sino ang ipapalit niya kay Roco at wala pa raw shortlist ng mga kandidatong pinagpipilian para sa DECS. Kabilang sa mga lumulutang na posibleng ipalit kay Roco ay sina Senadora Tessie Aquino-Oreta, DTI Secretary Mar Roxas, Presidential assistant secretary Mona Valisno, Philippine Normal University president Dr. Nilo Rosas at dating University of Sto. Tomas rector Father Rolando de la Rosa. Kasabay nito, itinanggi ng Malaca&amp;ntilde;ang ang ulat na inaalok nito si Oreta bilang kapalit ni Roco. Espekulasyon pa lamang umano ang nasabing panunuyo kay Oreta. (Ulat ni Lilia Tolentino)</body>
<link>http://www.philstar.com/Article.aspx?articleId=172412&amp;publicationSubCategoryId=92</link>
</article>
<article>
<title>Notary public sa kalsada bawal na</title>
<author>Gemma Amargo</author>
<date>
<month>August</month>
<day>17</day>
<year>2002</year>
</date>
<body>Ipinagbabawal na ng Korte Suprema ang paglalagay ng mga notaryo publiko sa mga kalsada kung saan nagmumula ang katiwalian. Base sa tatlong pahinang resolusyon na ipinalabas ng Supreme Court (SC) en banc, inatasan nito ang lahat ng mga abogado na may komisyon para sa notaryo publiko na alisin na ang lahat ng kanilang mga puwesto sa mga lansangan. Bukod dito ipinag-utos din ng SC na magtatag ng kanilang sariling opisina ang mga notary public upang maging pormal ang kanilang komisyon para sa kanilang propesyon. Idinagdag pa ng SC na mayroon namang mga pagkakataon na papayagan nila ang pagno-notaryo sa ilang pampublikong lugar katulad ng convention halls, hotels kung saan ay may isinasagawang panunumpa at lagdaan ng mga kontrata. Kabilang din dito ang mga ospital kung saan ang isang tao ay naka-confine at kailangang maipa-notaryo ang isang kontrata o ilang mga emergency cases kung saan kailangang mai-notaryo ang ilang dokumento na kanilang kakailanganin. Pinagsusumite naman ng report ng SC ang mga notaryo publiko ng address ng kanilang opisina at kung lilipat ng tanggapan ay kailangang ipagbigay alam ito sa hukom na nagpalabas ng kanilang komisyon. Binigyan babala naman ng SC na kanilang paparusahan ang sinumang notary public na lalagda ng mga pekeng dokumento at makikipagsabwatan sa mga taong gagawa ng iregularidad. Ipinalabas ng SC ang naturang kautusan matapos silang mabahala na minamaliit ang mga notaryo publiko lalo kung nagkalat ang mga ito sa mga bangketa at iba pang pampublikong lugar na hindi nababagay sa isang abogado. (Ulat ni Gemma Amargo)</body>
<link>http://www.philstar.com/Article.aspx?articleId=172422&amp;publicationSubCategoryId=92</link>
</article>
<article>
<title>Extradition ni MJ tuloy na</title>
<author>Gemma Amargo</author>
<date>
<month>August</month>
<day>17</day>
<year>2002</year>
</date>
<body>Malapit nang sipain ng Department of Justice (DOJ) palabas ng bansa si Manila Congressman Mark Jimenez. Ito ang tiniyak kahapon ni Justice Secretary Hernando Perez kasabay ng pagsasabing hindi siya natatakot sa kongresista dahil malakas umano ang kanilang ebidensiya laban kay Jimenez kaya walang dahilan para matalo sila sa kanilang kaso sa Korte Suprema. Ayon kay Perez, wala silang anumang kasunduan ni Jimenez para hindi matuloy ang extradition nito, subalit itinanggi ng una na may mga nakatagong video ang huli na sinasabi nitong kanyang alas sa oras na ang kalihim ay gipitin ng kongresista. Naniniwala naman si Perez na magpapalabas ng desisyon ang Korte Suprema na pabor sa DOJ at tuluyang magbibigay ng karapatan sa Amerika na kunin si Jimenez para litisin. Matatandaang naghain ng extradition request sa pamahalaang Pilipinas ang US-DOJ upang agad na mapabalik sa kanilang bansa si Jimenez na may nakatambak na mga kasong kriminal kabilang dito ang tax evasion, iligal na pagbibigay ng kontribusyon sa Democrat Party ni dating US President Bill Clinton at wire fraud sa mga taong naloko umano nito sa ibang bansa. Subalit naharang ni Jimenez ang nasabing extradition matapos na payagan ni Manila Regional Trial Court (RTC) Judge Guillermo Purganan na makapagpiyansa ito sa naturang kaso sa halagang P1 milyon kapalit ng pansamantala nitong kalayaan. Dahilan dito kung kayat umakyat ang DOJ sa Korte Suprema upang kuwestiyunin ang desisyon ni Judge Purganan dahil malinaw na pag-abuso umano nito sa kanyang tungkulin. (Ulat ni Gemma Amargo)</body>
<link>http://www.philstar.com/Article.aspx?articleId=172426&amp;publicationSubCategoryId=92</link>
</article>
<article>
<title>Pangulong Arroyo tutol sa legalisasyon ng jueteng</title>
<author>Ely Saludar</author>
<date>
<month>August</month>
<day>17</day>
<year>2002</year>
</date>
<body>Pormal nang inihayag ni Pangulong Arroyo ang kanyang pagtutol laban sa legalisasyon ng jueteng. Sa isang press briefing, nilinaw ng Pangulo na hindi administration bill ang legalisasyon sa jueteng bagamat prerogative ng Kongreso na umaksiyon sa panukala. Ito ay kaugnay ng pagsusulong ng panukalang batas sa Kongreso upang gawing legal ang naturang sugal. &amp;quot;Im against the legalization of jueteng. Thats a congressional prerogative to file a bill and tackle them but on the part of the administration certainly this is not an administration measure,&amp;quot; pahayag ng Presidente. Ang pahayag ng Pangulo ay kaugnay ng batikos sa Palasyo na wala umanong malinaw na patakaran ang administrasyon sa usapin ng sugal. Kasabay nito, hiniling ng Malaca&amp;ntilde;ang na madaliin na ang pagpapatibay sa panukalang batas na magpapabigat ng parusa sa mga sangkot sa jueteng. Inihalimbawa ni DILG Secretary Joey Lina ang magaang na parusa sa kasalukuyan kung saan ay maaaring makapag-piyansa ang mga jueteng lords sa kanilang mga kolektor ng P400 hanggang P2,000. Idinagdag pa ni Lina na ang pagdaragdag ng ngipin sa batas ang siyang mabisang paraan upang labanan ang operasyon ng jueteng sa halip na legalisasyon. (Ulat ni Ely Saludar)</body>
<link>http://www.philstar.com/Article.aspx?articleId=172437&amp;publicationSubCategoryId=92</link>
</article>
<article>
<title>5 libo Pinoy stranded sa Malaysia</title>
<author>Ellen Fernando</author>
<date>
<month>August</month>
<day>17</day>
<year>2002</year>
</date>
<body>Sa kagustuhang makauwi na sa Pilipinas matapos taningan ng pamahalaang Malaysia na ipatutupad na ang pag-aresto sa mga illegal alien dito, ay 5,000 undocumented Filipino workers ang nagsisiksikan ngayon matapos maistranded sa Sandakan, Malaysia. Sa isang report, kasalukuyang naghihintay ang libu-libong manggagawang Pinoy ng masasakyang pandagat na magmumula sa Pilipinas. Dahil dito, hiniling na kahapon ni Foreign Affairs Secretary Blas Ople sa mga opisyal ng Phil. Navy na magdagdag ng dalawa pang Navy vessel upang masakyan ng mga nabanggit na undocumented Filipinos. Gayunman, ngayon pa lamang araw makakapunta sa Sandakan ang apat na barko ng Phil. Navy upang sunduin ang may 5,000 Filipino. Iniulat na umabot din sa 700 Pinoy na nagpumilit na makaalis sa Malaysia ang naipit sa Mapun island na sakop ng Zamboaga City at nakatakda ring i-rescue ng mga tauhan ng Navy. (Ulat ni Ellen Fernando)</body>
<link>http://www.philstar.com/Article.aspx?articleId=172438&amp;publicationSubCategoryId=92</link>
</article>
<article>
<title>Kasalang Joey-Kris bulilyaso</title>
<author>Gemma Amargo</author>
<date>
<month>August</month>
<day>18</day>
<year>2002</year>
</date>
<body>Posibleng hindi na matuloy ang pangarap ni Kris Aquino na makasal kay Para&amp;ntilde;aque Mayor Joey Marquez matapos na tutulan ng mga abugado ng pamahalaan ang kahilingan ng huli na mapawalang-bisa ang kanilang kasal ni Alma Moreno. Sa 10-pahinang oposisyon ng Office of the Solicitor General (OSG) sa Para&amp;ntilde;aque Regional Trial Court (RTC), sinabi nitong walang basehan ang petisyon ng alkalde para sa declaration of nullity of marriage. Sa inihaing paliwanag nina Assistant Solicitor General Karl Mirandan at Solicitor Noel Cezar Segovia, iginiit ng mga ito na hindi mga seryosong dahilan ang inilahad ni Joey para makumbinsi nito ang hukuman na ipawalang-saysay ang kanyang kasal kay Alma dulot ng nakasaad sa Article 36 ng Family Code o psychological incapacity. Sa inihaing dokumento ni Joey noong Abril 18, 2002, isa umanong iresponsableng asawa at ina si Alma, Vanessa Lacsamana sa tunay na buhay, dahil hindi nito ginagampanan ang kanyang mga obligasyon. Mas madalas umano itong nasa labas kasama ang kanyang mga kaibigan at hindi na ginagampanan ang mga gawaing pambahay. Maging ang mga lakad-pamilya ay iniiwasan din umano ng aktres at pinagkakaitan ng pagmamahal ang kanyang anak. Bukod dito, inakusahan din ni Joey na waldas umano si Alma sa paghawak ng pera at bilang katunayan ay inubos nito ang pera sa bangko na kanyang binuksan para sa kanyang maybahay. Itinanggi naman ni Alma ang lahat ng akusasyon sa pamamagitan ng paghahain ng kanyang katugunan sa korte noong Hulyo 11, 2002 at sa halip umano ay malaki ang kanyang tiniis upang maging isang mabuting ina at asawa. Inihalimbawa nito ang kanyang pagsasakripisyo sa pamamagitan ng pagtalikod sa kanyang career bilang artista at inilaan ang buong suporta sa pangarap sa pulitika ng kanyang mister. Nilinaw din ni Alma na hindi niya itinigil ang paglalaan ng pagmamahal sa kanyang asawa kahit pa alam nitong ito ay babaero at may anak sa dating aktres na si Brenda del Rio. Sa panig ng OSG, kumbinsido ito na hindi maaaring gamiting basehan ang &amp;quot;psychological incapacity&amp;quot; para maisulong ang annulment sa kasal ng dalawa dahil hindi naman nito nakita ang seryosong depekto sa personalidad ni Alma. Lumabas din sa pag-aaral ng OSG na hindi rin naman natukoy ang pinaka-ugat ng umanoy &amp;quot;psychological incapacity&amp;quot; ni Alma at kung ipagpapalagay man na ito ay tutoo ay wala namang katunayan na ito ay nakita noong ikasal ang dalawa. Wala rin namang nakitang katibayan ang OSG na hindi magagamot ang sakit ni Alma kung sakaling may katotohanan man ang akusasyon ni Joey. Sinabi pa ng mga abugado ng pamahalaan na ang away ng mga mag-asawa, bisyo at ilang hindi pagkakaunawaan ay maituturing na basehan na para sa permanenteng paghihiwalay. Binigyang diin pa ng OSG na hindi maaaring isangkalan ni Joey ang &amp;quot;psychological incapacity&amp;quot; para lamang matuloy ang legal na paghihiwalay nila ni Alma dahil isasaalang-alang pa rin ang kasagraduhan ng kasal at pagiging buo ng isang pamilya alinsunod sa itinatadhana ng batas. Gagamiting basehan ng hukuman ang naturang oposisyon ng OSG kung papayagan nito sina Joey at Alma na maipawalang-bisa ang kanilang kasal at kung bibigyan ng pagkakataon na maging malaya para muling makapag-asawa. (Ulat ni Gemma Amargo)</body>
<link>http://www.philstar.com/Article.aspx?articleId=172537&amp;publicationSubCategoryId=92</link>
</article>
<article>
<title>Congressman hindi pinatay ng hired killer</title>
<author>Malou Escudero</author>
<date>
<month>August</month>
<day>18</day>
<year>2002</year>
</date>
<body>Sa halip na patayin, binalaan pa ng isang hired killer ang isang kongresista na mag-ingat dahil may gustong magpapatay sa kanya. Nabatid sa dalawang staff ni Compostela Valley Rep. Manuel &amp;quot;Way Kurat&amp;quot; Zamora na tumangging magpakilala, halos tatlong buwan nang nakakatanggap ng death threat ang kanilang boss at kamakailan lamang ay mismong isa sa mga upahang killer ang kumausap sa kongresista upang magbigay ng babala. Isinumbong umano ng killer kay Zamora na anim silang inupahan upang paslangin ang solon, subalit dahil natulungan ng nasabing mambabatas ang nanay ng naturang hired killer ay nakonsensiya ito at di itinuloy ang ipinag-utos sa kanya. Hindi naman kinumpirma ng staff kung anong klaseng tulong ang naibigay ng solon sa nanay ng isa sa mga hired killer, pero maaari anyang natulungan ito ni Way Kurat noong board member pa lamang ito ng Compostela Valley. Ang planong pagpatay umano kay Way Kurat ay may kinalaman sa isinusulong nito sa Kongreso na tuluyan nang ipagbawal ang pagmimina sa Compostela dahil nagdudulot ito ng polusyon. Sinabi din ng staff na labis ang ginagawa ngayong pag-iingat ng congressman lalo na kapag nasa Maynila dahil mas madali umanong itumba dito kaysa sa kanilang probinsiya. &amp;quot;Doon kasi halos kilala na niya lahat ng tao, dito hindi,&amp;quot; sabi ng staff. Tinangka naman ng PSN na kapanayamin si Zamora kaugnay sa ibinunyag ng kanyang staff subalit kasalukuyan itong nasa Compostela. Magugunitang unang sumikat ang pangalan ni Way Kurat na ang ibig sabihin ay &amp;quot;walang takot,&amp;quot; sa kanyang mga kasamahang mambabatas at empleyado sa House of Representatives dahil sa pagpasok niya ng naka-bisikleta na may plaka ding otso na anyay para makaiwas sa trapik. Ngayon ay hindi na nakakapag-bisikleta si Zamora tuwing pumapasok sa Batasan dahil na rin sa banta sa kanyang buhay. (Ulat ni Malou Escudero)</body>
<link>http://www.philstar.com/Article.aspx?articleId=172551&amp;publicationSubCategoryId=92</link>
</article>
<article>
<title>Ingay ng eroplano bawasan</title>
<author>Rudy Andal</author>
<date>
<month>August</month>
<day>18</day>
<year>2002</year>
</date>
<body>Para protektahan ang mga residenteng malapit sa mga paliparan, isang panukalang batas ang inihain ni Senador Manny Villar laban sa nakabibinging ingay ng eroplano. Ayon kay Villar, bukod pa sa nakakaabala ay nakakaapekto sa pandinig ang ingay ng eroplano at posible pang magdulot ng pagkabingi sa mga mamamayan. Sa ngayon ay walang batas na nagtatala ng sistema para mabawasan ang ingay sa ating kapaligiran, ani Villar. Sa ilalim ng Aviation Noise Limit Act, gagawa ng isang tinatawag na &amp;quot;hourly average sound level&amp;quot; ng eroplano para sa isang oras na time period. Inilagay rin ang maximum sound level ng nabanggit na sasakyang panghimpapawid sa 70 decibles sa umaga at 55 decibles sa gabi. Aatasan rin nito ang Air Transportation Office (ATO) na gumawa ng programa para mabawasan ang ingay tulad ng sound-proofing, relocation incentives, paggamit ng mas tahimik na eroplano at pagrebisa ng mga ruta ng eroplano. (Ulat ni Rudy Andal)</body>
<link>http://www.philstar.com/Article.aspx?articleId=172556&amp;publicationSubCategoryId=92</link>
</article>
<article>
<title>Pinoy deportees sa Malaysia, baka mahaluan ng terorista</title>
<author>Ely Saludar</author>
<date>
<month>August</month>
<day>18</day>
<year>2002</year>
</date>
<body>Iniutos ng Malaca&amp;ntilde;ang ang paghihigpit sa pagpasok sa bansa ng mga Pilipinong deportees sa Malaysia upang matiyak na hindi malulusutan ng dayuhan o posibleng terorista. Ayon kay Press Secretary Ignacio Bunye, sasalaing mabuti ang mga bulto-bultong Pinoy mula sa Malaysia na pinababalik sa bansa partikular sa Mindanao matapos maalarma si Zamboanga City Mayor Maria Clara Lobregat na baka may makasingit na ibang nationalities na hindi Pilipino. (Ulat ni Ely Saludar)</body>
<link>http://www.philstar.com/Article.aspx?articleId=172562&amp;publicationSubCategoryId=92</link>
</article>
<article>
<title>Panukalang i-regulate ang iridology, ikinatuwa ng Osaka</title>
<author>Malou Escudero</author>
<date>
<month>August</month>
<day>18</day>
<year>2002</year>
</date>
<body>Sa halip na kontrahin ang isang panukalang batas sa Mababang Kapulungan ng Kongreso na naglalayong i-regulate ang iridology practice ay ikinatuwa pa ito ng Osaka Iridology. Sa isang pahayag, sinabi ni Osaka Iridology CEO president Jonathan Guardo na dapat na talagang magkaroon ng batas na magbibigay ng panuntunan sa mga iridology upang masugpo ang mga fly-by-night iridologist. Nilinaw ni Guardo na ang iridology ay hindi diagnostic, subalit nakikita nito ang mga mahihinang internal body organs ng isang tao sa pamamagitan lamang ng pagtingin sa iris. Sa pamamagitan din aniya ng iridology ay malalaman kung gaano na karami ang naiipong toxic sa katawan katulad ng cholesterol at uric acid. Sinabi pa ni Guardo na maaaring makaiwas sa sakit ang isang tao sa pamamagitan lamang ng iridology dahil nakikita rin ito sa pagtingin sa iris. Ang iridology practice aniya ay naaayon sa batas at nasa ilalim ito ng probisyon ng R.A. 8423 o Traditional and Alternative Act (TAMA) na ipinasa ni Sen. Juan Flavier noong 1997. Ayon pa kay Guardo, ang Osaka Iridology ang nangunguna ngayong iridology clinic sa bansa at mayroon na silang 40 branches. (Ulat ni Malou Escudero)</body>
<link>http://www.philstar.com/Article.aspx?articleId=172565&amp;publicationSubCategoryId=92</link>
</article>
<article>
<title>P6-M sa ulo ng kongresista!</title>
<author></author>
<date>
<month>August</month>
<day>19</day>
<year>2002</year>
</date>
<body>Patuloy na nangangamba sa kanyang buhay si Compostela Valley Rep. Manuel Way Kurat Zamora dahil sa P6 na milyon na nakapatong sa kanyang ulo. Kinumpirma ni Zamora na patuloy pa rin ang ginagawa niyang pag-iingat dahil sa laki nang ibinayad ng gustong magpapatay sa kanya at posibleng matulad siya sa mga mambabatas na pinaslang ng mga bayarang mamamatay tao. Ayon kay Zamora, ang isa sa anim na hired killers ang mismong tumawag sa kanya at nagbigay ng detalye sa planong assassination kamakailan lang. Nakilala ng congressman ang nasabing hired killer sa pamamagitan ng ibinigay nitong pangalan. Subalit nakiusap si Zamora na huwag ilathala ang pangalan ng hired killer bilang proteksiyon na rin dito. Itinuturing ng kongresista na isang malaking utang sa loob ang pagbibigay ng impormasyon ng hired killer dahil nagawa niyang mag-ingat at kumuha ng mga body guards. Sinabi umano nang tumawag na hired killer na natulungan ni Zamora ang kanyang nanay kaya hindi nito kayang makipagsabwatan sa pagpatay sa kongresista. Isang milyon umano ang ginagamit na mobilization fund ng mga hired killers at mahigpit nilang binabantayan ang kilos ni Zamora lalo na kapag ito ay nasa Maynila. Ayon pa kay Zamora alam ng mga hired killers pati numero ng kanyang telepono. Minsan nasa sabungan ako dito sa aming probinsiya, tumawag ang kaibigan ko, sinabi kung saan ako nakatayo, at pinayuhan akong umalis agad dahil mayroon daw dalawang spotter, pahayag ng solon. Ang death threat ni Zamora ay may kinalaman umano sa pagtutol nito sa pagmimina sa Mt. Diwalwal dahil na rin sa idinudulot nitong polusyon sa kanilang lalawigan. Inamin din nito na hindi na niya nagagamit ang kanyang bisekleta sa pagpasok sa Batasan dahil na rin sa banta sa kanyang buhay. Ayaw umano niyang mangyari sa kanya ang sinapit ni Masbate Rep. Tito Espinosa na pinaslang na may malapit sa Batasan noong Pebrero 1995 ng mga hired killers. Samantalang ang nakakatanda nitong kapatid na si Rep. Moises Espinosa ay napatay naman sa Masbate.</body>
<link>http://www.philstar.com/Article.aspx?articleId=172667&amp;publicationSubCategoryId=92</link>
</article>
<article>
<title>Senado mananahimik muna sa kaso ni Lacson</title>
<author>Rudy Andal</author>
<date>
<month>August</month>
<day>19</day>
<year>2002</year>
</date>
<body>Hindi muna pakikialaman ng senate committee on ethics ang kaso ni Senator Panfilo Lacson dahil sa pagkabigo na isumite ang lahat ng kanyang ari-arian dito at sa ibang bansa sa kanyang statement of assets and liabilities (SAL) noong 2001. Ito ang ipinahayag ni Senator Francis Pangilinan,chairman ng senate committee on ethics,dahil mayroong pending investigation dito ang Office of the Ombudsman matapos magsampa ng perjury ang National Bureau of Investigation (NBI). Sinabi pa ni Sen. Pangilinan, maaaring walang kinalaman ang senado sa criminal aspect ng kasong isinampa kay Lacson maliban lamang kung totoong nabigo nitong isama sa kanyang SAL noong 2001 ang kanilang mga negosyo,ari-arian sa abroad kabilang ang kanilang dollar account sa Bank of America. Sinabi naman ni Sen. Lacson, hindi niya itinatanggi na minsan ay nagbukas sila ng dollar account na nagkakahalaga ng $246,000 sa Bank of America dahil ito mismo ang kanyang sinabi sa privilege speech noong nakaraang taon. Magugunita na natuklasan ng FBI at US Department of Treasury na mayroong $246,000 US account ang mag-asawang Lacson sa Bank of America sa California subalit nagawang ma-i-transfer ito sa pamamagitan ng bank-to-bank transactions sa Union Bank of the Philippines noong Hunyo 5, 2001. (Ulat ni Rudy Andal)</body>
<link>http://www.philstar.com/Article.aspx?articleId=172679&amp;publicationSubCategoryId=92</link>
</article>
<article>
<title>Kapalit ni Roco, hindi pulitiko</title>
<author>Lilia Tolentino</author>
<date>
<month>August</month>
<day>19</day>
<year>2002</year>
</date>
<body>Siniguro ng Malaca&amp;ntilde;ang na hindi isang pulitiko kundi isang educator ang itatalaga ni Pangulong Gloria Macapagal-Arroyo kapalit ng nagbitiw na si Sec. Raul Roco sa Department of Educaton.(DepEd). Ayon kay Press Secretary Ignacio &amp;quot;Toting&amp;quot; Bunye, na mayroon ng dalawang lalaking pinagpipilian para pumalit sa puwesto ni Roco. Hindi nagbigay ng paliwanag si Bunye kung bakit ayaw na ng Pangulo sa isang pulitiko at kung bakit hindi rin nito gusto na babae ang mamumuno sa nasabing departamento. Nabura ang haka-haka na ang maaaring pumalit kay Roco ay sina dating Economic Planning Secretary Solita Monsod at Presidential Adviser on Education Mona Valisno. Lumutang naman ang mga pangalan nina Emmanuel Angeles, dating presidente ng Angeles University at ngayon ay presidente ng Clark Development Authority at si Philippine Normal University President Nilo Rosas. Si Rosas ay dating Education Undersecretary at Director ng National Capital Region noong panahon ni dating Education Secretary Isidro Cari&amp;ntilde;o. (Ulat ni Lilia Tolentino)</body>
<link>http://www.philstar.com/Article.aspx?articleId=172684&amp;publicationSubCategoryId=92</link>
</article>
<article>
<title>GMA pa-Europe</title>
<author>Lilia Tolentino</author>
<date>
<month>August</month>
<day>19</day>
<year>2002</year>
</date>
<body>Naghahanda na ang Malaca&amp;ntilde;ang sa isang linggong biyahe ng Pangulong Arroyo sa Europe na maghahatid sa kanya sa Rome, Italy, Copenhagen sa Denmark at Spain. Base sa inihahandang aktibidad sa pagbisita ng Pangulo,sinabi ni Press Secretary Ignacio Bunye na tatlong araw na mananatili sa Spain para sa tatlong araw na state visit,isang araw sa Vatican City at ang nalalabing araw ay sa Denmark. Magkakaroon anya ng pagkakataon ang Pangulo na makapulong ang Prime Minister ng France, Netherlands at Belgium. Ang pagbisita ng Pangulo sa Spain ay para tugunin ang ginawang pagdalaw sa bansa ng pinuno ng Spain na inaasahang isusulong ang pagtutulungan ng dalawang bansa. Sa Vatican, ay inaasahang kukumpirmahin ng Pangulo ang nakatakdang pagbisita sa bansa ni Pope John Paul II sa susunod na taon at sa Denmark, pagtutulungang pangkabuhayan at bilateral ang pakay ng Pangulo. Ang paglalakbay ng Pangulo ay maaaring gawin sa Setyembre 17 o 18 ng taong ito. (Ulat ni Lilia Tolentino)</body>
<link>http://www.philstar.com/Article.aspx?articleId=172693&amp;publicationSubCategoryId=92</link>
</article>
<article>
<title>Malaca&amp;ntilde;ang kumpiyansa na ipapasa ng Kongreso ang P804-B budget</title>
<author>Lilia Tolentino</author>
<date>
<month>August</month>
<day>19</day>
<year>2002</year>
</date>
<body>Malaki ang tiwala ng Malaca&amp;ntilde;ang na ipapasa ng Kongreso ang panukalang P804 bilyong pambansang budget para sa 2003 sa kabila ng mga banta na uupuan ito ng mga mambabatas dahil sa paglobo ng deficit sa halagang P142.1 bilyon. Namiligro ang pagpasa ng pambansang budget kasunod ng pahayag ng Department of Budget and Management na kapos sa pondo ang gobyerno kung kayat maaantala ang pagpapalabas ng congresssional pork barrel at hindi rin awtomatikong maipagkakaloob ang Internal Revenue Allotment para sa pamahalaang lokal. Ang orihinal na budget na binalangkas ng pamahalaan para sa 2003 ay umaabot lamang sa P800.7 bilyon subalit nagdagdag ang Malaca&amp;ntilde;ang ng P3.3 bilyon para sa kabuuang P804 bilyon. Ang dahilan sa pagdagragdag ng budget ay para mapanumbalik ang katatagan ng pangmatagalang panahon ng kabuhayan ng bansa at mapanumbalik ang tiwala ng mga imbestor. Ang panukalang pambansang budget ay isusumite ng Malaca&amp;ntilde;ang sa Mababang Kapulungan sa Miyerkoles. (Ulat ni Lilia Tolentino)</body>
<link>http://www.philstar.com/Article.aspx?articleId=172697&amp;publicationSubCategoryId=92</link>
</article>
<article>
<title>Bayan Muna wala raw koneksyon sa NPA</title>
<author>Jhay Mejias</author>
<date>
<month>August</month>
<day>19</day>
<year>2002</year>
</date>
<body>Iginiit at nilinaw ni Bayan Muna Rep. Satur Ocampo na walang koneksyon ang kanilang samahan sa makakaliwang grupo na lumalaban sa pamahalaan. Sinabi ni Ocampo na patuloy na isinasangkot ang Bayan Muna sa mga aktibidades ng Communist Party of the Philippines-National Democratic Front-New Peoples Army (CPP-NDF-NPA). Ayon kay Ocampo, sumunod ang Bayan Muna sa mga patakarang inihain ng Commission on Elections (Comelec) ng sumali sila sa party-list system. Itinanggi din ni Ocampo na hindi nila ginagamit ang kanilang pork barrel para suportahan ang programa ng rebeldeng grupo. May hinala si Ocampo na may kampanya umano ang pamahalaang Arroyo na mapatalsik sa kongreso ang mga militanteng organisasyon na nagwagi noong nakalipas na halalan. (Ulat ni Jhay Mejias)</body>
<link>http://www.philstar.com/Article.aspx?articleId=172702&amp;publicationSubCategoryId=92</link>
</article>
<article>
<title>Walang mass layoff sa BIR</title>
<author>Jhay Mejias</author>
<date>
<month>August</month>
<day>19</day>
<year>2002</year>
</date>
<body>Walang mangyayaring mass layoff sa mga kawani! Ito ang siniguro ni House Speaker Jose de Venecia dahil sa panukalang batas na may layuning tanggalin na ang Bureau of Internal Revenue (BIR) dahil sa kinakailangang dagdag sa tax collection bunga ng budget deficit ng mahigit sa P 120-B noong unang anim na buwan ng taong kasalukuyan. Ang pagbuo ng Internal Revenue Management Authority (IRMA) kapalit ng BIR ay ipinanukala sa pangunguna ni De Venecia at ilang kongresista. Nilinaw ni De Venecia na ang pag-abolish sa BIR ay magpapalakas sa tax agency sa pamamagitan ng pagtaas ng managerial flexibility, performance requirements at accountabilities. Ang IRMA ay magiging katulad ng isang korporasyon na malaya sa kontrol ng pulitika na hinango sa bansang New Zealand, Peru at Singapore na naging matagumpay. (Ulat ni Jhay Mejias)</body>
<link>http://www.philstar.com/Article.aspx?articleId=172703&amp;publicationSubCategoryId=92</link>
</article>
<article>
<title>Ping sigurado sa kalaboso - Nani</title>
<author>Gemma Amargo at Rudy Andal</author>
<date>
<month>August</month>
<day>20</day>
<year>2002</year>
</date>
<body>Siniguro ni Department of Justice (DOJ) Secretary Hernando Perez na makukulong si Senador Panfilo Lacson kaugnay sa kasong perjury na isinampa ng National Bureau of Investigation (NBI) sa tanggapan ng Ombudsman. Ayon kay Perez, sinabi sa kanya ni NBI director Reynaldo Wycoco na kaya nilang idiin at ideklarang guilty ng hukuman si Lacson base na rin sa mga inihaing ebidensiya na ibinigay ng Estados Unidos. Idinagdag pa ng kalihim na gagamitin nila ang Mutual Legal Assistance Treaty sa pagitan ng Pilipinas at Amerika upang idiin ang isang akusado sa kasong perjury at paglabag sa Code of Conduct and Ethical Standards Against Public Officials and Employees. Nabatid na sa kasalukuyan ay mayroong tatlong dollar accounts si Lacson na nadiskubre ng US at nakalagak ito sa Bank of America, Wells and Fargo Bank at Hongkong and Shanghai Bank. Magugunitang nagpadala ng mga dokumento ang US sa Pilipinas tungkol sa nadiskubreng dollar account ni Lacson at patuloy pa ring pinaiimbestigahan ng DOJ ang posibleng pagkakaroon ng iba pang dollar accounts nito. Dahilan sa hindi umano pagdedeklara ni Lacson ng lahat ng kanyang mga bank accounts at iba pang mga kayamanan kaya sinampahan ng NBI ng kasong kriminal ang senador sa Ombudsman. Pagbabasehan umano ng DOJ ang mga ebidensiyang ibinigay ng US para tuluyang idiin si Lacson sa mga kasong kinasasangkutan. Lacson bumuwelta, Wycoco tinira Tinapatan naman ni Lacson ang mga akusasyon ni Wycoco at inakusahan ang huli na nagpayaman sa posisyon sa pamamagitan ng pagtanggap umano ng payola sa jueteng operators. Sa kanyang privilege speech sa Senado, inakusahan ni Lacson si Wycoco ng pagmamantina ng mga &amp;quot;kotong&amp;quot; na pulis na patuloy na nangongolekta ng jueteng money na nagkakahalaga ng P1.3 milyon kada buwan mula sa mga gambling lords. Winika ni Lacson, isang congenital liar si Wycoco dahil sa ginawa nitong paulit-ulit na pagsisinungaling sa sambayanan tulad nang iharap niya si Acsa Ramirez bilang suspek, pagsisinungaling tungkol sa kanyang mansion sa Cabiao, Nueva Ecija at pagsisinungaling sa kanyang qualification para maging NBI director gayung hindi ito miyembro ng Integrated Bar o nagkaroon ng 10 taon na karanasan sa pagiging imbestigador. Ibinunyag din ni Lacson na nag-iisyu ito ng NBI ID cards sa sinumang kayang magbayad sa kanya ng halagang P40,000 kung saan ay isang naarestong dayuhang drug trafficker ang nahulihan ng nasabing ID at pinatunayan na nagbayad siya ng nasabing halaga. Inilarawan din ni Lacson si Wycoco na namangka sa 2 ilog noong 1998 elections dahil nagpupunta ito sa kampo ni presidential candidate Jose de Venecia, subalit nagbibigay din ng mga impormasyon sa kampo ng isa pang kandidato noon na si dating pangulong Joseph Estrada. (Ulat nina Gemma Amargo at Rudy Andal)</body>
<link>http://www.philstar.com/Article.aspx?articleId=172802&amp;publicationSubCategoryId=92</link>
</article>
<article>
<title>14 ahensiya ng gobyerno pinabubuwag ni GMA</title>
<author>Malou Escudero</author>
<date>
<month>August</month>
<day>20</day>
<year>2002</year>
</date>
<body>Pinabubuwag ni Pangulong Arroyo ang 14 ahensiya ng gobyerno upang mabawasan ang budget para sa susunod na taon. Ito ang ibinunyag kahapon ni Camarines Sur Rep. Rolando Andaya, chairman ng makapangyarihang House committee on Appropriations. Ang 14 ahensiya na nasa ilalim ng pitong departamento ng pamahalaan ay posibleng hindi na bigyan ng pondo sa 2003 General Appropriations Act. Kapag natuloy ang pagbuwag sa 14 na ahensiya ay inaasahang makakatipid ang gobyerno ng P1.597 bilyon, subalit aabot naman sa 6,851 na manggagawa sa gobyerno ang maaapektuhan. Sa mga ahensiyang pinag-aaralang buwagin, tatlo ang nasa ilalim ng DTI, ang International Coffee Organization (ICO) certifying agency, Bonded Export Marketing Board at Construction Manpower Devt Foundation; dalawa sa DPWH, ang Bureau of Maintenance at Bureau of Equipment; dalawa rin sa DOTC, ang Telecommunications Office at Office of the Transport Cooperatives. Apektado rin ang Commission on Filipino Overseas ng DFA; Phil. National Volunteer Service Coordinating Agency ng NEDA; Commission on Settlement of Land Problems ng DOH; Cotton Development Administration at Agri Credit Policy Council ng Dept of Agriculture. Pinag-aaralan na ring buwagin ang National Book Devt Board at isapribado naman ang National Printing Office. Ayon kay Andaya, ang telecom office ng DOTC ang may pinakamaraming bilang ng mga empleyadong maaapektuhan. Ito rin ang may pinakamalaking budget na umaabot sa P1.143B. (Ulat ni Malou Escudero)</body>
<link>http://www.philstar.com/Article.aspx?articleId=172806&amp;publicationSubCategoryId=92</link>
</article>
<article>
<title>BIR chief nagbitiw</title>
<author>Lilia Tolentino/Rudy Andal</author>
<date>
<month>August</month>
<day>20</day>
<year>2002</year>
</date>
<body>Isa na namang opisyal ang nalagas sa Arroyo administration ng magbitiw kahapon si Bureau of Internal Revenue (BIR) Commissioner Rene Banez na tinanggap naman ni Pangulong Arroyo. Sa press briefing ay inihayag ni Press Secretary Ignacio Bunye na habang wala pang nahihirang na kapalit ni Banez ay pansamantalang mamumuno sa BIR si Cornelio Hizon na tinalaga ni Finance Secretary Jose Camacho. Sinabi ni Bunye na nakalungkot sa Pangulo ang ginawang pagbibitiw ni Banez dahil isa siyang matatag na tagapagtaguyod ng mga reporma sa BIR at katuwang niya sa isinusulong na mahusay at epektibong serbisyo sa gobyerno. Nagkaroon ng mga panawagan sa ibat ibang sektor sa pagbibitiw ni Banez dahil sa pagkabigo nitong matugunan ang target na malilikom na buwis para matustusan ang mga inihandang programa ng gobyerno. Ayon kay Bunye, bagaman pinuri ng Pangulo ang mga naisakatuparang hakbang ni Banez para makapagpatupad ng reporma sa BIR, sinabi nito sa kanyang pagbibitiw na ang pangmatagalang panahong reporma na kanyang binalangkas ay hindi naman makatutugon sa pondong nais malikom ng gobyerno. Sinabi ni Bunye na nahirapan si Banez na matugunan ang target na koleksiyon dahil sa hindi pagpupursige ng ilang opisyal at tauhan ng kawanihan para makalikom ng sapat na buwis. Para sa taong 2003, ang inaasahan ng gobyernong malilikom na buwis ay P640.7 bilyon at P580 bilyon ang itinakdang makulekta ng BIR. Hiniling naman kahapon ni Senator Ralph Recto na ang maging kapalit ni Banez ay dapat kasing-agresibo ng New Peoples Army (NPA) sa pangongolekta ng kanilang revolutionary tax at mayroong &amp;quot;bayag&amp;quot; para hulihin ang mga tax evaders. Ayon kay Recto, hindi rin dapat maging balat-sibuyas sa mga kritisismo ang susunod na BIR chief bagkus ay dapat pagtuunan nito ng pansin ang kanyang trabaho bilang pangunahing tax collector ng bansa. Samantala, kung nagbunyi ang mga empleyado ng BIR sa pagbibitiw ni Banez, nanghihinayang naman ang mga negosyante dahil sayang umano ang mga repormang ipinatutupad nito bukod pa sa naging tapat at determinado si Banez na linisin ang BIR. Sa pahayag naman ni Banez, personal na dahilan daw ang kanyang pagbibitiw, pero inaming may mga grupo na gustong sumabotahe sa kanya dahil sa mga paglilinis na ginagawa niya. (Ulat nina Lilia Tolentino/Rudy Andal)</body>
<link>http://www.philstar.com/Article.aspx?articleId=172815&amp;publicationSubCategoryId=92</link>
</article>
<article>
<title>Joma ugnay sa Sayyaf</title>
<author></author>
<date>
<month>August</month>
<day>20</day>
<year>2002</year>
</date>
<body>May posibilidad na may ugnayan si Communist Party of the Philippines founding chairman Jose Ma. Sison sa mga teroristang Abu Sayyaf. Ito ang ibinunyag ng isang Dutch Intelligence source sa isang panayam sa Associated Press. Ayon sa report ng AP, sinabi ng impormante na ang relasyon ng CPP sa mga rebeldeng islamic group tulad ng MNLF at MILF ay nagpapahiwatig na si Sison ay may &amp;quot;dealing&amp;quot; din sa Sayyaf. Inihayag naman ng Dutch government na ang lahat ng galaw ni Sison ay matamang minomonitor sapul pa ng unang mapadpad sa naturang bansa ang communist leader noong 1992. Naunang idineklara ng US government na &amp;quot;teroristang grupo&amp;quot; ang CPP-NPA at inatasan ang Netherlands na ipitin ang pondo ni Sison sa naturang bansa. Samantala, sinisi ni National Democratic Front (NDF) chief Luis Jalandoni si Pangulong Arroyo sa pagbagsak ng peace talks ng pamahalaan at ng CPP-NPA-NDF. Binatikos ni Jalandoni si GMA sa pagiging sunud-sunuran sa Amerika.</body>
<link>http://www.philstar.com/Article.aspx?articleId=172818&amp;publicationSubCategoryId=92</link>
</article>
<article>
<title>Beach resorts iniiwasan ng mga turista dahil sa maruming CR</title>
<author>Malou Escudero</author>
<date>
<month>August</month>
<day>20</day>
<year>2002</year>
</date>
<body>Dahil sa kawalan ng malinis na mga comfort room at tubig kaya hindi na naeengganyong bumalik sa mga beach resort sa bansa ang mga turista. Ito ang sinabi kahapon ni Iloilo Rep. Narciso Monfort kasabay ng panukala na huwag bigyan ng permisong makapagbukas ng beach resort ang sinuman hanggat wala itong maayos na CR at sanitary waterworks and sewerage system. Walang ibang dapat sisihin ang Department of Tourism sa mababang bilang ng lokal at dayuhang turista sa bansa kundi mismo ang ipinagmamalaki nitong mga beach resort. Sinabi ni Monfort na kahit anong gawing panghihika- yat ni Tourism Sec. Richard Gordon ay mawawalan ng silbi kung hindi naman kaiga-igayang puntahan ang mga ibinabanderang tourist destinations tulad ng beach. Nadadala na aniyang bumalik ang ibang turista dahil sa kawalan ng sanitary facilities at malinis na tubig ng mga resort. Wala man lang umanong mapagkukunan ng malinis na tubig na maipambabanlaw sa katawan ng mga naliligo sa dagat. Marami sa mga taong nanggaling sa resorts ang nagrereklamo na kinakailangan pa nilang bumili ng mga overpriced bottled water para lamang may maipambuhos sila sa lagkit at kati ng katawan dulot ng alat ng dagat, sabi nito. Ipinaliwanag ng kongresis-ta na dahil dito ay horror stories sa halip na magagandang karanasan ang naikukuwento nila sa kanilang mga kamag-anak o kakilala kaya sa halip na ma-eengganyo ang iba pa nawawalan na rin ng ganang pumunta sa mga beach resort. Ipinanukala rin ni Monfort ang pagtatanggal ng license to operate ng mga resort owner na walang sanitary facilities at hindi pagbibigay nito sa mga magsisimula pa lamang at multang P50,000-P100,000 sa hindi susunod sa kautusan. (Ulat ni Malou Escudero)</body>
<link>http://www.philstar.com/Article.aspx?articleId=172827&amp;publicationSubCategoryId=92</link>
</article>
<article>
<title>LTO collection tumaas</title>
<author>Angie Dela Cruz</author>
<date>
<month>August</month>
<day>20</day>
<year>2002</year>
</date>
<body>Tumaas ng may 29.88 percent ang koleksiyon ng Land Transportation Office (LTO) ngayong second quarter ng 2002 o umaabot sa P3.721 bilyon mula Enero hanggang buwan ng Hunyo ng taong ito na higit na mas malaki kung ikukumpara sa P2.865 bilyon noong 2001 sa kaparehong period. Sa record ng LTO Management Information Division (MID), nakuha ang may pinakamataas na kinita ng ahensiya mula sa Motor Vehicle Users Charge, pangalawa sa registration ng mga sasakyan at sa license fee. Tatlong rehiyon ang nanguna sa mga LTO offices na nagbigay ng malaking kita sa ahensiya, ang National Capital Region, Region 4 at Region 3. Sinabi ni LTO chief Roberto Lastimoso na ang naturang hakbang ay bahagi ng pinaigting na kampanya ng pamahalaang Arroyo hinggil sa pagpapabuti ng mga sistemang ipinatutupad ng ahensiya tulad ng pinaghusay na pagrerehistro ng mga sasakyan at pinabilis na issuance ng drivers license. Sa kasalukuyan, wala pang 30 minuto ang renewal ng drivers license at mabilis na ring makakakuha ng claims ang mga benepisyaryo ng insurance para sa mga nairerehistrong sasakyan dahil sa Information Technology (IT) program na ipinaiiral ng ahensiya. Sa pamamagitan ng IT system, agad nalalaman ang mga taong hindi maaaring bigyan ng drivers license at hindi maaaring mairehistrong mga sasakyan nationwide. (Ulat ni Angie Dela Cruz)</body>
<link>http://www.philstar.com/Article.aspx?articleId=172831&amp;publicationSubCategoryId=92</link>
</article>
<article>
<title>Phase out ng mga dyip di na itutuloy</title>
<author>Angie dela Cruz</author>
<date>
<month>August</month>
<day>20</day>
<year>2002</year>
</date>
<body>Hindi na matutuloy ang anumang hakbangin na mai-phase out ang mga pampasaherong dyipni sa bansa. Sinabi ni Land Transportation Franchising Regulatory Board (LTFRB) Chairman Dante Lantin na malabong mangyari na maalis ang mga dyip sa mga lansangan dahil wala namang modelo ang mga ito na tulad ng mga bus at taxi. Tanging ang makina lamang umano ng mga pampasaherong dyip ang napapalitan sa bawat unit ng sasakyan di tulad ng mga kotse at bus na may modelo ang bawat pagkakagawa kaya ito ay may phase out. Gayunman, sinabi ni Lantin na bagamat wala nang phase out sa dyip, maaalis lamang sa mga lansangan ang sasakyang ito dahil kung bulok na ang naturang sasakyan bagamat intact pa rin ang franchise nito ay hindi naman ito mairerehistro ng LTO kung kakarag-karag na at hindi na maaaring masakyan ng mga tao. (Ulat ni Angie dela Cruz)</body>
<link>http://www.philstar.com/Article.aspx?articleId=172836&amp;publicationSubCategoryId=92</link>
</article>
<article>
<title>Pork barrel hindi aalisin</title>
<author>Ely Saludar</author>
<date>
<month>August</month>
<day>20</day>
<year>2002</year>
</date>
<body>Pinakalma ni Pangulong Arroyo ang mga naaalarmang mambabatas sa isyu ng pork barrel funds at tiniyak na hindi nito aalisin ang kontrobersiyal na pondo at ito ay matatanggap ng mga senador at kongresista. Ayon sa Pangulo, kahit may problema ang gobyerno sa budget ay hindi niya ibabasura ang pork barrel funds na aabot sa P9 bilyon. &amp;quot;Kahit na malaki ang problema natin sa budget hindi natin aalisin ang pork barrel, pero uunti-untiin natin ang paglabas para hindi mabulabog ang cash flow ng kaban,&amp;quot; paliwanag ng Pangulo. Ang bawat kongresista ay mayroong P60 milyon, samantala tig-P200 milyon ang laan sa mga senador. (Ulat ni Ely Saludar)</body>
<link>http://www.philstar.com/Article.aspx?articleId=172837&amp;publicationSubCategoryId=92</link>
</article>
<article>
<title>Roco, Loren manok ni Joma sa 2004</title>
<author>Benjie Villa</author>
<date>
<month>August</month>
<day>21</day>
<year>2002</year>
</date>
<body>Matutuloy lamang ang peace talks ng CPP-NPA-NDF sa pamahalaan kapag naging presidente na sino man kina ex-DepEd secretary Raul Roco o Sen. Loren Legarda-Leviste. Ito ang pahayag ni communist party leader Jose Ma. Sison na tahasang ibinasura ang negosasyon sa pamahalaan hanggat di natatanggal sa pagka-pangulo si Pres. Gloria Arroyo. Ayon kay Sison, kinikilala ng CPP ang pangunguna ni Roco sa hanay ng mga kabataan at kababaihan ng iboto nila ito at pumangatlo sa 1998 presidential race sa kabila ng kakulangan ng makinarya. Hanga rin sila sa pagtutol ni Roco sa pakikialam ng US sa panloob na usapin ng bansa. Samantala bilib naman sila sa tapang ni Legarda na ilang ulit na anyang nakipag-negosasyon para sa pagpapalaya sa mga tropa ng pamahalaan na binihag ng communist guerillas. Sinasabing umatras na mula sa usapang pangkapayapaan ang National Democratic Front dahil sa kaliwat kanang paglabag umano sa karapatang-pantao ng mga tropa ng militar sa mga miyembro ng NPA. Nanghihinayang naman si Presidential spokesman Silveste Afable sakali mang tuluyang kumalas ang NDF sa usapang pangkapayapaan sa pamahalaan ngunit tiniyak nitong nananatiling bukas ang linya ng komunikasyon ng gobyerno sa mga ito. Ayon naman kay National Security Adviser Roilo Golez, kung talagang aatras ang mga ito, kailangang gawing pormal o magbigay sila ng formal notice. Nauna rito, sa halip na amuin at pakiusapan ang CPP-NPA-NDF na ipagpatuloy sa pamahalaan ang pakikipag-usap hinggil sa kapayapaan ay mistulang hinamon pa ni Pangulong Arroyo ang mga ito na makipagsabayan. Ginawa ito ng Pangulo sa kanyang pagbisita nitong nakaraang Lunes sa Mauban, Quezon para dumalo sa ika-124 taong anibersaryo ng kapanganakan ni dating Pangulong Manuel Quezon. Sa talumpati ng Pangulo, pinaratangan nito ang komunistang grupo na nagpaplanong magtatag ng diktador na sistema ng pamahalaan sa bansa at ang lantarang pagpapatalsik sa kanya sa puwesto.(Ulat ni Benjie Villa)</body>
<link>http://www.philstar.com/Article.aspx?articleId=172934&amp;publicationSubCategoryId=92</link>
</article>
<article>
<title>Industriya ng telegrama naghihingalo na</title>
<author>Malou Escudero</author>
<date>
<month>August</month>
<day>21</day>
<year>2002</year>
</date>
<body>Inamin kahapon ng ilang opisyal ng Telecommunications Office (Telof) na biglang humina ang isa sa pinakamatagal at pinakamurang paraan ng pagpapadala ng mensahe, ang telegrama, dahil sa pagsulpot ng text messaging sa mga cellphones. Sa isang eksklusibong panayam kay Telof assistant secretary Delia Hoy Ganaden, sinabi nito na malaki ang nabawas sa mga pino-proseso nilang telegrama araw-araw dahil sa text. Sinabi din nito na hindi lamang ang telecom office ng pamahalaan ang naapektuhan ng text messaging kundi maging ang post office dahil nabawasan na rin ang bilang ng mga nagpapadala ng sulat. Binanggit nito na kung dati ay napakarami ng tanggapan ng RCPI at PT&amp;amp;T sa buong bansa, ngayon ay halos wala na rin ang dalawang nabanggit na pribadong kumpanya. Sa ngayon, ang rate ng telegrama ay P12 sa bawat 10 salita o words, at karagdagang P1.20 sa bawat salita na lalampas sa 10. Sinabi naman ni Arnel Castrillo, isang empleyado ng Telof na nasa loob ng Batasan complex, kung dati ay halos 20 telegrama ang kanilang natatanggap, ngayon ay isa o dalawa na lamang sa isang araw. Subalit idinagdag ni Hoy Ganaden na dapat pag-aralang mabuti ng pamahalaan ang planong pagpapasara sa kanilang ahensiya dahil marami pa rin silang serbisyong ibinibigay sa mga mamamayan maliban sa telegrama. &amp;quot;While it is true na nag-reduce ng volume sa telegrama, marami pa ring island ang walang cell site ngayon lalo na sa mahirap at malalayong probinsiya,&amp;quot; pahayag ni Hoy Ganaden. Hindi naman aniya lahat ng mamamayan ay mayroong cellular phones at kung meron man, walang cell sites sa marami pa ring lugar sa bansa. Isa aniya sa pinakamabilis nila ngayong serbisyo ay ang &amp;quot;money transfer&amp;quot; dahil marami pa rin sa mga probinsiya ang walang bangko kayat umaasa sila sa Telof. Sa ngayon umaabot sa 5,145 ang personnel ng Telof na siguradong mawawalan ng trabaho sa sandaling isara ang nasabing ahensiya. Magugunitang ipinanukala mismo ng Malaca&amp;ntilde;ang ang pagsasara sa Telof at 13 pang ahensiya ng pamahalaan dahil sa lumalaking budget deficit ng bansa. (Ulat ni Malou Escudero)</body>
<link>http://www.philstar.com/Article.aspx?articleId=172937&amp;publicationSubCategoryId=92</link>
</article>
<article>
<title>Ba&amp;ntilde;ez di ligtas sa imbestigasyon</title>
<author>Malou Escudero/Angie dela Cruz</author>
<date>
<month>August</month>
<day>21</day>
<year>2002</year>
</date>
<body>Hindi pa rin ligtas sa imbestigasyon si dating Bureau of Internal Revenue (BIR) commissioner Rene Ba&amp;ntilde;ez kahit nagbitiw na ito sa puwesto. Ito ang sinabi kahapon ni Deputy Speaker Raul Gonzales kaugnay sa sinabi ni Ba&amp;ntilde;ez na bumaba ang koleksiyon sa buwis dahil sa ilang corrupt na tax collectors. Sinabi ni Gonzalez na hindi maaaring basta na lamang mawala sa paningin ng publiko si Ba&amp;ntilde;ez dahil dapat pa nitong pangalanan ang mga sinasabi niyang nanabotahe sa koleksiyon ng buwis. Masyado aniyang seryoso ang ipinahayag ng dating BIR chief lalo na ngayon na dumaranas ang bansa ng napakababang tax revenue collection na maaaring makasama sa economic reforms na ipinatutupad ng pamahalaan. Maaari aniyang talagang nagbitiw si Ba&amp;ntilde;ez upang hindi ito mapilit na ihayag kung sinu-sino ang mga nanabotahe sa koleksiyon ng buwis. Samantala, nasaktan ang mga empleyado ng BIR sa akusasyon ni Ba&amp;ntilde;ez na sinasabotahe ito ng mga taga-ahensiya para bumaba ang koleksiyon ng ahensiya. Sinabi ni BIR assistant commissioner Percibal Salazar, lider ng BIR employees union, masyadong sweeping at walang sinisino ang naging pahayag ni Ba&amp;ntilde;ez kasabay ng pagre-resign nito kamakalawa. Dapat ay tiningnan umano ni Ba&amp;ntilde;ez ang mga factors na maaaring dahilan ng pagbagsak ng koleksiyon. Nilinaw ni Salazar na tanging ang ayaw lamang nila kay Ba&amp;ntilde;ez ay ang ginawa nitong pagsusulong para maisabatas ang Internal Revenue Management Authority (IRMA) na walang sapat na proteksiyon ang mga empleyado ng ahensiya na maapektuhan ng hakbang. Wala umano sa probisyon ng IRMA na magbibigay ito ng magandang separation benefits sa mga maapektuhan kundi ang matatanggap lamang ay ang itinakda na benepisyo ng mga kasalukuyang batas. (Ulat nina Malou Escudero/Angie dela Cruz)</body>
<link>http://www.philstar.com/Article.aspx?articleId=172949&amp;publicationSubCategoryId=92</link>
</article>
<article>
<title>Tuluyan ang mga kriminal - Gringo</title>
<author>Rudy Andal</author>
<date>
<month>August</month>
<day>21</day>
<year>2002</year>
</date>
<body>Nanawagan si Senador Gregorio Gringo Honasan kay Pangulong Gloria Macapagal-Arroyo na huwag lamang makuntento sa pagpapahiya sa mga suspek na sangkot sa malalaking krimen, kundi kinakailangan din ang tuluy-tuloy na paglilitis sa mga ito upang mapatunayan ang kaseryosohan ng anti-crime campaign ng gobyerno. Madalas ay nasasabing papogi lamang ang kampanya laban sa kriminalidad kaya nararapat lamang na magkaroon ng ngipin ito sa pamamagitan ng speedy trial ng mga suspek hanggang sa makamit ang katarungan at mabulok sa preso ang mga ito, pagbibigay-diin ni Honasan. Kaugnay nito, inihayag ng Senador mula Bicol ang kanyang kahandaan na sumuporta sa mga inisyatiba ng Pangulo o ng Senado para seryosong harapin at ayusin ang mga malubhang kahinaan ng ating mga judicial at penal institutions. Maglalahong parang bula ang mga tinatawag na success ng anti-crime drive ng Pangulong Arroyo kung makakawala rin ang idinisplay na mga suspek sa primetime news dahil sa laganap na korupsyon sa mga hukuman at kulungan sa ating bansa, giit ni Honasan. Ayon sa senador, mahalaga rin ang pagkakaroon ng isang mahusay na intelligence at counter-intelligence network upang hindi na maulit ang sinasabing kuryente na mga ulat mula sa Palasyo. Sinabi ni Honasan na bago man lang mag-anunsyo o iharap ang mga suspek ay dapat na matiyak ang mga detalye upang maiwasan ang mga alanganing sitwasyon. Dapat din ay sibakin agad ang mga opisyal na nagbibigay ng maling impormasyon sa Pangulo dahil mukha silang mga anay na sumisira sa minimithing malakas na Republika, ani Honasan. Pinuna ng Senador na sa kabila ng sunud-sunod na pagka-&amp;quot;kuryente ng Pangulo ay iisang opisyal pa lamang ang may natitirang dangal na magbitiw sa tungkulin. (Ulat ni Rudy Andal)</body>
<link>http://www.philstar.com/Article.aspx?articleId=172951&amp;publicationSubCategoryId=92</link>
</article>
<article>
<title>Parusang bitay sa mananabotahe ng planta</title>
<author>Ely Saludar</author>
<date>
<month>August</month>
<day>21</day>
<year>2002</year>
</date>
<body>Kasong economic sabotage na may katapat na parusang bitay ang ibinabala ng Malaca&amp;ntilde;ang laban sa mananabotahe sa mga power facilities sa bansa. Ito ang napagkasunduan kahapon nina Pangulong Arroyo at ng Cabinet Oversight Committee on Internal Security upang protektahan ang mga power plants sa buong bansa. Dahil dito, inatasan ng Pangulo ang DOJ na magsagawa ng pag-aaral at humanap ng legal na basehan upang malagdaan nito ang isang executive order na maaaring ipataw ang economic sabotage sa mga sisira ng planta. Sa isang press briefing sa Palasyo, nilinaw ni Energy Secretary Vince Perez na ang hakbang na ito ay kaugnay ng banta ng CPP-NPA na maglulunsad ng malawakang pagsira sa mga instalasyon ng gobyerno kabilang ang mga planta. Sinabi ni Perez na kailangang mapigilan ang anumang pananabotahe kaya mahigpit ang gagawing pagbabantay sa mga planta. (Ulat ni Ely Saludar)</body>
<link>http://www.philstar.com/Article.aspx?articleId=172960&amp;publicationSubCategoryId=92</link>
</article>
<article>
<title>'Pinas pinaghahanda sa gas attack</title>
<author>Malou Rongalerios-Escudero</author>
<date>
<month>August</month>
<day>21</day>
<year>2002</year>
</date>
<body>Dapat maghanda ang Pilipinas sa posibilidad na pag-atake ng mga terorista gamit ang kanilang chemical warfare lalot nalalapit na ang unang anibersaryo ng September 11 attack sa Ground Zero. Ayon sa isang mambabatas, masyadong nakababahala ang nakuhang video footage ng CNN na nagpapakita ng chemical warfare experiments ng international terrorist group na Al-Qeda. Sa nasabing footage, ipinapakita ang agad na pagkamatay ng isang aso matapos na ma-expose sa isinasagawang chemical gas experiment. Nangangahulugan aniya na na-perfect na ng Al-Qaeda ang kanilang chemical warfare experiments at may hawak ang mga itong nakamamatay na lason na maaaring pumatay sa maraming tao. Sinabi pa ng solon na kung hindi mag-iingat ang gobyerno at hindi nito ipatutupad ang mahigpit na anti-terrorism measures ay maaaring maipasok sa bansa ang nakamamatay na chemical. Sa isang ulat ng Federal Bureau of Investigation (FBI), malaki ang posibilidad na gumamit ng mga peke at nakaw na travel documents ang mga miyembro ng Al-Qaeda upang makapasok sa target nilang bansa. Ito ang dahilan kung bakit mas lalo ngayong naghigpit ang Amerika lalo na sa pagpasok ng mga turista. Base din sa US intelligence reports, maliban pa sa gas attack ay posible din umanong gumamit ang Al-Qaeda ng radiological bomb na mas kilala rin sa tawag na &amp;quot;dirty bomb.&amp;quot; (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=172962&amp;publicationSubCategoryId=92</link>
</article>
<article>
<title>Sayyaf humirit: 8 dinukot</title>
<author>Joy Cantos at Roel Pare&amp;ntilde;o</author>
<date>
<month>August</month>
<day>22</day>
<year>2002</year>
</date>
<body>Isang pursuit operation ang isinasagawa ng AFP Southern Command laban sa mga miyembro ng bandidong Abu Sayyaf na nangidnap nang 8 kataong dealer ng Avon cosmetics sa Patikul, Sulu kamakalawa. Kinilala ang mga dinukot na sina Mori Bendijo, Cleope Montolo, Lemuel Mantej, Emily Mantej, Lucimil Montolo, mag-asawang Boyet at Malen Solaiman at ang driver na si Yahya Hamsi. Gayunman, makalipas ang ilang oras ay pinakawalan din ang mag-asawang Solaiman bunsod na rin ng pagiging Muslim ng mga ito. Ayon sa ulat, dakong alas-11 ng gabi ng dukutin ang mga biktima na sakay ng isang FX sa Sitio Parang-Parang, Brgy. Darayan, Patikul. Galing ang mga biktima mula sa pagde-deliber ng kanilang produkto sa Brgy. Taglibi, Patikul ng pagsapit sa Sitio Parang-Parang ay dalawang armadong lalaki ang humarang sa FX at pinababa ang mga biktima saka dinala patungo sa bulubunduking bahagi ng Brgy. Darayan. Sa interogasyon sa driver, kinilala nito ang isa sa mga dumukot na si Abdumon Sahiron, alyas Kumander Moil na pamangkin ni Abu Sayyaf Kumander Radullah Sahiron. Ayon naman kay Southcom chief Lt. Gen. Ernesto Carolina, hindi pa nila madetermina kung ang mga suspek ay kidnappers dahil ang mga tinangay nila ay pawang naka-base sa Zamboanga City bilang sales agent at nakakapagsalita ng Tausug. &amp;quot;What we can say as of now they are missing,&amp;quot; ani Carolina. &amp;quot;Namomorsyento lang ang mga ito, these are not good materials for ransom kasi walang maibabayad,&amp;quot; sabi ni Carolina, Posible anyang dinukot ang mga biktima para gawing pananggalang ng bandidong grupo. Sinabi pa ni Carolina na kinontak na nila ang Avon company na huwag magbigay ng ransom sakaling mag-demand ang mga suspek ng pera kapalit ng kalayaan ng anim na bihag. Ito ang unang pagkakataon na ang naturang grupo ay muling nagsagawa ng kidnap operation sapul nang matapos ang 6-buwang Balikatan joint military exercise ng Pilipinas at Estados Unidos. (Ulat nina Joy Cantos at Roel Pare&amp;ntilde;o)</body>
<link>http://www.philstar.com/Article.aspx?articleId=173058&amp;publicationSubCategoryId=92</link>
</article>
<article>
<title>Kris magising ka na - Cory</title>
<author>Lilia Tolentino/Malou Escudero</author>
<date>
<month>August</month>
<day>22</day>
<year>2002</year>
</date>
<body>&amp;quot;Sanay magising na sa katotohanan si Kris!&amp;quot; Ito ang madamdaming pahayag kahapon ni dating Pangulong Cory Aquino sa kanyang maikling talumpati sa okasyon ng ika-19 taong paggunita sa pagkamatay ni dating Senador Benigno &amp;quot;Ninoy&amp;quot; Aquino sa isang seremonya sa Manila Memorial Park. Sinabi ng dating pangulo na ang panahon ng kanilang pagsasama ng yumaong senador ang siyang nagkaloob sa kanya ng pagkakataong maipakita ang pinakamahusay niyang mga katangian na sana anyay maging huwaran ng kanyang bunsong anak sa lalaking habambuhay niyang kakasamahin bilang kabiyak. Ginunita ng dating Presidente ang tatag ng loob na natutuhan niya noong nabubuhay pa si Ninoy na siya ring nagsilbing inspirasyon sa maraming mga Filipino. Sinabi rin ng dating presidente na ang pagkamatay ng dating senador ay isang napakahalagang kabanata sa kasaysayan ng bansa dahil ito ang bumuhay sa demokrasya ng Pilipinas na mahabang panahong pumailalim sa rehimeng diktadurya. Dahil sa relasyong Joey-Kris ay mas naging &amp;quot;makulay&amp;quot; kahapon ang isinagawang paggunita sa death aniversary ni Ninoy dahil binantayan ng media kung dadalo si Joey sa nasabing okasyon. Sa panayam kay Kris, hindi naman anya talaga dadalo si Joey dahil ito ay napag-usapan na nilang dalawa. Sa kabila ng atensiyong ibinigay dito, pinilit na gawing mataimtim ni dating Pangulong Aquino ang okasyon. Bukod kay Kris, dumalo rin ang lahat ng anak ni dating Pangulong Cory, pero dalawang kapatid ni Ninoy ang hindi dumating, sina Sen. Tessie Aquino-Oreta at Makati Rep. Butch Aquino na matagal na umanong nakasamaan ng loob ni Tita Cory. Dumalo rin si dating Education secretary Raul Roco na sa unang pagkakataon mula ng magbitiw sa Gabinete ay nakaharap ni Pangulong Arroyo at nakabeso-beso pa. Samantala, sinabi ni Tarlac Rep. Noynoy Aquino na nagsasawa na siya sa mga tanong ng media tungkol sa pakikipag-relasyon ng kanyang kapatid. Hands-off naman si Rep. Aquino sa relasyon ng kanyang pamangking si Kris. Minsan na umano siyang napagsabihang kunsintidor ng kanyang hipag noong 18-taon pa lamang si Kris kaya ayaw na niyang magbigay ng anumang pahayag sa relasyon ng pamangkin. Naniniwala si Rep. Aquino na nasa tamang edad na si Kris at alam na nito ang tama at mali sa kanyang ginagawa. Kaya naman aniyang buhayin ni Kris ang kanyang anak dahil mayroon itong sariling pinagkakakitaan. (Ulat nina Lilia Tolentino/Malou Escudero)</body>
<link>http://www.philstar.com/Article.aspx?articleId=173068&amp;publicationSubCategoryId=92</link>
</article>
<article>
<title>Kris nakipag-split na kay Joey</title>
<author></author>
<date>
<month>August</month>
<day>22</day>
<year>2002</year>
</date>
<body>Mas naging makabuluhan din ang selebrasyon ng 19th death anniversary ni Ninoy dahil kahapon ay &amp;quot;tinapos&amp;quot; ni Kris ang kanyang relasyon kay Joey. Inihayag ni Kris sa panayam na matapos silang mag-usap ni Joey pagdating niya mula sa Amerika ay nagdesisyon silang &amp;quot;mag-cool off.&amp;quot; Napakahirap anyang ipagpilitan ang hindi pa naaayos na gusot kaya ang kanyang desisyon ay isakripisyo ang pag-ibig. &amp;quot;Gusto niya (Joey) na magkaroon ako ng chance to find out for myself kung anong mahalaga para sa akin. We both realized na huwag na nating pilitin, nagawa ko na ang You and Me Against the World at mahirap ng ulitin,&amp;quot; wika ni Kris.</body>
<link>http://www.philstar.com/Article.aspx?articleId=173073&amp;publicationSubCategoryId=92</link>
</article>
<article>
<title>Kawani ng gobyerno pinadidisiplina</title>
<author>Malou Escudero/Ely Saludar</author>
<date>
<month>August</month>
<day>22</day>
<year>2002</year>
</date>
<body>Ipinag-utos kahapon ni Camarines Sur Rep. Rolando Andaya Jr., chairman ng makapangyarihang House committee on appropriations na disiplinahin nito ang mga empleyado ng gobyerno partikular ang mga empleyado ng Bureau of Internal Revenue (BIR) na nagsagawa ng rally kamakailan. Sinabi ni Andaya na dadaan sa butas ng karayom ang budget ng Civil Service Commission (CSC) hanggat wala itong nakakasuhang mga empleyado ng BIR. Masyado na umanong inaabuso ng mga empleyado ng gobyerno ang kanilang karapatan na kahit sa oras ng trabaho ay nagsasagawa sila ng rally. Ipinaalala ni Andaya sa mga empleyado na gobyerno ang nagpapasahod sa kanila kaya dapat lamang na maging tapat sila sa kanilang tungkulin. Dapat aniyang kumilos ang CSC kaugnay sa mga abusadong empleyado ng gobyerno. Nais ni Andaya na isumite ng Civil Service sa Kongreso ang mga pangalan ng mga kawani ng BIR na lumahok sa rally. &amp;quot;Wa want CS to submit names kung sino ang mga dapat kasuhan bago namin dinggin ang kanilang budget,&amp;quot; ani Andaya. Malaca&amp;ntilde;ang nababahala sa people power Samantala, nababahala na ang Malaca&amp;ntilde;ang sa nakakagawian ngayon ng mga empleyado ng gobyerno na paglulunsad ng mga kilos protesta o &amp;quot;people power.&amp;quot; Ito ay matapos na magprotesta na rin ang mga empleyado ng National Food Authority (NFA) kasunod ng mga manggagawa sa BIR. Dahil dito, ipinaalala ni Press Secretary Ignacio Bunye sa mga kawani na hindi nakabubuti ang nasabing aksiyon. Ayon kay Bunye, may tamang lugar para sa mga reklamo ng mga empleyado. Nilinaw ng kalihim na ang mga empleyado sa gobyerno ay pinapasahod ng taumbayan mula sa buwis kung kaya hindi dapat na maapektuhan ang operasyon ng pamahalaan bilang serbisyo sa publiko. Matatandaang nauuso sa mga government employees ang mag-protesta na pinasimulan ng SSS na nagpatalsik sa dating pinuno nitong si Vitaliano Na&amp;ntilde;agas at sinundan naman ito ng pagbibitiw ni BIR commissioner Rene Banez. Naalarma rin ang Palasyo dahil maging ang mga empleyado ng NFA ay inirereklamo na ang kanilang pinuno na si Angelito Sarmiento. (Ulat nina Malou Escudero/Ely Saludar)</body>
<link>http://www.philstar.com/Article.aspx?articleId=173081&amp;publicationSubCategoryId=92</link>
</article>
<article>
<title>Extension kay Cimatu, inirekomenda</title>
<author>Rudy Andal</author>
<date>
<month>August</month>
<day>22</day>
<year>2002</year>
</date>
<body>Inirekomenda kahapon ni Senator Ramon Magsaysay Jr. ang pagkakaloob ng extension kay Gen. Roy Cimatu bilang AFP Chief of Staff matapos makumpirma ito ng Commission on Appointments (CA) kahapon para sa kanyang ranggong 4-star general. Sinabi ni Sen. Magsaysay, chairman ng Senate committee on national defense and security, dapat palawigin pa ni Pangulong Arroyo ang pagtatalaga kay Cimatu bilang AFP chief dahil hindi dapat alisin ang isang heneral sa gitna ng labanan lalo pa at ngayon lamang ito nakumpirma ng CA,&amp;quot; wika ni Magsaysay. Si Cimatu ay nakatakdang magretiro sa darating na Setyembre 4. Samantala, nakumprima din sa wakas ng CA si Environment Secretary Heherson Alvarez matapos 7 ulit na ma- by pass ng CA. (Ulat ni Rudy Andal)</body>
<link>http://www.philstar.com/Article.aspx?articleId=173085&amp;publicationSubCategoryId=92</link>
</article>
<article>
<title>Total effort, di all-out war vs insurgency - Camiling</title>
<author>Rudy Andal</author>
<date>
<month>August</month>
<day>22</day>
<year>2002</year>
</date>
<body>Iginiit kahapon ni Lt. Gen. Gregorio Camiling na ang inilunsad na all-out war ng pamahalaan laban sa terorismo ay hindi lamang para resolbahin ang insureksyon ng CPP-NPA kundi para lutasin din ang naging ugat ng kilusang rebolusyonaryo. Sinabi ni Lt. Gen. Camiling, vice chief of staff ng AFP, ang all-out war laban sa CPP-NPA ay bahagi lamang ng total effort ng gobyerno dahil sa ginawang banta ng nasabing revolutionary movement matapos silang ituring na terorista ng Amerika. &amp;quot;We will not see a repeat of the 2000 all-out war policy against the MILF but instead we will witness a multi-sectoral effort to address the problem on various fronts,&amp;quot; wika pa ni Camiling. Magiging bahagi naman ng operasyon ng gobyerno ay ang Kapit-bisig Laban sa Kahirapan (Kalahi) na isang solusyon para tugunan ang suliranin ng maralita sa kanayunan. Aniya, ipagpapatuloy ng militar ang pakikipaglaban sa CPP-NPA sa pamamagitan ng deployment ng troops sa mga NPA-infested areas lalo pa at armado sila ng kanilang natutunan sa Balikatan exercises. Nanawagan din si Camiling sa CPP-NPA na itakwil na nito ang kanilang armadong pakikibaka bagkus ay lumahok sa pamahalaan upang magkaroon ng produktibong pakikipagtulungan tungo sa kinabukasan ng bansa. (Ulat ni Rudy Andal)</body>
<link>http://www.philstar.com/Article.aspx?articleId=173090&amp;publicationSubCategoryId=92</link>
</article>
<article>
<title>2 bihag ng Abu pinugutan</title>
<author>Danilo Garcia at Rudy Andal</author>
<date>
<month>August</month>
<day>23</day>
<year>2002</year>
</date>
<body>Muling ipinakita ng bandidong grupong Abu Sayyaf ang kanilang bangis nang pugutan ng ulo ang dalawa sa anim na miyembro ng sektang Jehovahs Witness na tinangay habang naglalako ng Avon products sa Patikul, Sulu noong nakaraang Martes. Nakilala ang mga pinugutang sina Lionel Mantic at Lemuel Montolo na nakuha ang mga ulo sa palengke ng Jolo. Nakumpirma ang pagkasawi nila matapos na marekober ang ulo ni Mantic dakong alas-10 ng gabi kamakalawa na nakasilid sa isang itim na plastic garbage bag habang natagpuan ang ulo ni Montolo bandang alas-6 kahapon ng umaga na nakalagay sa isang itim na damit. Isang sulat ang natagpuan mula sa isa sa mga ulo na nagsasaad ng babala sa mga hindi naniniwala sa Islam na daranas ng parehong kalupitan. Nakalagay din sa sulat na ang kanilang ginawa ay jihad. Patuloy pa ring hawak ngayon ng mga bandido ang natitirang bihag na sina Nori Bendijo, 41; Cleofe Bantolo, 46; Flora Bantolo, 40 at Emily Mantic, 23. Dalawa pa nilang kasama ang nauna nang pinalaya bunsod na rin ng pagiging Muslim ng mga ito na nakilalang sina Nadamalyn at asawang si Solaiman Sulaiman. Kinumpirma naman na miyembro nga ng ASG si Abdulmoin Sahiron na pamangkin ni ASG Kumander Radullah Sahiron na siyang namuno sa grupong dumukot sa naturang mga biktima. Sa kasalukuyan ay wala pang mensaheng ipinaabot ang ASG ukol sa posibleng mga demand ng mga ito at kung may kapalit na ransom sa pagpapalaya ng mga natitirang biktima, Sinabi naman ni AFP Southcom chief, Brig. Gen. Ernesto Carolina na nakikipagnegosasyon si Patikul Mayor Hasir Hayudin kay Yakoba Ismi, grand Imam ng Islam sa Sulu upang makipag-usap na sa mga ministro ng Saksi ni Jehovah para sa pagpapalaya sa mga biktima. Kasabay nito, nagpadala na ng tatlong batalyon buhat sa 104 Brigade sa ilalim ni Brig. Gen. Romeo Tolentino at mga tropa ng 4th Scout Ranger batallion sa bulubundukin ng Patikul para habulin ang mga bandido. Nagbigay rin ng reinforcement ang PNP ng 60 tauhan ng Police Regional Mobile Group sa naturang lugar upang magsagawa ng imbestigasyon at rescue operation. Matatandaan na una nang nagbawas ng puwersa ang AFP sa Patikul, Sulu upang tumutok sa kampanya laban sa NPA at dahil sa paniwalang wala nang kakayahan ang ASG na manggulo pa. Cimatu mas kailangan ngayon Dahil sa panibagong krisis sa Mindanao bunga ng panibagong pangingidnap ng Abu Sayyaf ay hiniling ni Senate President Franklin Drilon na dapat na talagang palawigin ang panunungkulan ni AFP Chief of Staff Gen. Roy Cimatu. Sinabi ni Drilon na dapat bigyan ng pagkakataon ni Pangulong Arroyo si Cimatu na patunayan nitong kaya niyang lutasin ang pinakahuling kidnapping ng ASG. Wika pa ni Drilon, ilang araw na lamang ang nalalabi kay Cimatu bilang AFP chief dahil sa nakatakdang pagreretiro nito pero hindi dapat alisin ang isang heneral sa gitna ng labanan at ito na ang pagkakataon para patunayan nitong karapat-dapat siyang maging pinuno ng militar sa pamamagitan ng paglutas sa pinakahuling kidnapping. (Ulat nina Danilo Garcia at Rudy Andal)</body>
<link>http://www.philstar.com/Article.aspx?articleId=173174&amp;publicationSubCategoryId=92</link>
</article>
<article>
<title>Killers ni Ninoy malabong makalaya - DOJ</title>
<author>Gemma Amargo</author>
<date>
<month>August</month>
<day>23</day>
<year>2002</year>
</date>
<body>Malabo pa umanong mapalaya ang mga killer ni dating Senador Benigno &amp;quot;Ninoy&amp;quot; Aquino Jr. na kasalukuyang nakapiit sa New Bilibid Prisons (NBP) sa Muntinlupa City dahil kahit kuwalipikado umano sa parole ang mga ito ay wala pa ring plano si Pangulong Arroyo na pagkalooban sila ng executive clemency. Ayon kay Department of Justice (DOJ) Secretary Hernando Perez, hanggang hindi pa rin ibinubunyag ng mga salarin ang tunay na utak sa krimen ay malabong silang mapalaya kahit na kuwalipikado sila sa Presidential pardon. Bukod dito sinabi pa ni Perez na walang Pangulo ng bansa ang maglalakas ng loob na magbigay ng pardon sa mga killer ni Ninoy dahilan sa sigurong uulanin ito ng batikos mula sa taong bayan. Malinaw din umanong nakasaad sa Konstitusyon na karapatan at kapangyarihan ng Presidente kung kanyang gugustuhin lamang at walang sinumang maaring magpuwersa sa kanya na ibigay ang pardon sa isang bilanggo. Ayon pa sa kalihim, malabo ring maituring na mga political prisoners ang may 6 hanggang pitong mga sundalong killer ni Ninoy kayat hindi maaring pagkalooban ang mga ito ng pamahalaan ng amnestiya at lumampas na rin sa takdang panahon para maikonsidera sa benepisyo ng amnestiya ang mga salarin. Matatandaang napaslang noong Agosto 21, 1983 si Ninoy na ang itinuturong pumatay ay si Rolando Galman, subalit kasabwat din sa krimen ang anim na mga miyembro ng Aviation Security Command (AVSECOM) na nag-escort kay Ninoy sa dating Manila International Airport (MIA) na ngayon ay Ninoy Aquino International Airport (NAIA). (Ulat ni Gemma Amargo)</body>
<link>http://www.philstar.com/Article.aspx?articleId=173184&amp;publicationSubCategoryId=92</link>
</article>
<article>
<title>Judge sinibak sa minadaling desisyon sa kaso</title>
<author>Gemma Amargo</author>
<date>
<month>August</month>
<day>23</day>
<year>2002</year>
</date>
<body>Sinibak sa puwesto ng Supreme Court (SC) ang isang hukom matapos nitong madaliin at ibaba ang desisyon ng isang kasong kriminal laban sa self-confessed killer. Si Judge Jose Mijares ng Laoag, Northern Samar Regional Trial Court (RTC) branch 21 ay sinibak sa kanyang puwesto base sa 32 pahinang 32 per curiam desisyong SC en banc. Bukod sa pagkakasibak sa tungkulin ay wala ring matatanggap si Mijares na anuman mula sa 23 taong serbisyo nito at hindi na rin ito maaring makapagtrabaho sa alinmang sangay ng pamahalaan. Ayon sa Mataas na Hukuman, walang karapatang magtagal sa puwesto si Judge Mijares dahil hindi ito marunong magtanda sa kanyang mga naging kasalanan dahil pinagmulta na ito noon ng SC ng P50,000 dahil sa pagiging ignorante sa batas sa isa pang hiwalay na kasong administratibo. Base sa desisyon ng SC, pinayagan ni Mijares na maibaba ang sentensiya ng akusadong si Virgilio de Guia, mula sa kasong murder sa kasong homicide. Pinarusahan din ang hukom dahil sa pagiging ignorante nito sa batas matapos na payagan nito ang aplikasyon para sa probation ng naturang akusado gayung hindi ito saklaw ng kaparusahan para sa kasong homicide. Sinabi pa ng SC na dapat ay alam ni Judge Mijares na hindi saklaw ng indeterminate sentence law ang homicide base sa ipinataw niyang sentensiya. Nagpabaya din ang hukom matapos nitong hayaan na kumalat ang isang draft resolution noong Enero 10, 1996 na kanya ring binago kayat lumitaw na dalawa ang nagawa niyang resolusyon na isa ng maliwanag na paglabag sa batas ng hukom hinggil sa rules on confidentiality. Naniniwala rin ang SC na nagkasala si Judge Mijares ng kasong &amp;quot;knowingly issuing unjust orders&amp;quot; dahil sa maling desisyon nito sa kaso ni de Guia. Dahilan dito kung kayat inatasan kaagad ng Mataas na Korte na bumaba sa kanyang puwesto mula ngayong araw na ito at pinagbabawalan itong magpalabas ng anumang kautusan para gampanan ang kanyang tungkulin bilang isang hukom. Pinag-utos din ng SC na dakpin ang akusadong si de Guia dahil itinuturing ng hukuman na walang bisa ang desisyon ni Judge Mijares. (Ulat ni Gemma Amargo)</body>
<link>http://www.philstar.com/Article.aspx?articleId=173189&amp;publicationSubCategoryId=92</link>
</article>
<article>
<title>Gen. Carolina ipapalit kay Gen. Cimatu?</title>
<author>Rudy Andal</author>
<date>
<month>August</month>
<day>23</day>
<year>2002</year>
</date>
<body>Umiinit ngayon ang labanan para sa susunod na AFP chief of staff sa sandaling magretiro at hindi mabigyan ng extension si Gen. Roy Cimatu sa darating na Sept. 4. Ayon sa source, dalawa na lamang umano ang pinagpipilian ni Gen. Cimatu na pumalit sa kanya bilang AFP chief at ito ay sina Lt. Gen. Ernesto Carolina ng Southern Command at Lt. Dionisio Santiago ng Philippine Army (PA). Ang iba pang kandidato sa pagka-AFP chief ay sina Lt. Gen. Benjamin Defensor ng Air Force, AFP vice chief of staff Lt. Gen. Gregorio Camiling, Lt. Gen. Narciso Abaya at Vice Admiral Victorino Hingco. Wika pa ng source, may advantage si Carolina dahil sentro siya ng media sa kasalukuyan sa Mindanao crisis pero sa sandaling italaga ito ni Pangulong Arroyo bilang kapalit ni Cimatu ay malalagay muli ang chief executive sa kontrobersiya. Idinagdag pa ng impormante, kapwa may problema sina Carolina at Santiago dahil katataas pa lamang nila sa 3-star general at hindi pa nakukumpirma ng Commission on Appointments. Aniya, sa ilalim ng AFP rule ay hindi maaaring itaas muli ng ranggo ang isang heneral sa susunod na anim na buwan matapos ang kanyang promotion kung saan ay kapwa apektado nito sina Carolina at Santiago. Bukod dito, nasabit si Santiago sa kontrobersiya dahil sa pagbili ng mga Toyota Altis at Hi-ace na ginamit ng mga heneral sa Army division. Habang si Lt. Gen. Camiling na unang nasangkot sa Lamitan siege ay lumitaw na walang kinalaman sa nasabing isyu sa Basilan noong June 1-3 siege matapos lumabas ang report ng Senado. (Ulat ni Rudy Andal)</body>
<link>http://www.philstar.com/Article.aspx?articleId=173197&amp;publicationSubCategoryId=92</link>
</article>
<article>
<title>OFW sa Saudi pupugutan sa Pasko</title>
<author>Malou Escudero/Ellen Fernando</author>
<date>
<month>August</month>
<day>23</day>
<year>2002</year>
</date>
<body>May limang buwan na lamang ang nalalabi sa pamahalaan para iligtas ang isang 32-anyos na overseas Filipino worker sa Saudi Arabia na nakatakdang pugutan ng ulo ngayong darating na kapaskuhan matapos masentensiyahan ng kamatayan dahil sa pagpatay sa kanyang kasamahan sa trabaho na Nepalese noong 1999. Ayon kay Negros Occidental Rep. Apolinario Lozada Jr., chairman ng House committee on foreign relations, kung hindi kikilos ang pamahalaan ay maraming pamilya sa Pilipinas ang magluluksa sa Pasko partikular ang pamilya ni Primo Gasmen na nasa Saudi Arabia. May 44 OFWs pa ang nasa Jeddah, United Arab Emirates at Bahrain at may mga kaso umanong murder, drug trafficking at rape. Nangangailangan si Gasmen ng US$15,000 o P780,000 blood money para hindi ito mapugutan ng ulo o para makaligtas ito sa guillotine. (Ulat nina Malou Escudero/Ellen Fernando)</body>
<link>http://www.philstar.com/Article.aspx?articleId=173201&amp;publicationSubCategoryId=92</link>
</article>
<article>
<title>Pag-aklas ng BIR employees bubusisiin</title>
<author>Angie dela Cruz</author>
<date>
<month>August</month>
<day>23</day>
<year>2002</year>
</date>
<body>Matinding pagbusisi ang ginagawa ngayon ng Civil Service Commission (CSC) hinggil sa kontrobersiyal na pag-iwan ng mga empleyado ng Bureau of Internal revenue (BIR) sa kanilang mga trabaho upang bigyang daan ang pag-aaklas laban sa kanilang napatalsik na hepe na si Rene Banez. Sinabi ni CSC chairperson Karina David, may batas na nagbibigay karapatan sa mga manggagawa para mag-organisa pero hindi naman pinahihintulutan ng batas na abandonahin ng mga govt employees ang kanilang trabaho para lamang sa pagsasagawa ng strike, demonstrasyon, mass leaves, mass walkouts at iba pang uri ng mass action na magreresulta sa paghinto sa kanilang trabaho. Nilinaw din ni David na bagamat kinikilala ng komisyon ang pagbubuo ng mga unyon ng mga manggagawa, dapat din nilang isaisip ang kanilang mga responsibilidad bilang katuwang ng pamahalaan para serbisyuhan ang taumbayan. Hindi naman binanggit ni David kung ano ang ipapataw na parusa ng CSC sa mga empleyado ng BIR na umabandona sa kanilang mga trabaho. Sinabi lang niya na bagamat patuloy ang ginagawang pagbusisi sa insidenteng nabanggit, mas maganda pa ring aksiyunan ng ahensiya kung may mga complaint hinggil sa naganap na mass walkout ng BIR employees. (Ulat ni Angie dela Cruz)</body>
<link>http://www.philstar.com/Article.aspx?articleId=173207&amp;publicationSubCategoryId=92</link>
</article>
<article>
<title>Sabaya may utol na look-alike</title>
<author>Danilo Garcia,Lilia Tolentino at Rudy Andal</author>
<date>
<month>August</month>
<day>24</day>
<year>2002</year>
</date>
<body>Kung may namataan mang &amp;quot;Abu Sabaya&amp;quot; matapos maireport na napatay na ang naturang lider ng bandidong Abu Sayyaf, itoy isa lamang &amp;quot;look-alike.&amp;quot; Ito ang sinabi kahapon ni AFP Chief of Staff Gen. Roy Cimatu upang pabulaanan ang report na buhay pa si Sabaya, ang tagapagsalita ng grupong terorista. Sinabi ni Cimatu na may kapatid si Sabaya na malaki ang hawig sa kanya na isang taxi driver sa Maynila. Kasalukuyang binabantayan ng AFP ang nakababatang kapatid na ito ni Sabaya na nasa Metro Manila upang matiyak na hindi ito nakikipag-ugnayan sa grupong Abu Sayyaf para magamit sa kanilang operasyon. Sinabi ni Cimatu na nasa surveillance na ng Intelligence Service ang hindi pinangalanang kapatid ni Sabaya dahil posibleng gamitin ito ng ASG upang lumutang at magpanggap na buhay ang spokesman ng bandidong grupo. Hindi naman umano nila aarestuhin ang naturang kapatid ni Sabaya hanggat walang masamang aksiyon itong ginagawa. Kasabay nito, matigas na itinanggi ni Cimatu na buhay pa ang naturang ASG spokesman matapos na muling mabuhay ang isyung ito dahil sa pagkakakita umano ng ilang residente ng Sulu sa kanya. Ginagawa lamang umano ito ng ASG upang ipakita na malakas pa ang kanilang grupo sa kabila na malapit na itong mapulbos. Taliwas ito sa alegasyon ni Fr. Cirilo Nacorda, kura paroko sa St. Peter Parish sa Lamitan, Basilan na hindi totoong patay ang spokesman ng Sayyaf. Wika ni Nacorda na nagtungo kahapon sa Senado, dalawang araw matapos ipagmalaki ng militar na napatay nila si Sabaya, nagdaos ng tinatawag na Duwaa o isang uri ng pagdiriwang ang ASG sa munisipalidad ng Tuburan dahil nakaligtas at buhay ang kanilang tagapagsalita. Ayon naman sa Malaca&amp;ntilde;ang, walang maliwanag na basehan si Nacorda sa pagsasabing buhay pa si Sabaya dahil ang pahayag nito ay batay lang sa sabi-sabi. Sa isang panayam kay National Security Adviser Roilo Golez, sinabi nitong mahirap paniwalaan na buhay pa nga si Sabaya dahil nakunan nga ito ng video tape ng tumalon ito sa dagat mula sa sinasakyang bangka at paulanan ng bala ng mga sundalo noong Hunyo 21 sa Sibuco, Zamboanga del Norte. Sinabi ni Golez na kung talagang buhay pa si Sabaya, lumitaw na ito sana at nagsalita na sa radyo. &amp;quot;Kung totoo nga itong buhay, dapat magpakuha ito ng litrato na may hawak na bagong diyaryo bilang patunay na hindi ito patay,&amp;quot; wika ni Golez. Dahil dito, hinamon nina Senators Ramon Magsaysay Jr. at Robert Barbers ang militar na maglabas ng ebidensiya partikular ang sinasabing video na patay na si Sabaya sa naganap na encounter sa Sibuco. Kumbinsido ang mga senador sa naging pahayag ni Nacorda na ilang ulit namataan si Sabaya sa lalawigan ng Basilan matapos ipagyabang ng militar na napatay ito ng mga kagawad ng Special Warfare Action Group (SWAG) ng Phil. Navy.(Ulat nina Danilo Garcia,Lilia Tolentino at Rudy Andal)</body>
<link>http://www.philstar.com/Article.aspx?articleId=173289&amp;publicationSubCategoryId=92</link>
</article>
<article>
<title>FPJ magpapakulong!</title>
<author>Malou Escudero</author>
<date>
<month>August</month>
<day>24</day>
<year>2002</year>
</date>
<body>Nakahanda si action king Fernando Poe Jr. na magpabilanggo kung ituturing na isang krimen ang pagdalaw sa isang kaibigan. Ito ang sinabi umano ni FPJ kaugnay sa ginawang pag-angal ng prosecution sa napabalitang pagdiriwang niya ng kanyang birthday sa Veterans Memorial Medical Center kasama ang matalik na kaibigan. Sinabi ni Estrada na naniniwala si Poe na walang masama sa kanyang pagdalaw kaya okey lang dito kahit makulong. Matatandaang pinagpapaliwanag ni Assistant Ombudsman Dennis Villa Ignacio ang mga nakatalagang security ni Estrada at ang director ng ospital na si Dr. Liberatio Casison dahil sa ginawang party ni FPJ sa VMMC. Ani Villa Ignacio, dapat alalahanin ng mga taong nagdaos ng party na hindi lamang si Estrada ang pasyente sa VMMC. Isa aniyang pampublikong lugar ang Veterans kaya hindi makatuwirang magkaroon ng pribadong party lalot nahaharap ang mga akusadong Estrada sa P4.1 bilyong plunder case. Dumalo sa party ni FPJ sa Veterans sina Senators Loi Ejercito, Vicente Sotto III, Panfilo Lacson at ilang malalapit na kaibigan ng dating pangulo. Kaugnay nito, naniniwala si Estrada na 90% mananalo ang kanyang kaibigan kung kakalabanin nito si Pangulong Arroyo. Hanggang sa kasalukuyan ay kinukumbinsi pa umano niya itong tumakbo. (Ulat ni Malou Escudero)</body>
<link>http://www.philstar.com/Article.aspx?articleId=173301&amp;publicationSubCategoryId=92</link>
</article>
<article>
<title>Erap sa 'Pinas na ooperahan</title>
<author>Malou Escudero</author>
<date>
<month>August</month>
<day>24</day>
<year>2002</year>
</date>
<body>Nagdesisyon kahapon si dating Pangulong Estrada na dito na lamang sa Pilipinas isagawa ang kanyang operasyon sa tuhod dahil na rin sa paulit-ulit na pagtanggi ng Sandiganbayan Special Division sa kanyang kahilingan. Ayon kay Estrada, kinumbinsi umano niya si Dr. Christopher Mow upang dito na lamang siya operahan. Nakahanda nang dalhin ng doktor sa Pilipinas ang kanyang mga gamit sa operasyon pati na rin ang apat na staff niya. Wala aniyang dapat alalahanin ang pamahalaan dahil hindi naman niya ipasasagot sa gobyerno ang kanyang operasyon. Samantala, hinamon ni Estrada ang Ombudsman na isailalim sa eksaminasyon ng isang doktor sa gobyerno si dating San Juan Mayor Jinggoy Estrada upang mapatunayan na nagdurugo nga ang puwit nito. Ito ay makaraang isang hindi nagpakilalang nars sa Makati Medical Center ang sumulat at nagsabing magpapahigop lamang ng taba si Jinggoy sa MMC at hindi tutoong may sakit. (Ulat ni Malou Escudero)</body>
<link>http://www.philstar.com/Article.aspx?articleId=173305&amp;publicationSubCategoryId=92</link>
</article>
<article>
<title>David Pomeranz tutulong sa PNP vs droga</title>
<author>Danilo Garcia</author>
<date>
<month>August</month>
<day>24</day>
<year>2002</year>
</date>
<body>Dahil sa malala nang sitwasyon ng bansa sa pagkalulong ng milyong Pilipino sa droga, maging ang sikat na international singer na si David Pomeranz ay nangako sa Philippine National Police (PNP) na tutulong sa kampanya laban sa bawal na gamot. Nakatakdang magpabalik-balik sa bansa si Pomeranz na dumating kamakailan upang i-promote sa mga Pinoy ang kampanya ng sinusuportahan niyang organisasyon na NARCONON International na nakipagkasundo sa PNP ukol sa pagbabagong-buhay ng mga nalulong sa droga. Ang Narconon ay isang non-profit organization sa Amerika at Australia na ang pangunahing layunin ay magbago ng buhay ang mga naadik sa bawal na gamot sa buong mundo. Nakipagkasundo kamakailan ang Philippine Drug Enforcement Agency (PDEA) sa Narconon ukol sa pagpapakalat ng may 20 milyon rehabilitation books at handouts sa paglaban sa droga. Inimbitahan rin ng grupo ang mga elemento ng PDEA sa kanilang mga high-tech facilities sa Oklahoma City, USA para mag-aral sa mas epektibong pagre-rehabilitate sa mga drug addicts sa bansa. Bilang pilot area sa Asya, nakipagkoordinasyon na rin ang Narconon sa Bureau of Jail Management and Penology (BJMP) na siyang may hawak rin sa mga rehabilitation centers sa bansa upang ipatupad ang bago nilang konsepto ng rehabilitasyon. Nakatakdang magtayo sa bansa ng sarili nilang rehabilitation center ang Narconon. (Ulat ni Danilo Garcia)</body>
<link>http://www.philstar.com/Article.aspx?articleId=173314&amp;publicationSubCategoryId=92</link>
</article>
<article>
<title>Pagbitay sa Aug.30 ipinagpaliban</title>
<author>Ely Saludar</author>
<date>
<month>August</month>
<day>24</day>
<year>2002</year>
</date>
<body>Dahil sa kaarawan ni Manila Archbishop Jaime Cardinal Sin, nagpasya ang Malaca&amp;ntilde;ang na ipagpaliban muna ang pagbitay sa isang death convict na nakatakdang turukan ng lethal injection sa darating na Agosto 30. Gayunman, nilinaw ni Press Secretary Ignacio Bunye na matutuloy din ang pagpapatupad ng parusang kamatayan kay convicted rapist Rolando Pagdayawon at maaantala lamang ito ng ilang araw o isang linggo. Sa Agosto 31 magdiriwang ng kaarawan ang cardinal. Si Pagdayawon ang una sa pila ng mga bibitayin, subalit maaaring ilipat ang takdang araw ng pagbitay dito at unahin ang convicted kidnapper. Ang hakbang na ito ng Palasyo ay tumutugma naman sa naunang inihayag ni Pangulong Arroyo na nais niyang masampolan ang mga kidnapper upang mapalakas ang kampanya laban sa kriminalidad. Samantala, hindi pipigilan ng Malaca&amp;ntilde;ang ang isinusulong sa Kongreso na ibasura ang death penalty law. Rerespetuhin ng Palasyo anuman ang desisyon nito. (Ulat ni Ely Saludar)</body>
<link>http://www.philstar.com/Article.aspx?articleId=173317&amp;publicationSubCategoryId=92</link>
</article>
<article>
<title>GMA nakapili na ng bagong DepEd sec.</title>
<author>Ely Saludar</author>
<date>
<month>August</month>
<day>24</day>
<year>2002</year>
</date>
<body>Natapos na ang paghahanap ng Malaca&amp;ntilde;ang para sa bagong permanenteng kalihim ng Department of Education (DepEd). Kinumpirma kahapon ni Press Secretary Ignacio Bunye na ngayong araw na ito pormal na ihahayag ng Palasyo ang magiging kapalit ni Raul Roco. Ayon kay Bunye, naisumite na ng Malacanangs search committee ang kanilang rekomendasyon kay Pangulong Arroyo kaugnay ng magiging bagong DepEd secretary, gayunman tumanggi ito na agad tukuyin kung sino ang magiging bagong kalihim pero ipinahiwatig na ito ay isang lalaki at hindi pulitiko. Binigyang diin ni Bunye na isinaalang-alang ng search committee at ng Pangulo ang sentimyento ng mga taga-DepEd at ilang sektor na hindi dapat isang pulitiko ang mamumuno at inaasahang ito ay makakatugon sa reporma sa nasabing ahensiya. Pangunahing lumutang ang pangalan ni Edilberto de Jesus, presidente ng Far Eastern University (FEU). May ulat na tinanggihan ang alok na DepEd secretary nina dating Education secretary at ex-MTRCB chair Alejandro Roces at UP professor Solita Monsod. (Ulat ni Ely Saludar)</body>
<link>http://www.philstar.com/Article.aspx?articleId=173324&amp;publicationSubCategoryId=92</link>
</article>
<article>
<title>Pagbebenta ng human organs ibabawal</title>
<author>Rudy Andal</author>
<date>
<month>August</month>
<day>24</day>
<year>2002</year>
</date>
<body>Ipagbabawal na ang pagbebenta ng mga laman-loob ng tao sa sandaling aprubahan ng Senado ang panukalang batas na naglalayong magkaroon ng national system of organ sharing sa bansa. Ito ang nakasaad sa Senate bill 615 o the Human Organ and Tissue Procurement and Transplant Act of 2001 na iniakda ni Senate Majority Leader Loren Legarda-Leviste. Ayon sa senadora, lantaran ang ginagawang pagbebenta ng mga human organ at tissue partikular sa mga dayuhang mayayaman na nangangailangan ng transplant kapalit ng malaking halaga. Layunin ng panukala na magtatag ng isang human organ tissue procurement and transplantation network sa bansa kung saan ay puwedeng makakuha ang nangangailangang pasyente para sa kanilang transplant. (Ulat ni Rudy Andal)</body>
<link>http://www.philstar.com/Article.aspx?articleId=173326&amp;publicationSubCategoryId=92</link>
</article>
<article>
<title>Video footage sa pagkakapatay kay Sabaya ilalabas</title>
<author>Ely Saludar</author>
<date>
<month>August</month>
<day>25</day>
<year>2002</year>
</date>
<body>Tila napipikon na ang Malaca&amp;ntilde;ang sa malakas na pagdududa na buhay pa si Abu Sayyaf spokesman Abu Sabaya kaya inihayag kahapon ni Press Secretary Ignacio Bunye na handa ang Palasyo na ilantad ang video footage na magpapatunay na napatay ang ASG lider sa engkuwentro sa Sibuco, Zamboanga del Norte. Ito ang tugon ng Palasyo sa hamon ng ilang mambabatas at kritiko ng administrasyon na ilabas ang katunayan na patay na si Sabaya upang maalis na ang mga pagdududa. Gayunman, ikinatwiran ni Bunye na kailangang humingi muna ng pahintulot ang Palasyo sa Estados Unidos na siyang nagmamay-ari ng video footage na kinuha ng US satellite system noong June 21 encounter ng military sa mga bandido. Kasabay nito, muling iginiit ni Bunye na patay na si Sabaya at kung buhay ito ay hindi ito makakatiis na hindi lumantad at mag-ingay sa media dahil mahilig anya itong magpa-interview. Hinamon din ni Bunye ang Abu Sayyaf na ilitaw ang kanilang tagapagsalita at magpakuha ng litrato na walang suot na eyeglasses at may hawak na bagong diyaryo para patunayang buhay siya. &amp;quot;Whatever his (Sabaya) favorite newspaper is, it should be dated today, and in close up (shot),&amp;quot; hamon pa ni Bunye.(Ulat ni Ely Saludar)</body>
<link>http://www.philstar.com/Article.aspx?articleId=173426&amp;publicationSubCategoryId=92</link>
</article>
<article>
<title>All-out assault sa Sulu kidnappers</title>
<author>Joy Cantos</author>
<date>
<month>August</month>
<day>25</day>
<year>2002</year>
</date>
<body>Ito ang panibagong ultimatum na ipinalabas kahapon ng AFP laban sa grupo ng mga kidnapper para palayain ang nalalabi pang apat na preachers ng sektang Jehovahs Witnesses na bihag ng mga ito sa kagubatan ng Patikul, Sulu. Tatlo pang batalyon ng Phil. Army ang idineploy ng AFP para tumugis sa mga kidnapper habang nagsimula na ring gapangin ng mga sundalo ang kuta ng grupo ng mga sanggano at umanoy drug addict na mga suspek. Sa kasalukuyan ay anim na batalyon o kabuuang 3,000 sundalo, apat rito ay mula sa Infantry Batallion at dalawa naman mula sa Scout Ranger Company ng Army ang idinispatsa kahapon sa Patikul para sa inilunsad na all-out assault laban sa mga kidnapper. Sa isa pang interview, sinabi ni Brig. Gen. Romeo Tolentino, commander ng Armys 104th Brigade na kinakailangan ang ibayong paghahanda dahil hindi maiaalis na sumaklolo ang puwersa ng Abu Sayyaf sa grupo ni Abdulmuin Sahiron, lider ng grupong dumukot sa mga preacher dahil na rin sa magkakamag-anak sila. Si Abdulmuin ay pamangkin ni ASG leader Radullah Sahiron na may reward na P5M sa ulo at kabilang sa Order of Battle ng AFP. Samantala, hindi ipauubaya ng AFP sa sinumang sibilyan kabilang na ang mga lokal na opisyal na makipagnegosasyon sa mga suspek sa paglutas sa panibagong insidente ng kidnapping. &amp;quot;Hindi natin puwedeng ipasa sa mga civilians because this (hostage situation) is a national issue. We must do our part. We must apply pressure for better results,&amp;quot; ani Tolentino. Pero, nilinaw ni Tolentino na papayagan pa din nila ang isinasagawang negosasyon na pinangangasiwaan nina Sulu Governor Yusop Jikiri at Patikul town Mayor Hasir Hayudini para ligtas na mapalaya ang mga biktima. Hawak ng mga bandido sina Norie Bendijo, Flora Mantolo, Cleofe Mantolo at Emily Mantic na pawang mga miyembro ng Jehovahs Witnesses at part-time Avon cosmetics sales agents. (Ulat ni Joy Cantos)</body>
<link>http://www.philstar.com/Article.aspx?articleId=173430&amp;publicationSubCategoryId=92</link>
</article>
<article>
<title>Malaysian gov't inuutakan ang Pilipinas</title>
<author>Ellen Fernando</author>
<date>
<month>August</month>
<day>25</day>
<year>2002</year>
</date>
<body>Lumabas ang mga reaksyong tila inuutakan lamang ng Malaysia ang Pilipinas matapos na hikayatin ni Malaysian Foreign Minister Syed Hamid Albar si Foreign Affairs Sec. Blas Ople na magpatayo na lamang ng Philippine Consulate sa Malaysia upang siyang magiging puntahan kapag may kinakaharap na problema ang mga overseas Filipino workers, documented man o undocumented. Hindi pabor ang pamahalaan sa suhestiyon ng Malaysian government dahil sa ang Sabah na sinasabing parte ng Malaysia ay inaangkin pa rin ng Pilipinas. Iginiit naman ng mamamayang Pilipino na nananatili pa rin na claimant ang Pilipinas sa Sabah na naging dahilan upang lumobo sa may 300,000 bilang ang mga undocumented Filipinos. Ito rin ang isang dahilan kaya nagdagsaan ang mga Pilipino sa nasabing lugar. Mula sa mga lalawigan ng Zamboanga at Tawi-Tawi, maari ka nang makapunta doon sa pamamagitan ng speed boat ng walang travel documents at pasaporte. Kaugnay nito, sinabi kahapon ni Foreign Affairs senior undersec. for policy Lauro Baja, Jr. na umabot sa may 40 Kongresista mula sa Mindanao ang nagkasundo noon sa Kongreso na magpatayo ng Consulate sa Sabah may ilang taon na ang nakakalipas subalit hindi ito naaprubahan dahil walang national consensus. Inamin naman ni Baja na kung magpapatayo ang bansa ng Konsulado sa Sabah ay para na rin natin sinabing pag-aari ito ng Malaysia at mawawala ang pagiging claimant ng Pilipinas. Kahapon ay nagtapos na ang ultimatum na ibinigay ng Malaysia government sa mga undocumented Filipinos na na-istranded sa Sabah at nag-aantabay ng kanilang masasakyang pandagat pauwi sa Zamboanga at Tawi-Tawi. Niliwanag ni Baja na magpapatuloy ang deportasyon sa libu-libong Pilipino na inilalayag ng Phil. Navy vessel ng batch by batch. Bagaman hindi nagbigay ng palugit o ekstensiyon ang Malaysian govt sa mga deportees ay nangako naman ang mga ito na hindi aarestuhin at pagmamalupitan ang mga matitira pang batch dahil sa may mga hawak na umano ang mga ito na travel documents at nag-aantabay na lamang ng kanilang masasakyan. (Ulat ni Ellen Fernando)</body>
<link>http://www.philstar.com/Article.aspx?articleId=173439&amp;publicationSubCategoryId=92</link>
</article>
<article>
<title>Gobyerno walang budget sa contraceptives</title>
<author>Malou Rongalerios-Escudero</author>
<date>
<month>August</month>
<day>25</day>
<year>2002</year>
</date>
<body>Inaasahan na lalong lolobo ang populasyon ng Pilipinas sa susunod na taon dahil hindi naglaan ng budget ang Malaca&amp;ntilde;ang para sa pagbili ng mga contraceptives at iba pang programa na may kaugnayan sa pagkontrol ng papulasyon. Ito ang sinabi kahapon ng ilang mambabatas matapos mabuklat ang isinumiteng panukalang pambansang budget para sa 2003 kung saan walang nakalaan para sa population control. Ipinagtataka ng ilang miyembro ng Philippine Legislators Committee on Population and Development Foundation, Inc. (PLCPD) kung bakit hindi pinagtutuunan ng pansin ni Pangulong Arroyo ang lumalaking bilang ng mga Filipino gayong ito ang nagiging dahilan kung bakit dumarami ang problema ng bansa. Sinabi ni Akbayan Rep. Loretta Ann Rosales na hindi dapat iasa ng Malaca&amp;ntilde;ang sa mga non-government organization ang mga programa sa pagkontrol ng populasyon. Pinalala pa nito ang inaasahang pagbawas ng Amerika ng kanilang contraceptive donation sa bansa sa susunod na taon. Ang Pilipinas ang ika-14 bansang may pinakamaraming bilang ng populasyon sa buong mundo. Sa ngayon ay umaabot na sa 80 milyon ang mga Filipino, 32 milyon ay nabubuhay sa kahirapan. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=173444&amp;publicationSubCategoryId=92</link>
</article>
<article>
<title>Teenage suicide, violence tumaas dahil sa droga - Survey</title>
<author></author>
<date>
<month>August</month>
<day>25</day>
<year>2002</year>
</date>
<body>Mataas ang bilang ng mga kabataang nasusuong sa mga karahasan, kaguluhan at teenage suicide dahil sa paggamit ng mga ito sa ipinagbabawal na gamot. Ito ay batay sa lumabas na pag-aaral ng United States Household Survey on Drug Abuse hinggil sa tumataas na antas ng problema ng Estados Unidos sa pagkalat dito ng illegal drugs. Batay sa data ng USHSDA na nakalap ng Drug Check Phils., no. 1 at largest drug testing company, may 17.9 porsiyento ng mga kabataang may edad 12- 18 ay nasasangkot sa matinding karahasan at pawang napatunayang gumagamit ng droga sa nakalipas na 3 buwan, habang 20.4% naman ng kaparehong edad ay sangkot sa group-to-group fighting dahil sa paggamit sa illegal drugs sa nakalipas na 3 buwan at 28.3% naman ng mga kabataan ang nagagawang manakit ng ibang tao dahil din sa paggamit ng droga sa parehong period. Lumabas din sa pag-aaral na may 29.4 porsiyento ng kabataan ang nagpapakamatay bunsod ng paggamit ng bawal na gamot sa mga nakalipas na taon, 34.3% naman ng youth suicides ay drug related. Ang gamot na marijuana ayon sa survey ang pinakagustong gamitin ng naturang mga respondents. Bunsod nito, hinikayat ng Drug Check ang DOH at DepEd na patindihin ang kampanya laban sa droga laluna sa mga paaralan para maiwasang maganap ang natural ulat sa hanay ng mga kabataang Pinoy dahil sila ang pangunahing target sa paglaganap ng droga.</body>
<link>http://www.philstar.com/Article.aspx?articleId=173451&amp;publicationSubCategoryId=92</link>
</article>
<article>
<title>P7-B nawala sa buwis habulin</title>
<author>Rudy Andal</author>
<date>
<month>August</month>
<day>25</day>
<year>2002</year>
</date>
<body>Hiniling ni opposition Senator Tessie Aquino-Oreta kay Finance Secretary Jose Isidro Camacho na sampahan ng kaso ang mga negosyante at opisyal ng gobyerno na patuloy na nandadaya sa pagbabayad ng buwis. Ginawa ni Sen. Oreta ang panawagan matapos matuklasan ni Camacho na nawalan nang P7 bilyon ang pamahalaan na dapat ay kinita mula sa value added tax system. Ayon kay Oreta, dapat nombrahan nito ang Bureau of Internal Revenue (BIR) na kasuhan ang sinasabing 500 indibidwal at kumpanya na pawang tax evaders. Ipinaliwanag ng senadora na sa sandaling mabawi ng gobyerno ang nawawalang P7 bilyon ay hindi na kailangan pang mangutang ang pamahalaan sa mga financial institutions. (Ulat ni Rudy Andal)</body>
<link>http://www.philstar.com/Article.aspx?articleId=173455&amp;publicationSubCategoryId=92</link>
</article>
<article>
<title>FEU prexy bagong DepEd secretary</title>
<author>Ely Saludar</author>
<date>
<month>August</month>
<day>25</day>
<year>2002</year>
</date>
<body>Hinirang na kahapon ni Pangulong Arroyo si Far Eastern University (FEU) president Edilberto de Jesus bilang bagong kalihim ng Department of Education. Ayon kay Press Secretary Ignacio Bunye, tinanggap na ni de Jesus ang alok ng Pangulo at takda itong manumpa sa tungkulin sa Setyembre 16 upang pormal na magsimula sa kanyang bagong posisyon. Ang pagpili ng Pangulo kay de Jesus ay bilang pagkonsidera sa panawagan ng mga empleyado ng DepEd at iba pang sektor na hindi dapat pulitiko ang ipalit sa binakanteng puwesto ni Raul Roco. Samantala, sa Miyerkules ay ihahayag na rin ng Pangulo ang magiging permanenteng pinuno ng Bureau of Internal Revenue (BIR). Ayon kay Bunye, ang mga pinagpipilian ay sina Finance undersecretary at BIR acting commissioner Cornelio Sison, Social Security System president Corazon dela Paz at dating Customs commissioner Guillermo Parayno. Nilinaw ni Bunye na hindi na dadaan sa search committee ng Malaca&amp;ntilde;ang ang mamumuno sa BIR at ito ay sa deliberasyon ni Finance Secretary Jose Isidro Camacho. Aniya, pangunahing kuwalipikasyon sa BIR ay ang kakayahan na maisulong ang reporma at maabot ang revenue target. (Ulat ni Ely Saludar)</body>
<link>http://www.philstar.com/Article.aspx?articleId=173456&amp;publicationSubCategoryId=92</link>
</article>
<article>
<title>Pentagon leader todas, 2 biktima nailigtas</title>
<author>Lilia Tolentino, Mading Sarmiento,Cristina G. Timbang</author>
<date>
<month>August</month>
<day>26</day>
<year>2002</year>
</date>
<body>MAGALLANES,Cavite  Madugo ang naging wakas ng kilabot na lider ng Pentagon Gang nang mapatay ito sa isang engkuwentro sa mga tauhan ng Police Anti-Crime &amp;amp; Emergency Response team (PACER) ng Philippine National Police kahapon ng umaga sa Barangay Calauangan ng bayang ito na nagresulta sa pagkakaligtas ng dalawang biktima ng kidnapping. Ang pagkakapatay kay Faisal Marohombsar ay nagbigay wakas sa paghahanap sa kanya ng mga awtoridad mula nang ito ay mahiwagang nakatakas sa binuwag na National Anti-Kidnapping Task Force (NAKTAF) detention center noong Hunyo 19 ng kasalukuyang taon kasama ang dalawang iba pa na sina Abdul Macaumbang at Roland Patinio. Kasama sa operasyon ng PACER ang mga tauhan ng NCRPO, CIDG Region 4 at Anti-Crime Task Force ng Armed Forces of the Philippines (AFP). Ang grupo ni Marohombsar ay tinutugis ng magkakasanib na tauhan ng PNP at AFP dahil sa pagkidnap sa 4-taong gulang na si Patricia Chong at ang yayang si Winena Jordan noong Agosto 19 sa Alabang, Muntinlupa. Nasugatan sa engkuwentro si Technical Sgt. Willie Madayag ng AFP na agad dinala sa Naic Doctors Hospital. Naaresto rin sa engkuwentro ang dalawang tauhan ni Marohombsar na sina PO2 Armando Ayson ng Magallanes PNP at Jimmy Lumabad habang tinutugis pa ang ilang kasamahan ng una. Batay sa ulat,dakong alas-5:30 ng umaga ng maganap ang engkuwentro sa nasabing lugar matapos matunton ng mga awtoridad ang pinagtataguan nina Marohombsar sa tulong ng mga residente na nagbigay ng impormasyon. Magugunita na itinuring ng Pangulong Arroyo na isang terorista si Marohombsar sa talumpati nito sa isang okasyon sa Marawi City. Ilang beses na ring nakuryente ang Pangulo sa pagsasabi nito sa publiko na susuko na ang napatay na Pentagon leader. Subalit hindi tinutupad ni Marohombsar ang kanyang pangako dahil sa tinanggihan ng Malaca&amp;ntilde;ang ang mga kundisyon nito sa pagsuko tulad ng pag-urong ng demanda laban sa kanya. Personal na nagtungo kahapon si Pangulong Arroyo sa bayang ito para batiin ang mga magkakasanib na grupo na nagpursige para iligtas ang dalawang biktima ng pangingidnap at pinagkalooban din nito ng pinansiyal na tulong ang nasugatang si Madayag.(Ulat nina Lilia Tolentino, Mading Sarmiento,Cristina G. Timbang)</body>
<link>http://www.philstar.com/Article.aspx?articleId=173566&amp;publicationSubCategoryId=92</link>
</article>
<article>
<title>Kasangga ni Marohombsar tugisin! - GMA</title>
<author>Lilia Tolentino</author>
<date>
<month>August</month>
<day>26</day>
<year>2002</year>
</date>
<body>Inatasan kahapon ni Pangulong Gloria Macapagal-Arroyo sina AFP Chief Gen. Roy Cimatu at PNP Director General Hermogenes Ebdane na huwag tigilan ang pagtugis kay Alonto Tahir, ang partner ng nasawing Pentagon leader Faisal Marohombsar para tuluyang mawasak ang grupo nito. Sinabi ng Pangulo, sa tulong ng lokal na opisyal sa SOCSARGEN area na hindi malayong mahuli ang nalalabi pang mga miyembro ng Pentagon. Ayon sa Pangulo, isang malaking dagok sa Pentagon Gang at sa mga nalalabi pang grupo lalo na sa partner nitong si Alonto ang pagkakapatay sa kanilang lider. (Ulat ni Lilia Tolentino)</body>
<link>http://www.philstar.com/Article.aspx?articleId=173569&amp;publicationSubCategoryId=92</link>
</article>
<article>
<title>Bagong DepEd secretary dapat nang kumilos</title>
<author>Rudy Andal</author>
<date>
<month>August</month>
<day>26</day>
<year>2002</year>
</date>
<body>Hinikayat ni Senator Tessie Aquino-Oreta ang bagong talagang kalihim ng Department of Education (DepED) na si Edilberto de Jesus na ipatupad na ang repormang inihanda niya para sa pamamahala ng mga pampublikong paaralan sa pamamagitan ng isang batas na ipinasa ng kongresong Governance of Basic Education Act. Sinabi ni Oreta, ang RA 9155 ay naglalayong bigyan ng mas malaking responsibilidad at kapangyarihan ang mga principal at guro sa pagdedesisyon kung paanong pamamahalaan ang kani-kanilang mga paaralan. Ayon kay Oreta,ang batas na ito ay nagkabisa noong Agosto 2001 ngunit hanggang ngayon ay hindi pa rin naipapatupad nang husto ng DepEd sapagkat hindi pa nito nagagawa ang implementing rules and regulations para dito. Nilinaw pa ni Oreta,ang pagbibigay sa mga principal at guro ng karagdagang responsibilidad at kapangyarihan sa pagdedesisyon sa kung papaanong patatakbuhin ang paaralan ay hindi nangangailangan ng reorganisasyon ng DepEd o ng debolusyon o desentralisasyon ng tungkulin ng kalihim ng edukasyon sa mga regional director at iba pang opisyal nito. (Ulat ni Rudy Andal)</body>
<link>http://www.philstar.com/Article.aspx?articleId=173579&amp;publicationSubCategoryId=92</link>
</article>
<article>
<title>Parayno itatalagang BIR chief</title>
<author>Ted P. Torres</author>
<date>
<month>August</month>
<day>26</day>
<year>2002</year>
</date>
<body>Pormal na ihahayag ng Malaca&amp;ntilde;ang sa darating na Miyerkules si dating Customs Commissioner Guillermo Parayno bilang bagong hepe ng Bureau of Internal Revenue (BIR) matapos ang ilang linggong paghahanap ng makakapalit sa binakanteng puwesto ni dating commissioner Renato Ba&amp;ntilde;ez. Si Ba&amp;ntilde;ez ay umalis sa puwesto dahil umano hindi nito natugunan ang target tax collection na kailangan ng ahensiya. Si Parayno ay isa sa mga &amp;quot;shortlist&amp;quot; ng Malaca&amp;ntilde;ang kasama dito sina Finance Undersecretary Cornelio Gison at Social Security System president Corazon dela Paz. Ilang linggo na umanong sinusuyo si Parayno nina Executive Secretary Alberto Romulo, Finance Secretary Jose Isidro Camacho at ilang miyembro ng selections group ng Malaca&amp;ntilde;ang. Sa kasalukuyan si Parayno ay nagsisilbing taga-sangguni ng World Bank at International Monetary Fund (IMF). Noong siya ay nasa Bureau of Custom kanya ng pinasimulan ang computerization program upang mapadali ang paglalakad ng mga papeles ng mga exporter. Napag-alaman na ang unang plano ay gawing BIR chief ang hepe ng custom na si Antonio Bernardo at si Parayno ay pabalikin sa BOC. (Ulat ni Ted P. Torres)</body>
<link>http://www.philstar.com/Article.aspx?articleId=173582&amp;publicationSubCategoryId=92</link>
</article>
<article>
<title>Medical team ipadadala para sa mga OFWs</title>
<author>Mayen Jaymalin/Jhay Mejias</author>
<date>
<month>August</month>
<day>26</day>
<year>2002</year>
</date>
<body>Dahil sa paglobo ng Acquired Immune Deficiency Syndrome (AIDS) o iba pang nakakamatay na sakit na nakukuha ng mga overseas Filipino workers (OFWs), handa na ang pamahalaan na magpadala ng medical team sa ibat ibang bansa na kinaroroonan ng mga ito. Ayon kay Labor Secretary Patricia Sto. Tomas, na labinlimang doktor at social workers ang handang umalis ng bansa para magtungo sa mga host countries upang mapangalagaan ang sitwasyon ng mga OFWs. Una dito ay inaprubahan na ni Pangulong Arroyo ang P25 milyon package para sa taong ito bilang karagdagan na alokasyon sa OFWs. Magugunita na kamailan ay naalarma ang Department of Health (DOH) sa pagtaas ng bilang na maraming Pinoy seamen ang naapektuhan ng killer AIDS. Ayon sa opisyal ng DOH na 30 porsiyento o 1,533 OFWs ang kasalukuyang may AIDS at iba naman ay may Human Immunodeficiency Virus (HIV). Batay naman sa rekord ng Overseas Workers Welfare Administration (OWWA) na taong 1996 hanggang Agosto 2001 ang kanser ang nangungunang sakit sa mga Pilipinong nagtatrabaho sa abroad. Kasunod nito ay ang mga typhoid fever, hypertension, urinary tract infection, diabetes, chronic renal failure, pneumonia, heart failure, amoebiasis at asthma. (Ulat nina Mayen Jaymalin/Jhay Mejias)</body>
<link>http://www.philstar.com/Article.aspx?articleId=173591&amp;publicationSubCategoryId=92</link>
</article>
<article>
<title>Comelec ibinasura ang planong general registrations</title>
<author>Sandy Araneta</author>
<date>
<month>August</month>
<day>26</day>
<year>2002</year>
</date>
<body>Ibinasura ng Commission on Elections (Comelec) ang planong pagkakaroon ng general registration dahil umano sa kawalan ng pondo at panahon. Ayon kay Comelec Chairman Benjamin Abalos Sr., walang general registration na magaganap sa halip magbibigay sila ng panukala sa Kongreso na ang mga voters na lamang ang siyang magharap ng kanilang validation of registration. Ang validation of registrations ng sinumang botante ay makakatulong sa Comelec upang malinis ang voters list at mawala ang dobleng pagkarehistro dahil ang litrato at finger print ay nakalagay na sa computer. Plano na sana ng Comelec na magkaroon ng general registration matapos ang nakalipas na Barangay at Sangguniang Kabataan elections dahil sa marami sa mga botante ang may dobleng pangalan. (Ulat ni Sandy Araneta)</body>
<link>http://www.philstar.com/Article.aspx?articleId=173592&amp;publicationSubCategoryId=92</link>
</article>
<article>
<title>Erap hinubaran ng ari-arian</title>
<author>Malou Escudero</author>
<date>
<month>August</month>
<day>27</day>
<year>2002</year>
</date>
<body>Nagpahayag ng pangamba ang kampo ni dating Pangulong Estrada na mapilitan itong tumira sa squatters area sakaling ipatupad ng gobyernong Arroyo ang utos ng Sandiganbayan Special Division na kumpiskahin lahat ng naipundar nito. Sa 10-pahinang kautusang ipinalabas noong Biyernes at may lagda ni presiding justices Minita Cacho Nazario, Edilberto Sandoval at Teresita Leonardo de Castro, pinagbigyan ng korte ang kahilingan ng prosecution panel na maglabas ng writ of preliminary attachment sa mga pag-aari ni Estrada, kabilang ang dalawang mansion na nasa pangalan ng umanoy Erap cronies at P212.531 million deposits sa ibat ibang bank accounts na nasa ibat ibang pangalan, sa argumentong ang mga ito ay &amp;quot;ill-gotten wealth.&amp;quot; Bukod kay Estrada, anak nitong si Jinggoy at Atty. Edward Serapio, mga akusado sa kasong plunder, ipinasama rin ng korte ang mga pag-aari at deposito sa bangko ni Yolanda Ricaforte at Charlie &amp;quot;Atong&amp;quot; Ang. Kasama ang bahay at lupa ni Ricaforte, accountant-editor ni Estrada sa jueteng operations, na nasa #25 Freedom Ave., Area I, Veterans Village, Brgy. Pasong Tamo, QC at ang P11.135 milyon na idineposito ni Ricaforte sa anim na sangay ng Equitable-PCI Bank. Hindi na rin puwedeng galawin ang bahay at lupa ni Ang na matatagpuan sa #18 Manansala st., Corinthians Garden, QC. Naka-freeze na rin ang bank deposits sa ilalim ng Erap Muslim Youth Foundation na ipinasok sa Equitable Bank, Strata 100 Ortigas branch na umaabot sa kabuuang P201.396 milyon. Isinama rin sa kautusan ang mga deposito sa bangko at mga pag-aari na nakapangalan kay &amp;quot;Jose Velarde,&amp;quot; tulad ng mamahaling Boracay mansion. Sinabi ng Special Division na may karapatan ang prosekusyon na hilingin ang pag-freeze sa property sa ilalim ng Rule III ng Rules of Court at maging sa Plunder Law. Gayunman, pumayag naman ang korte na pansamantalang iurong ang implementasyon sa pag-freeze ng iba pang ari-arian at personal na properties ng mga akusado na hindi kasama sa mga nabanggit na properties at salapi. Sinabi ng prosekusyon na marami pa silang property na hihilinging i-freeze tulad ng P13 milyon halaga ng kuwintas ng dating aktres na si Laarni Enriquez. Bukod sa Sheriff Division ng Sandiganbayan, inatasan din ang PNP na tiyaking maipatupad ang writ of preliminary attachment na inilabas ng korte. (Ulat ni Malou Escudero)</body>
<link>http://www.philstar.com/Article.aspx?articleId=173681&amp;publicationSubCategoryId=92</link>
</article>
<article>
<title>Marohombsar may gilit sa leeg?</title>
<author></author>
<date>
<month>August</month>
<day>27</day>
<year>2002</year>
</date>
<body>Nagreklamo kahapon kay Lanao del Sur Rep. Benasing Macarambon na may gilit umano sa leeg ang napatay na Pentagon leader na si Faisal Marohombsar kaya hininala na sadya ang pagpaslang dito. Sinabi ni Macarambon na nagtatanong ang mga kamag-anak ni Marohombsar sa totoong sinapit ng Pentagon chief dahil na rin sa napaka-kuwestyunable umanong biglang pagsulpot nito na isa nang malamig na bangkay at nakasakay na sa isang kariton. Partikular na sinabi umano ng mga kaanak ni Marohombsar ang napansin nilang gilit nito sa leeg. Hinihinala umano ng mga kamag-anak na nahuli muna ang Pentagon leader bago pinatay. Hindi umano maisip ng mga kamag-anak nito kung paanong magkakaroon ng gilit ang leeg sa gitna ng sinasabing umaatikabong barilan. &amp;quot;Clearly, he was already apprehended bago napatay, hindi ko sinasabing rubout ito pero may signs talaga na rubout. Paano naman magigilitan iyon sa barilan,&amp;quot; pahayag ni Macarambon.</body>
<link>http://www.philstar.com/Article.aspx?articleId=173693&amp;publicationSubCategoryId=92</link>
</article>
<article>
<title>Rubout itinanggi ng PNP</title>
<author>Malou Escudero, Danilo Garcia at Rudy Andal</author>
<date>
<month>August</month>
<day>27</day>
<year>2002</year>
</date>
<body>Matigas naman ang naging pagtanggi ng pamunuan ng PNP na isang rubout ang kanilang isinagawa sa pagkamatay ng lider ng Pentagon sa Magallanes, Cavite. Iginiit ni PNP spokesman Sr. Supt. Leopoldo Bataoli, na isang lehitimong shootout ang naganap sa pagitan ng mga tauhan ng Police Anti-Crime Emergency Response (PACER), NCRPO at Anti-Crime Task Force ng AFP. Ang pagkasugat ni Army T/Sgt. Willy Madayag na nahagip ng bala sa kanyang leeg umano ang makakapagpatunay na nagkaroon ng palitan ng putok. Pinasalamatan naman ni Bataoli ang media sa pakikipagtulungan sa operasyon ng pulisya upang mailigtas ang dinukot na si Patricia Lopez-Chong, 4 anyos at yaya nitong si Winena Jordan. Sinabi ni Bataoli na malaki ang naitulong ng ginawang news blackout sa kaso kaya hindi nailagay sa panganib ang buhay ng mga biktima. Inihayag naman kahapon ni Senator Robert Barbers na dapat ay buhay pa ngayon si Marohombsar kung sumuko lamang ito kaagad sa mga awtoridad. Ayon kay Barbers, chairman ng Senate committee on public order and illegal drugs, dalawang ulit umano itong tumawag sa kanya matapos itong makatakas sa Camp Crame detention cell para ipabatid ang kanyang pagnanais na sumuko. Pero ayon kay PNP chief Hermogenes Ebdane, kaya hindi nagtagumpay ang tangkang pagsuko nito ay dahil sa mga hindi makatotohanang mga kahilingan sa pamahalaan tulad ng pagpunta sa ibang bansa bilang isang diplomat at kinalaunay paghingi ng P1.5 milyon para sumuko siya. (Ulat nina Malou Escudero, Danilo Garcia at Rudy Andal)</body>
<link>http://www.philstar.com/Article.aspx?articleId=173695&amp;publicationSubCategoryId=92</link>
</article>
<article>
<title>Pagbisita ni Pope hindi na tuloy</title>
<author>Jhay Mejias</author>
<date>
<month>August</month>
<day>27</day>
<year>2002</year>
</date>
<body>Hindi na matutuloy ang nakatakdang pagbisita sa bansa ni Pope John Paul II sa darating na Enero sa susunod na taon para sa gaganaping 4th World Family Day. Problema sa kalusugan ang tinukoy ng simbahan na dahilan ng kanselasyon ng pagdalaw ng Santo Papa. Nabatid na patuloy umanong humihina ang kalusugan ng Santo Papa, 82, dahil umano sa Parkinsons disease. Bukod pa dito, ginagamot din ang kanyang sakit na kanser at mga sugat sanhi ng mga tama ng bala dahil sa tangkang paglikida dito. Sasailalim din ito sa pag-aalis ng kanyang appendix, paggagamot ng baling balikat at leeg kung saan kailangan nito ang tuluyang hip replacement surgery. Nakakaranas din ito ng mga after-effects sanhi ng kanyang dalawang beses na pagkabangga noong siya ay maliit pa. Sa kabila ng mga ito, ipinanalangin ng Santo Papa na ang World Meeting of Families ay maging matagumpay at ang mga lumahok dito ay ipursigi ang pagpapakalat ng magandang balita. Bagamat tapos na ang isinasagawang preparasyon ng Simbahang Katoliko para sa pagbisita ng Santo Papa, hinikayat na lamang nila ang bawat isa na mag-alay ng panalangin para sa kalusugan nito. (Ulat ni Jhay Mejias)</body>
<link>http://www.philstar.com/Article.aspx?articleId=173705&amp;publicationSubCategoryId=92</link>
</article>
<article>
<title>Biyahe ni GMA sa Europe kinansela</title>
<author>Lilia Tolentino</author>
<date>
<month>August</month>
<day>27</day>
<year>2002</year>
</date>
<body>Kinansela ni Pangulong Arroyo ang nakatakda sanang biyahe nito sa Europe sa susunod na buwan dahil makakapulong din daw niya ang mga pinuno dito sa idaraos na APEC Summit sa Mexico sa Oktubre. Ayon kay Press Secretary Ignacio Bunye, bagaman maituturing na mahalaga ang nasabing biyahe dahil bahagi ito ng economic diplomacy ng Pangulo, ang pinag-uukulan aniya ng prayoridad ng Presidente ay kung saan siya mas kailangan. Aalis sana ang Pangulo sa ikalawang linggo ng Setyembre at bibisita sa Barcelona at Madrid, Spain; Copenhagen, Denmark at Vatican City. Nauna rito, umani ng puna mula sa oposisyon at kritiko ang nakatakdang biyahe ng Pangulo dahil nasa gitna umano ito ng paglobo ng budget deficit ng bansa. (Ulat ni Lilia Tolentino)</body>
<link>http://www.philstar.com/Article.aspx?articleId=173707&amp;publicationSubCategoryId=92</link>
</article>
<article>
<title>Bayani kinampihan ng Senado sa paglilinis sa sidewalk vendors</title>
<author>Rudy Andal</author>
<date>
<month>August</month>
<day>27</day>
<year>2002</year>
</date>
<body>Sinuportahan ng Senado ang naging hakbang ni Metro Manila Development Authority (MMDA) Chairman Bayani Fernando sa paglilinis ng mga bangketa mula sa mga sidewalk vendors. Ayon kay Sen. Ramon Magsaysay Jr., kinakailangan pa pala ang isang Bayani Fernando upang tuluyang malinis ang ating mga bangketa mula sa mga sidewalk vendors. Sinabi ni Magsaysay na wala siyang personal na galit sa mga sidewalk vendors bagkus ay pinupuri ito dahil sa kasipagan, subalit dapat ay ilagay nila ang kanilang mga sarili sa tamang lugar. Aniya, mahigpit na ipinagbabawal ang pagtitinda sa bangketa dahil ito ay daanan ng mga pedestrian pero dahil inokupahan ng mga sidewalk vendors ay napilitang magdaan sa mismong kalye ang mga pedestrian na lubhang mapanganib para sa kanila. Idinagdag pa ng mambabatas na dapat ay magkaroon tayo ng isang special retail zone tulad sa Singapore, Thailand at Hong Kong kung saan ay malayang makakapagtinda ang mga ito ng kanilang mga produkto. (Ulat ni Rudy Andal)</body>
<link>http://www.philstar.com/Article.aspx?articleId=173716&amp;publicationSubCategoryId=92</link>
</article>
<article>
<title>Budget kapos nang P133-B</title>
<author>Lilia Tolentino</author>
<date>
<month>August</month>
<day>27</day>
<year>2002</year>
</date>
<body>Inamin ng Malaca&amp;ntilde;ang na umabot na sa P133 bilyon ang budget deficit ng pamahalaan hanggang sa buwang ito ng Agosto. Inihayag ni Budget Secretary Emilia Boncodin na ang kanyang tanggapan ay hirap na hirap nang tumukoy kung saan kukunin ang bawas sa gastos dahil sa patuloy na kabiguan ng Bureau of Internal Revenue (BIR) na matugunan ang kanilang target collection. Sinabi ni Boncodin na lahat ng klase ng pagtitipid ay ginagawa na ng gobyerno kaya ngayon ay hirap nang tumukoy pa kung saan maaaring magtapyas ng gastusin. Ayon pa kay Boncodin, lumalabas na ang ibang ahensiya ng gobyerno ay nagkakaroon ng sobrang gastos tulad ng DPWH na may natuklasang repair scam sa behikulo at mayroon ding under valuation sa value added tax at tax collection diversion. Gayunman, lumobo man ang budget deficit, nilinaw ni Boncodin na hindi apektado ang sahod ng mga empleyado ng gobyerno at Christmas bonus. (Ulat ni Lilia Tolentino)</body>
<link>http://www.philstar.com/Article.aspx?articleId=173718&amp;publicationSubCategoryId=92</link>
</article>
<article>
<title>US ayaw ilabas ang video kay Sabaya</title>
<author>Ely Saludar</author>
<date>
<month>August</month>
<day>27</day>
<year>2002</year>
</date>
<body>Tumanggi ang Estados Unidos na ilabas ang video footage na nagpapatunay umanong patay na si Abu Sayyaf spokesman Abu Sabaya sa naganap na enkuwentro sa Sibuco, Zamboanga del Norte. Ayon kay US Ambassador to the Philippines Francis Ricciardone, walang dahilan upang ilabas sa publiko ang video lalo pat ito ay nasa kamay ng intelligence office ng US. Ang pahayag ni Ricciardone ay sa kabila ng mga kahilingan na ilitaw na ang video footage upang maalis na ang pagdududa kung patay na o buhay pa si Sabaya. Ikinatwiran ni Ricciardone na naipakita na ang video sa mga intelligence officials at maging kay Pangulong Arroyo. Aniya, kumbinsido rin ang US government na patay na si Sabaya kaya hindi na dapat pang pagtalunan ang nasabing usapin. Kaugnay nito, sinabi ni Press Secretary Ignacio Bunye na wala ng balak ang Palasyo na ipilit pa ang pagpapalabas ng video at nauunawaan ng Malaca&amp;ntilde;ang ang pagtanggi ng Amerika dahil itinuturing na isang sensitibong material ng US intelligence ang video footage. Sinabi naman ni National Security Adviser Roilo Golez na hindi gobyerno kundi ang mga nagsasabing buhay si Sabaya ang dapat na maglabas ng ebidensiya upang matapos na ang isyu. (Ulat ni Ely Saludar)</body>
<link>http://www.philstar.com/Article.aspx?articleId=173720&amp;publicationSubCategoryId=92</link>
</article>
<article>
<title>Vice mayor sabit sa kidnapping</title>
<author>Efren Alcantara</author>
<date>
<month>August</month>
<day>28</day>
<year>2002</year>
</date>
<body>NORZAGARAY, Bulacan - Nahaharap ngayon sa kasong kidnapping ang vice mayor ng bayang ito makaraang akusahan ng pagdukot umano sa isang pangunahing testigo sa nangyaring pamamaril at pagpatay sa isang political leader, ilang araw matapos ang May 14, 2001 elections kung saan ang itinurong isa sa mga suspek sa krimen ay ang kapatid ng nasabing opisyal. Nabatid na si Vice Mayor Abner Gener ay sinampahan ng kaso sa Department of Justice matapos umano nitong dukutin ang star witness na si Arthur Daz, upang papirmahin ito sa isang ginawang affidavit na naglalaman ng mga testimonyang babawi sa kanyang mga naunang salaysay na ang kapatid ni Vice Mayor Gener na si Floro &amp;quot;Boy&amp;quot; Gener ang nakita ng naturang saksi na kasama ang ilang mga lalaking armado ng armas na bumaril at pumatay sa biktimang nakilalang si George Orcino, isang kilalang lider-pulitiko sa barangay Tigbe ng bayang ito. Ang sinasabing motibo ng pamamaslang ay ang pagkatalo umano ng suspek sa pagka-alkalde sa ginanap na halalan noong nakaraang taon. Mariin namang pinabulaanan ng nasabing vice mayor ang mga akusasyon sa kanilang dalawang magkapatid, dahilan sa ito anya ay pawang mga politically-motivated issues lamang na gustong sirain ang kanilang reputasyon sa pulitika, dahil alam na alam anya sa kanilang bayan na sila ang magiging mahigpit na kalaban ng mga pulitiko dito sa susunod na 2004 national at local elections. Napag-alaman din na bukod sa kasong kidnapping na isinampa kay Vice Mayor Gener sa DOJ ay may kinakaharap din itong kaso sa Office of the Ombudsman kabilang ang isang barangay captain at siyam na konsehal kaugnay naman sa umanoy pamemeke ng lagda ng isang complainant sa isang huwad na affidavit of desistance sa isang kaso na isinampa laban sa nabanggit na chairman. (Ulat ni Efren Alcantara)</body>
<link>http://www.philstar.com/Article.aspx?articleId=173811&amp;publicationSubCategoryId=92</link>
</article>
<article>
<title>PACER demoralisado sa bintang na rubout kay Marohombsar</title>
<author>Danilo Garcia</author>
<date>
<month>August</month>
<day>28</day>
<year>2002</year>
</date>
<body>Demoralisado ngayon ang mga miyembro ng PNP-Police Anti-Crime Emergency Response (PACER) dahil sa matinding akusasyon ng publiko na isang rubout ang nangyari sa pagkapaslang kay Pentagon kidnap-for-ransom spokesman Faisal Marohombsar. Sa isang press conference kahapon sa Camp Crame, sinabi ni deputy director for operations, director Gen. Edgar Galvante, nanghihina ngayon ang loob ng mga pulis na nagsagawa ng operasyon sa Magallanes, Cavite dahil sa halip na purihin ay pinagdudahan pa ang pagiging lehitimo ng naturang barilan. Sa halip na batikos, hiniling ng mga pulis ang suporta sa publiko para sa mga susunod pang operasyon. Samantala, pinabulaanan din ng PNP-Crime Laboratory chief Sr. Supt. Restituto Mosqueda ang akusasyon ng pamilya ni Marohombsar na binabaril ang suspek habang nakaluhod. Ipinaliwanag nito na base sa kanilang pagsusuri, si Marohombsar ay nagtamo ng tatlong tama ng punglo sa M16 rifle kung saan dalawa dito ang malapit sa kilikili. Nabatid pa na ang bala ay pumasok sa gitnang bahagi ng kanang kilikili ni Marohombsar at paitaas ang direksiyon nito kung saan lumabas ito sa gawing itaas. Kung binaril umano si Marohombsar ng nakaluhod ito ay dapat sana pababa ang tagos ng bala na tumama sa kanyang katawan. Itinanggi rin nito na nagtamo ng laslas sa leeg ang suspek. Konting pasa at gasgas lamang ang tinamo ng suspek kung saan ipinaliwanag na normal lamang ito sa mga taong natutumba. Positibo rin sa paraffin test ang bangkay ni Marohombsar subalit hindi pa umano naisasailalim sa pagsusuri ang narekober na armas nito na M16 rifle. (Ulat ni Danilo Garcia)</body>
<link>http://www.philstar.com/Article.aspx?articleId=173817&amp;publicationSubCategoryId=92</link>
</article>
<article>
<title>Undocumented, overstaying Malaysians sa bansa ipatapon din - Sen. Barbers</title>
<author>Rudy Andal/Ely Saludar</author>
<date>
<month>August</month>
<day>28</day>
<year>2002</year>
</date>
<body>Iginiit kahapon ni Senator Robert Barbers na ipatupad din ng gobyerno ang Immigration law kung saan ay simulan ding ipatapon palabas ng bansa ang mga undocumented at overstaying Malaysian nationals. Sinabi ni Sen. Barbers, chairman ng Senate committee on public order and illegal drugs, dapat ipatupad ng pamahalaan ng mahigpit ang ating Immigration law laban sa mga Malaysian na illegal na naninirahan sa bansa. Tulad ng ginagawa ng Malaysian government sa mga illegal staying Filipinos sa kanilang bansa, ay salakayin din natin ang kanilang tahanan dito dahil baka mayroon silang itinatagong mga kontrabando. Marami umanong Malaysian na naririto sa bansa ang mga overstaying at ilan sa mga ito ay nagnenegosyo ng mga pirated VCDs. Sinabi pa ni Barbers na dapat ibalik natin sa kanila ang kanilang pagtrato sa ating mga kababayan at sa pamamagitan nito ay malamang na matauhan sila para tratuhin naman nilang tao ang mga Pinoy. Kasabay nito, inatasan na ng Malaca&amp;ntilde;ang ang Department of Foreign Affairs (DFA) na umaksiyon sa ulat na may namatay sa gutom at uhaw na bata na kabilang sa mga Pinoy deportees sa Malaysia dahil sa hindi makataong pagtrato. Sinabi ni Press Secretary Ignacio Bunye na ang DFA ang siyang nangangasiwa sa mga ganitong usapin. Bukod sa DFA, tumutulong din ang DSWD sa pagkalinga sa mga deportees. Nagtayo na ng dalawang reception center ang gobyerno sa Zamboanga City at Tawi-tawi na siyang dadaungan ng mga ito. Umiwas naman si Bunye sa mga panukalang agad na magsampa ng diplomatic protest laban sa gobyerno ng Malaysia at sinabi nito na nasa kamay na ng DFA ang pag-aksiyon. (Ulat nina Rudy Andal/Ely Saludar)</body>
<link>http://www.philstar.com/Article.aspx?articleId=173825&amp;publicationSubCategoryId=92</link>
</article>
<article>
<title>FPJ di pa nakukumbinsi ni Erap sa 2004</title>
<author>Lilia Tolentino/Malou Escudero</author>
<date>
<month>August</month>
<day>28</day>
<year>2002</year>
</date>
<body>Inamin ni dating Pangulong Estrada na patuloy pa rin ang ginagawa niyang panliligaw sa kanyang matalik na kaibigan at kumpareng si Fernando Poe Jr. upang tumakbong presidente sa 2004. Ayon kay Estrada hanggang sa ngayon ay hindi pa niya napapatango ang kaibigan na pumalaot sa larangan ng pulitika at kasalukuyan pa rin niyang hinihimok para pumayag na kumandidatong pangulo. Hanggang sa ngayon ay hindi pa naghahayag ng interes ang aktor kaya hindi pa masigurado ni Estrada kung makukumbinsi niya ito. Ayon pa sa dating pangulo, kung tutuusin mas sikat at mahusay na artista kaysa kanya ang kumpare niyang si Poe at alam niyang marami itong makukuhang boto kung papayag siyang lumaban sa panguluhan sa 2004. Sinabi din ni Estrada na nagdadalawang-isip lamang si FPJ dahil wala itong karanasan sa pulitika kaya ayaw pa nitong kumpirmahin ang pagkandidato. Pinayuhan na umano ni Estrada si Poe na hindi naman kailangang marunong na talaga sa takbo ng pulitika dahil sa matututunan naman umano ito sa kalaunan. (Ulat nina Lilia Tolentino/Malou Escudero)</body>
<link>http://www.philstar.com/Article.aspx?articleId=173830&amp;publicationSubCategoryId=92</link>
</article>
<article>
<title>Pinahiram na Pajero kay Sen. Revilla pinababalik</title>
<author>Rudy Andal</author>
<date>
<month>August</month>
<day>28</day>
<year>2002</year>
</date>
<body>Pinayuhan kahapon ng Senado si Sen. Ramon Revilla Sr. na ibalik na lamang nito sa Department of Public Works and Highways ang ipinahiram ditong sasakyan. Sinabi nina Senate President Pro-Tempore Juan Flavier at Senate Minority Leader Tito Sotto na mas makabubuti kung isasauli na lamang ni Sen. Revilla ang ipinagamit ditong Mitsubishi Pajero ng DPWH bilang delicadeza. Ito ay matapos aminin ni Revilla na may pinahiram sa kanyang Pajero ang DPWH may 8 taon na ang nakakaraan pero siya ang personal na gumagastos sa pagpapagawa nito at gasolina. Sinabi ni Revilla na ginagamit niya ang Pajero sa pag-inspeksiyon ng mga pagawaing-bayan partikular sa pagpanhik sa mga matataas na lugar. Ayon naman kay Sen. Robert Barbers, kung siya ang pahihiramin ng DILG ng sasakyan bilang chairman ng committee on local government ay hindi niya ito tatanggapin. Aniya, sa buong panahon ng kanyang panunungkulan blang senador ay wala namang magtangka sa kanya na pahiramin ng sasakyan ng isang ahensiya ng gobyerno upang magampanan niya ang kanyang tungkulin bilang pinuno ng isang komite. (Ulat ni Rudy Andal)</body>
<link>http://www.philstar.com/Article.aspx?articleId=173837&amp;publicationSubCategoryId=92</link>
</article>
<article>
<title>Restaurant ni Rico Yan nabiktima ng P20-M sa tax scam</title>
<author>Malou Escudero</author>
<date>
<month>August</month>
<day>28</day>
<year>2002</year>
</date>
<body>Hindi nakaligtas ang restaurant na pag-aari ng namayapang actor na si Rico Yan sa tax scam matapos ibunyag kahapon ni Bukidnon Rep. Juan Miguel Zubiri na umaabot sa P20 milyon na ibinayad sa buwis ang nawawala. Sa isang privilege speech sinabi ni Zubiri, part-owner din sa Tequila Joe at California Pizza, na sinisingil sila ngayon ng BIR ng nasabing halaga sa kabila na nabayaran na nila ito. Ang dahilan, hindi nakarating sa BIR ang mga ibinayad nila para sa value added tax (VAT) at iba pang tax payments. Sinabi ng mambabatas na natuklasan nila na sa halip na tumuloy sa ahensiya ang ibinabayad nilang tseke ay napupunta ito sa bank account ng isang pribadong indibidwal na may pangalang &amp;quot;Alfredo delos Santos.&amp;quot; Kabilang sa mga bayad na hindi napunta sa BIR ay noong Hulyo 2000 hanggang Mayo 2002, pati na rin ang VAT remittances noong 2001. Ayon kay Zubiri, regular nilang idinedeposito ang tsekeng pambayad sa BIR sa United Coconut Planters Bank (UCPB) kaya hindi nila alam kung paanong sa ibang account ito nake-credit. Kasalukuyan nang iniimbestigahan ng NBI ang pangyayari. (Ulat ni Malou Escudero)</body>
<link>http://www.philstar.com/Article.aspx?articleId=173841&amp;publicationSubCategoryId=92</link>
</article>
<article>
<title>Bitay sa 3 rapist pinigil ni GMA</title>
<author>Lilia Tolentino</author>
<date>
<month>August</month>
<day>29</day>
<year>2002</year>
</date>
<body>Ipinagpaliban ni Pangulong Arroyo ng tatlong buwan pa ang mga naka-schedule na pagtuturok ng lethal injection sa tatlong death convict para masusing marepaso ng Department of Justice (DOJ) ang kaso ng mga ito na mabibitay sa salang rape. Nagbigay indikasyon kahapon ang Presidente na maaari niyang pagkalooban ng &amp;quot;executive clemency&amp;quot; ang mga bilanggo sa death row sa kasong rape, pero hindi sa kasong kidnapping. Pinag-aaralan ngayon ng DOJ kung gagawaran ng executive clemency o pagpapatawad ang tatlong death convicts na takda sanang bitayin sa loob ng taong ito. Ang suspensiyon ng parusang kamatayan ay nakapaloob sa tatlong magkakahiwalay na direktibang pinalabas ng Pangulo kina Rolando Pagdayawon, Eddie Sernadilla at Filomeno Serrano. Si Pagdayawon ay dapat sanang bitayin sa Agosto 30, 2002 subalit pinalawig ito ng hanggang Nobyembre 28, 2002; si Sernadilla ng Pangasinan ay sa Setyembere 3, 2002 pero ito ay inilipat sa Disyembre 2, 2002, samantala si Serrano na hinatulan ng Pasig RTC at nakatakdang bitayin sa Setyembre 20, 2002 ay iniurong sa Disyembre 19, 2002. Sinabi ni Press Secretary Ignacio Bunye na ang tatlong reprieve order ay may lagda ng Pangulo at ni Executive Secretary Alberto Romulo na ipinadala kahapon sa opisina ni Justice Secretary Perez. &amp;quot;The penal system is supposed to be rehabilitation rather than revenge. You rehabilitate a live person and not a dead person,&amp;quot; anang Presidente. Ayon sa Pangulo, iba ang kaso ng pangingidnap dahil ang mga ito kahit na nasa loob ng bilangguan ay makakapagsagawa pa ng operasyon. &amp;quot;Rape is a crime of passion. You can therefore rehabilitate them while under custody,&amp;quot; sabi pa ng Pangulo. Gusto muna raw niyang mabigyang pagkakataon ang debate sa panukalang batas na pirmado ng 100 mga kongresista na humihiling na alisin na ang parusang bitay. Ipinagpalagay naman ng ilang sektor na ang ginawa ng Panguloy tanda ng panlalambot ng kanyang pagkatig sa death penalty dahil sa pag-uudyok ng simbahan at mga human rights group. Kasalukuyang niluluto rin sa Senado ang bill para ibasura ang bitay. (Ulat ni Lilia Tolentino)</body>
<link>http://www.philstar.com/Article.aspx?articleId=173918&amp;publicationSubCategoryId=92</link>
</article>
<article>
<title>Negosasyon sa Sulu kidnappers ipinatigil ng Pangulo</title>
<author>Ely Saludar</author>
<date>
<month>August</month>
<day>29</day>
<year>2002</year>
</date>
<body>Ipinatitigil na ni Pangulong Arroyo ang anumang negosasyon sa mga bandidong grupo na bumihag sa apat na miyembro ng Jehovahs Witnesses sa Patikul, Sulu. Sinabi ng Pangulo na nagsisilbing balakid sa operasyon ng militar ang nasabing negosasyon. Inihalimbawa nito ang mga ilalatag na kondisyon ng mga kidnapper na aniyay magpapatagal lamang sa military operation. Nais ng Pangulo na magtuluy-tuloy ang rescue operations sa mga nalalabing bihag. Sa kasalukuyan ay may anim na batalyon ng militar kabilang ang Scout Rangers ng Phil. Army ang patuloy na sumusuyod sa kagubatan upang hanapin ang pinagtataguan sa mga bihag. Selyado na ang lahat ng exit points na maaaring daanan ng mga kidnapper sa pagtakas nila tangay ang mga hostage. Kasabay nito, pinalawig ng Pangulo ng ilang araw ang termino ni AFP Chief of Staff Gen. Roy Cimatu. Si Cimatu ay magreretiro sa Sept. 4 subalit nais ng Pangulo na manatili ito ng hanggang Setyembre 10 ngayong taon. Ipinahiwatig ng Pangulo na bago umalis sa AFP si Cimatu ay baka maresolba nito ang problema sa Sulu. Aminado ang Pangulo na nanghihinayang siya kay Cimatu subalit nais din nitong bigyan ng pagkakataon ang iba pang opisyal sa AFP. (Ulat ni Ely Saludar)</body>
<link>http://www.philstar.com/Article.aspx?articleId=173933&amp;publicationSubCategoryId=92</link>
</article>
<article>
<title>2 bagong SC justices hinirang</title>
<author>Lilia Tolentino</author>
<date>
<month>August</month>
<day>29</day>
<year>2002</year>
</date>
<body>Dalawang bagong associate justice ng Korte Suprema ang itinalaga ni Pangulong Arroyo para punan ang dalawang bakanteng puwesto. Hinirang ng Pangulo sina Conchita Morales at Romeo Callejo. Ang dalawa ang siyang napili ng Presidente mula sa mga inirekomenda ng Judicial Bar Council (JBC) para pumalit sa mga nagretiro nang sina Associate Justices Jose Melo at Sabino de Leon. Matatandaang nagkaroon ng kontrobersiya ang pagpupuno sa mga bakanteng puwesto sa Supreme Court matapos ihayag ni Chief Justice Hilario Davide na gustong makialam ng Malaca&amp;ntilde;ang sa listahan ng mga dapat irekomenda sa Kataas-taasang Korte. Dahil sa pahayag na ito ni Davide, nagpaliwanag si Justice Secretary Hernando Perez na hiniling lang niya sa JBC na pinamumunuan ni Davide na gawing magaan ang alituntunin sa pagpili ng mga kandidato para makabilang sa rekomendasyon si dating Presidential Legal counsel Adolf Azcuna. Nagharap ng petisyon si Perez para mabigyan ng konsiderasyon na magkaroon ng pang-10 at pang-11 aspirante sa bakanteng puwesto. Sinabi ni Perez na lima lang kandidato ang nasa listahan ng isinumiteng rekomendasyon ng JBC gayong ang normal na listahan ay may 10 kandidato. Subalit sinabi ng JBC na lima lamang sa 10 nasa listahan ang nakakuha ng apat na boto ng mga miyembro ng JBC para makasama sa tinatawag na &amp;quot;shortlist&amp;quot; na isinumite sa Pangulo para pagpilian nito. Si Azcuna ay nakakuha lang ng 3 boto sa JBC. (Ulat ni Lilia Tolentino)</body>
<link>http://www.philstar.com/Article.aspx?articleId=173935&amp;publicationSubCategoryId=92</link>
</article>
<article>
<title>Pag-angkin sa Sabah binuhay</title>
<author>Rudy Andal/Malou Escudero</author>
<date>
<month>August</month>
<day>29</day>
<year>2002</year>
</date>
<body>Matapos ang hindi makataong pagtatrato ng Malaysian government sa pagpapauwi sa mga undocumented Pilipino na nasa Sabah, iginiit kahapon ng mga mambabatas na buhayin ang pakikipaglaban ng bansa upang mabawi ang Sabah bilang teritoryo ng Pilipinas sa pamamagitan ng diplomatikong paraan. Sinabi ni Senator Manuel Villar, chairman ng Senate committee on foreign relations, hindi tayo naghahamon ng away sa bansang Malaysia pero nais lamang nating igiit na hindi pa tayo sumusuko sa pag-angkin sa Sabah island kaya pag-aaralan natin kung paano natin ito muling mababawi. Ipinaliwanag pa ng senador na hindi dapat palayasin sa Sabah ang mga naninirahan at nagtatrabaho doong Filipino dahil bahagi pa rin ito ng Pilipinas. Naniniwala naman sina Ilocos Norte Rep. Imee Marcos at Negros Occidental Rep. Apolinario Lozada na mahina ang epekto ng isinumiteng diplomatic protest ng Department of Foreign Affairs (DFA) sa Malaysia. Sinabi ni Marcos sa isang press briefing na kailangan nang buhayin ang isyu ng pag-angkin sa Sabah matapos itong pabayaan ng mga nakaraang administrasyon. Kasabay nito, hiniling ni Lozada kay Pangulong Arroyo na personal na tawagan nito si Malaysian Prime Minister Mahathir Mohammad upang ipaabot ang hindi magandang pagtrato sa mga Pinoy deportees. Tinatayang aabot sa 700,000 Pinoy na naninirahan at naghahanap-buhay sa Sabah ang maapektuhan sa desisyon ng Malaysian government. Subalit idinagdag ni Marcos na hindi dapat maging confrontational ang pagresolba sa pagbawi sa Sabah. Dapat aniyang iwasan ang nangyaring girian sa pagitan ng Pilipinas at Malaysia noong panahon ni dating Pangulong Macapagal. (Ulat nina Rudy Andal/Malou Escudero)</body>
<link>http://www.philstar.com/Article.aspx?articleId=173946&amp;publicationSubCategoryId=92</link>
</article>
<article>
<title>Giyera laban sa droga idineklara</title>
<author>Ely Saludar</author>
<date>
<month>August</month>
<day>29</day>
<year>2002</year>
</date>
<body>Inilunsad ngayon ni Pangulong Arroyo ang malawakang giyera laban sa illegal na droga matapos niyang mabatid na halos lahat ng mga arestadong kriminal ay nasa ilalim ng impluwensiya ng ipinagbabawal na gamot lalo na aniya ang mga sangkot sa mga karumal-dumal na krimen. Inihalimbawa dito ang mga naarestong kasamahan ng napaslang na Pentagon leader na si Faisal Marohombsar na nasa impluwensiya ng drugs. Ang pahayag ng Pangulo ay matapos na pulungin ang mga opisyal ng Dangerous Drugs Board na pinamumunuan ni DILG Secretary Joey Lina at Philippine Drug Enforcement Agency sa ilalim ni retired General Anselmo Avenido. Iniutos din ng Pangulo na rebisahin ang order of battle ng PNP upang tukuyin ang mga sindikato sa droga. Sinabi naman ni Lina na inorganisa na ang mga Drug Enforcement Council sa buong bansa at magsasagawa ng imbentaryo sa lahat ng mga kumpiskadong illegal drugs upang agad na sunugin. (Ulat ni Ely Saludar)</body>
<link>http://www.philstar.com/Article.aspx?articleId=173948&amp;publicationSubCategoryId=92</link>
</article>
<article>
<title>Ambassador sa Malaysia palayasin</title>
<author>Rudy Andal, Malou Escudero, Gemma Amargo at Lilia Tolentino</author>
<date>
<month>August</month>
<day>30</day>
<year>2002</year>
</date>
<body>Hiniling ng mga mambabatas kahapon kay Foreign Affairs Secretary Blas Ople na sibakin nito ang ambassador ng Pilipinas sa Malaysia dahil sa pagkabigo nito sa kanyang tungkulin na maasikaso ang ating mga kababayan na ipinagtabuyang parang hayop. Sinabi ni Senator Renato Cayetano, dapat lamang kaagad na i-recall ni Sec. Ople si Ambassador to Malaysia Taufik Mohamed Noor dahil sa kapalpakan nitong maayos ang mga dokumento ng mga deportees sa Sabah hanggang sumapit ang deadline ng mga ito at palayasin. Ayon naman kay Iloilo Rep. Raul Gonzales na ang makabubuting gawin na lamang ay kanselahin ang embahada ng Pilipinas sa Malaysia kung saan wala na itong ambassador at pauwiin si Noor kapag hindi nito natulungan ang mga natitira pang Filipino sa nasabing bansa. Iginiit pa ni Gonzales na hindi dapat magpadalos-dalos ang pamahalaan sa pag-apela sa kaso ng mga Pinoy deportees. Dapat anyang samantalahin na ng gobyerno ang kanilang mga nalalaman sa diplomatikong paraan para mabigyan ng maayos na solusyon o kasagutan ang nasabing isyu. Inihalimbawa ni Gonzales ang paglapit sa United Nations Human Rights committee at UN Commission on Refugees. Sakaling mabigo ang UN na maresolbahan ang isyu ay saka pa lamang gamitin ng pamahalaan ang ginamit nitong aksiyon noon sa Singapore noong kainitan ng kaso ni Flor Contemplacion na binitay. Samantala, nanawagan ang DOJ sa Pinoy deportees mula sa Malaysia na personal na maghain ng kanilang reklamo dahil sa ginawang pagmamaltrato sa kanila ng mga pulis-Malaysia. Sinabi ni Justice Secretary Hernando Perez na dapat ay maghain ng kani-kanilang demanda ang mga Filipinong minaltrato kabilang ang mga namatayan ng anak, dulot ng matinding gutom na kanilang inabot. Iginiit ni Perez na maaari namang maghain ng class suit ang lahat ng mga Pinoy na gustong ireklamo ang pagmamalupit na kanilang naranasan. Maaaring humingi ang mga ito ng danyos perwisyo sa kanilang mga natamong pananakit at pagmamaltrato. Tiniyak ni Perez na siya mismo ang kikilos para tulungan ang mga deportees na minaltrato ng mga Malaysian police. Ang tanging pangamba lamang ni Perez ay hindi magpapasakop ang bansang Malaysia sa naturang demanda dahil ang paglilitis ay maaari lamang isampa sa mga hukuman sa kanilang bansa at hindi sa mga hukuman sa Pilipinas. Samantala, ipinauubaya na ng Malaca&amp;ntilde;ang kay Secretary Ople ang pagsasagawang pag-aaral at rekomendasyon kung nararapat na humingi ng danyos perwisyo sa pamahalaang Malaysia dahil sa pagkamatay ng mga bata at pagmamaltratong dinanas ng mga Pilipinong pinalayas sa Sabah. (Ulat nina Rudy Andal, Malou Escudero, Gemma Amargo at Lilia Tolentino)</body>
<link>http://www.philstar.com/Article.aspx?articleId=174045&amp;publicationSubCategoryId=92</link>
</article>
<article>
<title>Pinoy deportees sinisi sa pagtaas ng krimen sa Malaysia</title>
<author>Ellen Fernando</author>
<date>
<month>August</month>
<day>30</day>
<year>2002</year>
</date>
<body>Sinisi kahapon ng Malaysian government ang mga illegal immigrants kabilang na ang may 350,000 Filipino deportees sa paglobo ng krimen at pagkalat ng nakahahawang sakit sa naturang bansa. Base umano sa ginawang statistics ng Royal Malaysian police, tumaas ang bilang ng kasong pagnanakaw, panghoholdap at pagpatay pati na rin ang pagkalat ng infectious diseases sa nasabing bansa simula ng dumagsa ang mga illegal alien kabilang na ang libu-libong Pilipino na pawang undocumented at ipinasailalim sa deportation proceedings. Sinabi sa report na nakakaalarma rin ang pagtaas ng kasong pagtutulak o pagbebenta ng droga na nagagawa ng mga illegal alien dahil sa kakapusan ng pera na pampakain sa kanilang pamilya. Gayunman, nilinaw ng embahada na bukas pa rin ang Malaysia sa mga dayuhan na nagnanais magtrabaho doon basta dokumentado at legal. (Ulat ni Ellen Fernando)</body>
<link>http://www.philstar.com/Article.aspx?articleId=174054&amp;publicationSubCategoryId=92</link>
</article>
<article>
<title>Pasaporte, travel document fees libre sa mga deportees na gustong bumalik sa Malaysia</title>
<author>Ellen Fernando</author>
<date>
<month>August</month>
<day>30</day>
<year>2002</year>
</date>
<body>Upang ganap na makabalik ang mga Pinoy deportees at makapagtrabaho sa Malaysia bilang &amp;quot;documented persons,&amp;quot; iniutos kahapon ni Foreign Affairs Sec. Blas Ople na i-waive ang bayad ng kanilang pasaporte at travel document fees na iaaplay sa DFA. Ayon kay Ople, ito ay magsisilbing &amp;quot;one time action&amp;quot; para sa mga returnees sa Malaysia upang maipagpatuloy ang kanilang trabaho doon na ginagarantiyahan naman ng Malaysian government na mula sa tamang dokumentasyon ay papayagan nilang makabalik ang mga Filipinong pinalayas doon. Kaugnay nito, hiniling na rin ni Ople kay Labor Secretary Patricia Sto. Tomas na alisin o i-waive ang POEA fees para sa kapakanan ng mga deportees. (Ulat ni Ellen Fernando)</body>
<link>http://www.philstar.com/Article.aspx?articleId=174060&amp;publicationSubCategoryId=92</link>
</article>
<article>
<title>FVR inatasan ni GMA na kausapin si Mahathir</title>
<author>Ely Saludar</author>
<date>
<month>August</month>
<day>30</day>
<year>2002</year>
</date>
<body>Itinalaga ni Pangulong Arroyo si dating Pangulong Ramos na magsilbing emisaryo ng Malaca&amp;ntilde;ang upang kausapin si Malaysian Prime Minister Mahathir Mohamad. Sinabi ng Pangulo na kanyang aatasan si Ramos na makipag-usap kay Mahathir upang talakayin ang problema sa mga Pinoy deportees na minaltrato sa Sabah. Ang desisyong ito ng Pangulo ay matapos na personal na bisitahin ang kalagayan ng mga Pinoy na dumating sa Bongao, Tawi-tawi. Si Ramos ang sinasabing malapit na kaibigan ni Mahathir at inaasahang magkakaroon ng positibong resulta sa pag-uusap. Kaugnay nito, pinaiimbestigahan na ng pamahalaang Malaysia ang maka-hayop na pagmaltrato sa mga Pinoy deportees. Itoy matapos umalma na rin pati ang Indonesia bunga ng pagkamatay ng 12 batang deportees. Handa anyang akuin ng Malaysia ang responsibilidad sa pagkamatay ng mga ito kung mapapatunayang nagkulang ang kanilang gobyerno. (Ulat ni Ely Saludar)</body>
<link>http://www.philstar.com/Article.aspx?articleId=174067&amp;publicationSubCategoryId=92</link>
</article>
<article>
<title>Reporma sa AFP laban sa NPA isinusulong na</title>
<author>Rudy Andal</author>
<date>
<month>August</month>
<day>30</day>
<year>2002</year>
</date>
<body>Dahil sa pagnanais ni Pangulong Arroyo na wakasan ang New Peoples Army (NPA) ay tuluyan nang ipatutupad ang modernisasyon sa Sandatahang Lakas para labanan ang internal threat sa bansa. Ayon kay AFP Vice Chief of Staff Lt. Gen. Gregorio Camiling Jr., pinuno din ng AFP modernization program, lubos na kakailanganin ng militar ang mga makabagong kagamitan at komunikasyon upang maging epektibong kontrahin ang banta sa seguridad ng bansa. Inihayag din ni Camiling na kamakailan lamang ay nilagdaan ni AFP Chief Gen. Roy Cimatu ang 2 kontrata para sa modernisasyon ng militar sa pagbili ng modernong armas at sasakyan. &amp;quot;The two contracts cover the Armys acquisition of the Squad automatic weapons as well as upgrades to the Navys peacock class vessels,&amp;quot; wika pa ng AFP vice chief. Susunod na bibilhin naman ng AFP ay ang mga modernong komunikasyon, sasakyan at armored vehicles pati na rin ang iba pang armas at bala. Aniya, kakailanganin na lamang dito ang apruba ni Defense Secretary Angelo Reyes para ganap na maipatupad ito. Iginiit pa ni Camiling na kakailanganin din ng militar ang mga makabagong sasakyang panghimpapawid upang ganap na malabanan ang panloob na suliranin sa NPA. Binigyang-diin pa ni Camiling na ang all-out war ng gobyerno laban sa kilusang komunista ay bahagi lamang ng total effort ng pamahalaan upang bigyang solusyon ang suliranin sa CPP-NPA pati na rin ang naging ugat ng armadong pakikibaka nito. Ipinaliwanag pa nito, hindi na mauulit ang naganap noong taong 2000 kaugnay sa all-out war sa MILF dahil ang ginagamit ngayon ng militar ay multi-sectoral effort para lutasin ito. (Ulat ni Rudy Andal)</body>
<link>http://www.philstar.com/Article.aspx?articleId=174071&amp;publicationSubCategoryId=92</link>
</article>
<article>
<title>Mga abogado ng prosekusyon posibleng ma-contempt</title>
<author>Malou Escudero</author>
<date>
<month>August</month>
<day>30</day>
<year>2002</year>
</date>
<body>Posibleng maharap sa panibagong kasong contempt of court ang mga bumubuo ng prosecution panel kontra kay dating Pangulong Estrada sa kasong plunder matapos magpalabas ang mga ito ng isang memorandum sa mga bangko na i-report ang anumang accounts na hinihinalang pag-aari nito. Ayon sa spokesman ni Estrada na si Atty. Raymund Fortun, ang pagpapalabas ng memoranda ay hindi lamang labag sa batas kundi isang pang-aabuso ng kapangyarihan ng hudikatura. &amp;quot;Court order lamang ang maaaring magtulak sa mga bangko na ilabas ang impormasyong hinihingi nila, hindi base sa isang memorandum lamang.&amp;quot; Iginiit pa niyang patunay lamang ito na ignorante ang mga abogado ng prosekusyopn sa bank secrecy law na patuloy na ipinatutupad ng mga bangko upang protektahan ang kanilang mga kliyente. Kinukuwestiyon ng mga court-appointed lawyers ni Estrada ang ilang bahagi ng nasabing ruling dahil isinama ang ilan pang real at personal properties ng mga akusado. (Ulat ni Malou Escudero)</body>
<link>http://www.philstar.com/Article.aspx?articleId=174076&amp;publicationSubCategoryId=92</link>
</article>
<article>
<title>2 trader kinidnap nang 7 pulis</title>
<author>Mario Basco</author>
<date>
<month>August</month>
<day>31</day>
<year>2002</year>
</date>
<body>Dalawang negosyante kasama ang kanilang escort ang iniulat na dinukot ng pitong pulis saka pinalaya makaraang magbayad ng halagang P.1 milyon noong nakaraang Biyernes ng madaling-araw sa harap ng videoke bar sa Zapote, Las Pi&amp;ntilde;as City. Ang mga biktima na pinagbantaang itutumba kapag nagsumbong sa mga awtoridad ay kinilalang sina Marcecilia Caballero, 49, may asawa; Nestor Acsay, 33, may asawa at kasamang si Jomer Ebon, 26, may asawa at pawang residente ng Block 24 Lot Sorrento Subdivision, Panapaan, Bacoor, Cavite. Samantala, ang mga suspek na pinaniwalaang nakatalaga ngayon sa Southern Police District (SPD) Drug Enforcement Group na pinamumunuan ng isang nagngangalang &amp;quot;Col. Ramirez&amp;quot; ay kasalukuyan nang inaalam ang mga pangalan. Base sa police blotter na nakalap ng PSN, naitala ang pangyayari bandang alas-12:15 ng madaling-araw noong Agosto 23, 2002 sa harap ng Ken Ken videoke bar malapit sa Jollibee naturang lugar. Napag-alaman sa source na inabangan ang mga biktima dahil sa impormasyon na nagdadala ng malaking pera ang mga ito dahil na rin sa negosyong money lending kung saan magkasosyo sina Caballero at Acsay. Biglang hinarang ang sinasakyang Pajero (UCT-128) ng mga biktima ng mga armadong suspek na lulan sa tatlong magkakahiwalay na sasakyan na kinabibilangan ng puting Honda Civic (UPG-929), berdeng Lancer (NBU-996) at isang puting kotse na walang plaka. Habang nasa daan ay hinihingian ng pera ang mga negosyante subalit sinabi ng mga ito na wala silang dala kaya idineretso ng mga kidnapper ang mga biktima sa bahay ni Caballero at doon isinagawa ang negosasyon sa ransom. Kalahating milyon umano ang unang hiningi ng mga kidnapper subalit walang mapiga sa mga biktima na ganoong halaga hanggang sa magkasundo sa presyong P100,000. Bukod sa naturang pera ay kinuha pa ng mga suspek ang mamahaling mga alahas at gamit sa bahay bago tuluyang nagsitakas. Sa kasalukuyan ay magsasampa ng reklamo ang mga biktima sa tanggapan ni P/Chief Supt. Reynaldo Velasco, director ng NCRPO para kilalanin ang mga pulis na kidnapper. (Ulat ni Mario Basco)</body>
<link>http://www.philstar.com/Article.aspx?articleId=174170&amp;publicationSubCategoryId=92</link>
</article>
<article>
<title>Pagsakop ng Vietnam sa Spratlys kuryente</title>
<author>Lilia Tolentino</author>
<date>
<month>August</month>
<day>31</day>
<year>2002</year>
</date>
<body>Isa lang kuryenteng balita ang ulat na inokupa na ng Vietnam ang Isla ng Parola sa Spratlys na dating inookupa ng mga sundalong Pilipino. Inihayag ito ni National Security Adviser Roilo Golez bilang tugon sa ulat na naisagawa umano ang pagsakop ng Parola ng mga sundalong Vietnamese noong Enero. Ayon sa report, ang tatlong sundalong Pilipino na nagbabantay sa Parola ay inakit daw ng isang grupo ng kababaihang Vietnamese para samahan sila sa Palawan. Isa daw grupo ng armadong Vietnamese soldiers ang umokupa sa isla at wala nang mabalikang pulo ang tatlong sundalong Pinoy, isang linggo pagkaraang pumunta sila sa Palawan. Ayon naman kay AFP spokesman Brig. Gen. Eduardo Purificacion, hindi dapat mangamba ang mga Pilipino na magkakaroon ng alitan ang bansa sa Vietnam dahil isang &amp;quot;imahinasyon&amp;quot; lamang umano ang napaulat na inokupahan na nila ang Spratlys. Wala umanong istruktura na itinatayo sa mga isla ng Spratlys partikular sa Parola. Maaari umanong mga mangingisda lamang ang nakita sa naturang lugar na normal na dinarayo. (Ulat ni Lilia Tolentino)</body>
<link>http://www.philstar.com/Article.aspx?articleId=174173&amp;publicationSubCategoryId=92</link>
</article>
<article>
<title>Erap nagbabala sa Transco bill</title>
<author>Malou Escudero</author>
<date>
<month>August</month>
<day>31</day>
<year>2002</year>
</date>
<body>Pinayuhan ni dating Pangulong Estrada kahapon ang Malaca&amp;ntilde;ang na huwag nang itulak ang maagang pagpasa ng panukalang naglalayong i-privatize ang National Transmission Corp. (Transco) dahil magiging hudyat lamang umano ito ng mas mataas na power rates na siya namang magpapahirap sa mga consumers. Ang pahayag ay bunsod ng mga ulat na kasalukuyang itinutulak ni Pangulong Arroyo sa mga mambabatas sa Mababang Kapulungan ang nasabing panukala. Sakaling maipasa, maaari nang i-assign ng Transco sa mga lokal at dayuhang concessionaires sa pamamagitan ng concession contract ang pagkumpuni, installation, maintenance at operasyon ng transmission system ng kompanya. Ipinaliwanag din niyang sa sandaling ma-privatize ang Transco, maaring itaas agad ng mga pribadong may-ari ang singil sa kuryente upang mabawi ang kanilang naging investment dito. (Ulat ni Malou Escudero)</body>
<link>http://www.philstar.com/Article.aspx?articleId=174183&amp;publicationSubCategoryId=92</link>
</article>
<article>
<title>Jinggoy pinayagang magpagamot ng puwet sa Makati Med</title>
<author>Malou Escudero</author>
<date>
<month>August</month>
<day>31</day>
<year>2002</year>
</date>
<body>Pinayagan ng Sandiganbayan Special Division si dating San Juan Mayor Jinggoy Estrada upang ipagamot ang kanyang rectal bleeding, subalit limang araw lamang ang ibinigay dito. Nauna nang tinanggihan ng mga mahistrado ang nasabing kahilingan ng nakababatang Estrada at sinabihang manghiram na lang umano ang mga duktor nito ng colonoscope instrument sa ibang ospital saka dalhin sa Veterans Memorial Medical Center upang doon gamutin. Ayon kay Dr. Liberatio Casison, VMMC director, walang ganoong kagamitan ang kanilang ospital na kailangan sa sakit ni Jinggoy. Sa inihaing motion for reconsideration ng panig ni Estrada, sinabi ni Dr. Lorenzo Jocson, doktor ni Jinggoy, na sinubukan niyang manghiram ng colonoscope sa MMC at Cardinal Santos Medical Center subalit tumanggi ang mga ito dahil sa policy ng kanilang ospital. Dahil dito, ay hindi rin umano masisigurado na ipahihiram ng San Juan Medical Center ang kanilang colonoscope. Inatasan na ng korte si PNP Chief Hermogenes Ebdane na siguruhin ang kaligtasan ni Jinggoy sa pag-alis nito ngayon sa VMMC at ang pagbalik mula Makati Med bago ang alas-5 ng hapon sa Setyembre 4. (Ulat ni Malou Escudero)</body>
<link>http://www.philstar.com/Article.aspx?articleId=174186&amp;publicationSubCategoryId=92</link>
</article>
<article>
<title>Pinoy deportees 4 oras bago pinababa ng barko</title>
<author>Malou Escudero</author>
<date>
<month>August</month>
<day>31</day>
<year>2002</year>
</date>
<body>Hindi dapat gamitin ni Pangulong Arroyo sa publicity ang mga Filipino deportees mula sa Malaysia. Ito ang sinabi kahapon ni Bayan Muna Rep. Crispin Beltran matapos lumabas ang balitang halos apat na oras na binuro ang mga deportees sa loob ng barko bago pinababa dahil sa paghihintay sa Pangulo. Sinabi ni Beltran na lumalabas na mas pinahahalagahan ng mga nakapaligid kay Arroyo ang photo-opportunity shots kaysa sa kapakanan ng mga nagutom na deportees dahil hindi pinababa agad ang mga tao upang makita umano sa media na sinasalubong sila ng Presidente. Dahil dito ay maraming deportees na nangangailangan ng atensiyong medikal ang hindi agad nadala sa ospital bukod pa sa hindi pa umano sila pinakain. Taliwas ito sa ipinahayag ng Pangulo sa panayam sa media na tanghali na dumating sa daungan ang barko na sumundo sa mga deportees at pinakain na ang mga ito. Sinabi ni Beltran na nagpapakita lamang umano ito na para sa pamahalaan ang kalagayan ng mga deportees ay isang oportunidad na magagamit ng mga opisyal upang maipakita nila ang kanilang pekeng sinseridad. (Ulat ni Malou Escudero)</body>
<link>http://www.philstar.com/Article.aspx?articleId=174195&amp;publicationSubCategoryId=92</link>
</article>
<article>
<title>Pagkontrol sa NAIA 3 may go-signal ni GMA</title>
<author>Ely Saludar</author>
<date>
<month>August</month>
<day>31</day>
<year>2002</year>
</date>
<body>Nagbigay ng go-signal si Pangulong Arroyo sa planong pangasiwaan ng gobyerno ang operasyon ng kontrobersiyal na Ninoy Aquino International Airport 3. Sa isang pulong balitaan, sinabi ni Presidential Adviser on Strategic Projects Gloria Tan-Climaco na ang pangunahing direktiba ng Pangulo ay para sa interes ng publiko. Iginiit ng Malaca&amp;ntilde;ang na pansamantala lamang ang pagtake-over ng gobyerno sa NAIA 3. Sa katunayan, nilinaw ni Climaco na ang NAIA 3 ay isasapribado sa loob ng tatlong taon sa ilalim ng build-operatetransfer (BOT) scheme. Ipinaliwanag ni Climaco na sa kasalukuyan ay dalawang opsyon ang maaaring pagpilian ng gobyerno at ito ay ang re-negotiation o rebidding at ang pagdedeklara ng null and void sa PIATCO deal. Pero, sinabi ni Climaco na mas pabor sa publiko ang re-bidding ng kontrata. Nakikita ng pamahalaan ang merito ng alok ng FRAPORT AG, isang German company, na ibinenta sa pamahalaang Pilipinas ang kanilang share sa PIATCO na nagkakahalaga ng 400 milyong dolyar. Ayon kay Climaco, bentahe ito sa publiko dahil hindi maglalabas ng salapi ang gobyerno at sa halip ay kikita pa ang gobyerno sa operasyon ng NAIA kung saan ay itataas sa P600 ang singil sa terminal mula sa P550. (Ulat ni Ely Saludar)</body>
<link>http://www.philstar.com/Article.aspx?articleId=174197&amp;publicationSubCategoryId=92</link>
</article>
<article>
<title>Umalmang NPO employees pinakalma</title>
<author>Ely Saludar</author>
<date>
<month>August</month>
<day>31</day>
<year>2002</year>
</date>
<body>Pinakalma ng Malaca&amp;ntilde;ang ang mga nag-aalburotong empleyado ng National Printing Office (NPO) kaugnay ng balitang bubuwagin na umano ang naturang tanggapan. Sinabi ni Press Secretary Ignacio Bunye na hindi pa pinal ang plano na kabilang ang NPO sa mga bubuwaging tanggapan sa ilalim ng reorganization plan ng Office of the Press Secretary. Ipinaliwanag ni Bunye na hindi basta-basta puwedeng buwagin ang isang tanggapan at kailangang may malinaw na action plan bago lusawin ang isang tanggapan. Samantala, tikom naman ang bibig ni Bunye sa pahayag ng mga empleyado ng NPO na may kinalaman si Presidential publicist Dante Ang sa planong pagbuwag ng naturang ahensiya. (Ulat ni Ely Saludar)</body>
<link>http://www.philstar.com/Article.aspx?articleId=174201&amp;publicationSubCategoryId=92</link>
</article>
</data>