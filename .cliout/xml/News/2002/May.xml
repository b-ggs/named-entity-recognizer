<?xml version="1.0" encoding="ISO-8859-1" ?>
<data>
<article>
<title>4 GenSan bombers todas sa encounter</title>
<author>Joy Cantos,Doris Franche,Rose tamayo at Boyet Jubelag</author>
<date>
<month>May</month>
<day>01</day>
<year>2002</year>
</date>
<body>Apat pang suspek sa madugong pambobomba sa General Santos City noong Abril 21 ang napatay sa 20 minutong pakikipag-engkuwentro sa magkakasanib na elemento ng militar at pulisya sa baybayin ng lungsod na ito, kahapon ng madaling araw. Batay sa ulat, natunugan ng mga operatiba ng Police Regional Office (PRO) 12 at nang 601st Brigade ng Phil. Army ang pagdaong ng mga suspek na umanoy miyembro ng &amp;quot;Striking Force&amp;quot; ng pinagsanib na grupo ng MILF at Abu Sayyaf. Ditoy agad na nagkabarilan na nagresulta sa pagkasawi ng apat na suspek at pag-eskapo nang mga kasamahan nito. Kinilala ni PNP Recom 12 Director P/Senior Supt. Bartolome Baluyot ang mga napatay sa mga alyas na Salih, Abbas, Sadik at Tatoh. Ayon kay Baluyot, naganap ang engkuwentro bandang alas-3:45 ng umaga ng mamataan ng mga operatiba ang grupo ng mga ito sakay ng isang padaong na bangkang de motor sa dalampasigan ng Santos Bangus farm, Purok Royeca, Brgy. Bula nabanggit na siyudad. Napag-alaman na ang mga suspek ay isinailalim sa masusing surveillance operations ng mga awtoridad matapos ang magkakasunod na pambobomba sa General Santos City na ikinasawi nang 15 katao. Kasabay ng pagkakapaslang sa mga suspek ay nabulgar ang panibagong plano ng mga ito na magsagawa muli ng pambobomba sa Gensan at iba pang karatig lugar. Nasamsam mula sa bangkay ng mga ito ang mga subersibong dokumento at isang sketch map na may letterhead ng MILF. Nakasaad sa sketch map ang kanilang operational plan kung saan kabilang sana sa balak nilang pasabugin ang mga lokal na himpilan ng radyo sa Gensan na kinabibilangan ng Bombo Radyo, GMA Super Radyo, RMN Radyo Agong, mga simbahang Katoliko, Iglesia Ni Cristo, Gaisano Mall, Fit Mart Mall, Dolores Hotel, mga palengke ng siyudad, at ilan pang mga establisimiyento doon. Narekober din ang isang liham na may lagda ni Kumander Brix nang 205th Brigade ng MILF na nagsasaad ng instruksiyon sa isang Kumander Madz na patayin ang lahat ng mga Kristiyano, gumawa ng kaguluhan at sunugin ang lahat ng mga gusali bago umalis sa lugar ng kanilang operasyon. Kabilang rin sa mga narekober ang dalawang M16 rifles, dalawang .3526 caliber revolver, M79 grenade launcher, at isang extortion letter mula kay Abu Muslim Al-Ghazie para sa Mercury Drugstore at Dolores Hotel na humihingi nang P500,000. (Ulat nina Joy Cantos,Doris Franche,Rose tamayo at Boyet Jubelag)</body>
<link>http://www.philstar.com/Article.aspx?articleId=159301&amp;publicationSubCategoryId=92</link>
</article>
<article>
<title>TV ad ng McDo nagtuturo raw ng bribery</title>
<author>Rudy Andal</author>
<date>
<month>May</month>
<day>01</day>
<year>2002</year>
</date>
<body>Binatikos kahapon ni Senate President Pro-Tempore Manny Villar ang TV ad ng hamburger chain store na McDonalds dahil sa hindi umano magandang values na itinuturo nito sa ating kabataan. Tinukoy ni Sen. Villar ang TV commercial kung saan ang isang cute at inosenteng batang babae na sumasagot na pabor sa kanyang tatay o &amp;quot;dada&amp;quot; kapalit ng palihim na iniaabot ditong french fries sa ilalim ng lamesa ay nagbibigay umano ng maling impresyon sa isip ng mga batang manonood nito. &amp;quot;Parang ipinapakita natin sa mga bata na walang masama sa panunuhol o bribery, bagamat maganda ang commercial ay hindi magandang mensahe ang iniwan nito sa manonood partikular sa kabataan,&amp;quot; wika ng senador. Sinabi ni Villar, chairman ng Senate committee on agriculture and food, ang higanteng food chain tulad ng McDonalds ay dapat mas maging maingat at responsable sa mga mensaheng ipinararating sa pamamagitan ng kanilang commercial. Iginiit pa ng senador, sa panahong ito na pinipilit nating kumawala sa masalimuot na problema dulot ng graft and corruption, ang mga katulad na TV ads na ito ay maaaring magtanim ng masamang ugali sa mga Filipino na magiging balakid sa mga pagsusumikap natin para mabura ang mga maling pamamaraan. (Ulat ni Rudy Andal)</body>
<link>http://www.philstar.com/Article.aspx?articleId=159308&amp;publicationSubCategoryId=92</link>
</article>
<article>
<title>61 MILF rebels sumuko</title>
<author>Joy Cantos</author>
<date>
<month>May</month>
<day>01</day>
<year>2002</year>
</date>
<body>Muli na namang dumanas ng panibagong dagok ang separatistang grupo ng mga rebeldeng Moro Islamic Liberation Front (MILF) makaraang sumuko sa pamahalaan ang 61 nitong kasapi kabilang ang dalawang field commander sa Cotabato City kahapon. Sa ginanap na simpleng seremonya, personal na tinanggap nina Defense Secretary Angelo Reyes, House defense committee chairman Rep. Prospero Pichay Jr. (Surigao del Sur) at AFP Southcom Chief Lt. Gen. Roy Cimatu ang mga nagsisukong MILF rebels. Si Kamid Kulili alyas Commander Kamid ng 2nd Battalion, 203rd Brigade, Bangsamoro Islamic Armed Forces (BIAF), ang military group ng separatistang MILF ay sumuko kasama ang 50 nitong mga tauhan. Ang grupo ni Kamid ay aktibong nag-ooperate sa Sultan Barongis, Maguindanao. Sumurender rin si Tahir Mayo alyas Commander Bogart kasama ang siyam nitong tauhan mula naman sa Strike Force ng BIAFs 4th Battalion, 2nd Brigade na kumikilos sa bahagi ng Upper Dado, Alamada, Cotabato. Isinuko ng grupo kay Major Gen. Roy Kyamko, chief ng Armys 6th Infantry Division, ang kabuuang 50 sari-saring mga armas na karamihan ay gawa sa ibang bansa. Sinabi ni Reyes sa mga nagbalik-loob na rebelde na huwag sayangin ang pagkakataon sa kanilang pagbabagong-buhay at makiisa sa mga programa ng pamahalaan para sa ikauunlad ng Mindanao Region. (Ulat ni Joy Cantos)</body>
<link>http://www.philstar.com/Article.aspx?articleId=159315&amp;publicationSubCategoryId=92</link>
</article>
<article>
<title>P1-B regalo ni GMA sa Labor Day</title>
<author>Ely Saludar</author>
<date>
<month>May</month>
<day>01</day>
<year>2002</year>
</date>
<body>Inirekomenda ng Department of Labor and Employment ang isang bilyong pisong package para sa mga manggagawa. Isinumite kahapon ni Labor Secretary Patricia Sto. Tomas sa Pangulo ang panukalang package na pinagsamang monetary at non-monetary benefits. Kabilang sa non-monetary package ang pagsasanay para sa displaced workers. Sinabi ni acting Press Secretary Silvestre Afable, inaasahang ihahayag ng Pangulo ang mga social benefits na ito para sa mga workers ngayong Araw ng Paggawa. (Ulat ni Ely Saludar)</body>
<link>http://www.philstar.com/Article.aspx?articleId=159321&amp;publicationSubCategoryId=92</link>
</article>
<article>
<title>Ocampo, Curato kinampihan ng DOJ</title>
<author>Grace Amargo</author>
<date>
<month>May</month>
<day>01</day>
<year>2002</year>
</date>
<body>Ipinagtanggol kahapon ng Department of Justice (DOJ) ang mga testigong sina Clarissa Ocampo at Atty. Manuel Curato na tumatanggap umano ng pinansiyal na suporta mula sa Equitable PCIBank upang tumestigo laban kay dating Pangulong Estrada. Ayon kay DOJ Undersecretary Manuel Teehankee, ang tinatanggap na financial support nina Ocampo at Curato ay maikukumpara lamang sa ibinibigay na tulong ng DOJ sa mga testigong sumasailalim sa Witness Protection Program (WPP). Sinabi pa nito na maituturing na ang halaga ay pakonsuwelo sa mga ito kapalit ng mga sakripisyong kailangan nilang pagdaanan bilang mga testigo. Gayunman, malaki ang paniniwala ni Teehankee na walang epekto ang suportang ibinibigay ng Equitable sa dalawang testigo sa testimonya ng mga ito sa korte. Hindi rin naiwasan ni Teehankee na purihin ang depensa nang palutangin ng mga ito ang usapin ukol sa tulong na tinatanggap nina Ocampo at Curato mula sa naturang bangko. Patunay lamang ito na patas ang nagiging pagdinig sa kaso ng pinatalsik na pangulo. Aniya, nasa kamay na ng hukuman upang timbangin kung ang mga testigo ay binabayaran upang magsinungaling sa korte o kung ang pagtulong ng nabanggit na bangko ay isang simpleng assistance lamang sa mga testigo. Nauna nang nabungkal ng depensa ang minutes ng board meeting ng Equitable-PCIBank kung saan nakasaad ang pagpapahintulot ng pagbibigay ng kompensasyon para sa dalawang testigo. (Ulat ni Grace Amargo)</body>
<link>http://www.philstar.com/Article.aspx?articleId=159327&amp;publicationSubCategoryId=92</link>
</article>
<article>
<title>Malaca&amp;ntilde;ang panatag</title>
<author>Lilia Tolentino</author>
<date>
<month>May</month>
<day>01</day>
<year>2002</year>
</date>
<body>Tiniyak ng Malaca&amp;ntilde;ang na walang dapat na ikaalarma ang publiko sa pagdiriwang ngayon ng Araw ng Paggawa at unang anibersaryo ng EDSA Tres. Ayon kay Press Undersecretary for Broadcast Manny Sanchez, walang ikinakatakot ang Palasyo sa protestang isasagawa ng mga militanteng manggagawa at gayundin ang mga kapanalig ni dating Pangulong Estrada na magdaraos ng kaliwat kanang rally. Sinabi ng Pangulo na bagaman ang bansa ay kumakaharap ngayon sa mga masalimuot na problema, kung ang mga tao ay magkakaisa, maisasakatuparan ang pagsusulong ng hinahangad na kaunlaran sa kabila ng mga suliranin. Sa selebrasyon ngayon ng Labor Day, hinihiling ng Pangulo sa mga obrero na ipagdiwang ang mahalagang araw na ito ng mapayapa. Kahapon pa lang ay puspusan ang pagbabantay ng mga pulis sa palibot ng Malaca&amp;ntilde;ang bilang ensayo sa inaasahang malawakang protesta at demonstrasyon ngayon. (Ulat ni Lilia Tolentino)</body>
<link>http://www.philstar.com/Article.aspx?articleId=159331&amp;publicationSubCategoryId=92</link>
</article>
<article>
<title>Gobyerno manhid sa problema ng manggagawa - KMU</title>
<author>Lilia Tolentino</author>
<date>
<month>May</month>
<day>01</day>
<year>2002</year>
</date>
<body>Mahigpit na kinondena ng Kilusang Mayo Uno (KMU) ang kawalan ng pakiramdam ng pamahalaan sa problema ng manggagawa dahil sa patuloy na pagtangging ipagkaloob ang hinihingi nilang umento sa sahod. Sinabi ng KMU na may karapatang maglunsad ng malawakang kilos-protesta ang mga militanteng grupo dahil sa pagwawalang-bahala ng gobyernong Arroyo sa hinaing ng mga manggagawa. &amp;quot;Walang basehan para kay Arroyo na manatiling Presidente kung hindi niya mabigyan ng solusyon ang paghihirap na dinaranas ng manggagawa at iba pang mamamayan. Ang tangi nitong ibinibigay ay hungkag na mga pangako,&amp;quot; pahayag ng KMU. (Ulat ni Lilia Tolentino)</body>
<link>http://www.philstar.com/Article.aspx?articleId=159334&amp;publicationSubCategoryId=92</link>
</article>
<article>
<title>Burnhams pupugutan na namin! - Sabaya</title>
<author>Joy Cantos</author>
<date>
<month>May</month>
<day>02</day>
<year>2002</year>
</date>
<body>Matapos ibasura ng pamahalaan ang huling hirit na negosasyon para sa pagpapalaya sa mga bihag, nagbanta kahapon si Abu Sayyaf Group (ASG) spokesman Aldam Tilao alyas Abu Sabaya na pupugutan na nila ng ulo sina American couple Martin at Gracia Burnham na mahigit 11 buwan na nilang bihag sa lalawigan ng Basilan. Sa isang radio interview ng DXRZ Radyo Agong ng Radyo Mindanao Network (RMN), sinabi ni Sabaya na tototohanin nila ang kanilang banta kung patuloy na magmamatigas ang gobyerno na papasukin sa iniaalok nilang huling negosasyon ang hinihiling nilang mga negosyador. &amp;quot;This is Sabaya, I just want to make official announcement - we have read the decision of the Philippine government that it does not want to negotiate with the group. Today, it is almost one year now, so the door is close for negotiation,&amp;quot; sabi ni Sabaya. Sa demand ni Sabaya, gusto nitong makipagnegosasyon sa kanilang grupo sina ARMM Gov. Farouk Hussin, Presl Adviser Norberto Gonzales at ex-Malaysian Senator Sarin Karno. &amp;quot;Sa amin tapos na, wala nang negotiation, tinatanggap na namin ang hamon ng Philippine government,&amp;quot; matigas na pahayag ni Sabaya. Matutulad umano ang Burnham couple sa naging kapalaran ni Peruvian American hostage Guillermo Sobero na pinugutan nila ng ulo at inilibing makaraang mapundi na umano ang kanilang grupo at tuluyang mainip na mapagbigyan ang kanilang kahilingan. Sinabi rin ng bandidong lider na hindi na rin nila papayagang magsalita pa sa radyo ang mag-asawang Burnham para umapela dahil isinara na nila ang pintuan para sa anumang negosasyon sa pagpapalaya sa mga bihag. Ayon pa kay Sabaya, walang maibigay ang pamahalaan sa hinihingi nilang US$3 million ransom pero bilyun-bilyong piso umano ang ginagastos para habulin sila. Bahala na anya ang gobyerno kung gusto pa nitong makita ang bangkay ng kanilang mga bihag bilang sagot sa pagbasura sa kanilang &amp;quot;last deal.&amp;quot; &amp;quot;Depende, kung sa tingin namin medyo tagilid ang laban baka siguro i-goodbye na lang ang dalawang (Burnham) ito. So ayaw na namin ng negotiation,&amp;quot; dagdag ni Sabaya ng tanungin kung ang warning ay nangangahulugan ng execution ng mga hostages. Bilang reaksiyon, sinabi naman ni AFP Southcom Chief Lt. Gen. Roy Cimatu na walang dahilan para ihinto nila ang operasyon laban sa mga bandidong Abu Sayyaf sa kabila ng pagbabantang papatayin ang mag-asawang hostage. &amp;quot;Theres no reason to believe what he (caller) has been saying unless he can establish his real identity,&amp;quot; ani Cimatu na nagsabing posibleng propaganda lamang ang pananakot ni Sabaya upang makatakas sa tumutugis na puwersa ng military.(Ulat ni Joy Cantos)</body>
<link>http://www.philstar.com/Article.aspx?articleId=159410&amp;publicationSubCategoryId=92</link>
</article>
<article>
<title>5 pang bomber dedo, 3 tiklo</title>
<author>Rose Tamayo/Joy Cantos/Doris Franche at Boyet Jubelag</author>
<date>
<month>May</month>
<day>02</day>
<year>2002</year>
</date>
<body>Muling umiskor ang magkakasanib na operatiba ng militar at pulisya matapos na mapaslang ang lima pang mga pinaghihinalaang suspek sa madugong pambobomba sa General Santos City sa dalawang magkahiwalay na engkuwentro kahapon sa Mindanao. Base sa report, natunton ng mga elemento ng 6th Infantry Battalion ng AFP ang pinagtataguang safehouse ng mga suspek sa Datu Odin Sinsuat sa Maguindanao at Davao del Sur matapos inguso ng ilang residente. Tatlo pa ang nadakip makaraang masukol habang papatakas. Ang dalawang napatay sa Davao del Sur na kinabibilangan ng isang menor de edad ay kinilalang sina Mohammad Mogantor, 12, at tiyuhin nitong si Ustadz Munib &amp;quot;Lolong&amp;quot; arao, 31, isang Arabic teacher. Hindi pa kilala ang tatlong nasawi. Nakilala naman ang mga naaresto na sina Idris Silongan, kapatid ni Kumander Long Silongan na kilala bilang kilabot na lider ng Pentagon kidnap-for-ransom group sa Mindanao; Datu Salam Paglas at Danny Kamilon. Ang mga napatay ay pawang mga Muslim na umanoy binayaran ng P50,000 at may buwanang sahod na P12,000 para magsagawa ng mga pambobomba at kaguluhan. Kabilang umano ang mga ito sa nagpasabog sa Filmart Mall sa Gensan kamakailan. Ayon kay Recom 12 Director P/Sr. Supt. Bartolome Baluyot, ang mga napatay na suspek ay mga kasamahang nakatakas ng apat na mga Gensan bombers na nasawi sa encouner kamakalawa. Kinumpirma rin ni Baluyot na bukod sa nagkaroon na ng &amp;quot;tactical alliance&amp;quot; ang NPA splinter group, MILF at MNLF Lost Commnad at Abu Sayyaf upang magsagawa ng extortion, pambobomba at iba pang teroristang gawain sa Mindanao ay may isinasagawang &amp;quot;massive recruitment&amp;quot; umano ng mga kabataan ang nasabing mga grupo kaya hindi anya nakapagtataka kung may mga menor de edad na nasawi o naaresto na itinuturong sangkot sa serye ng pagpapasabog. Nasamsam sa mga suspek ang isang sako ng ammonium nitrate, blasting caps, fuel oil, detonating cords at iba pang paraphernalias sa paggawa ng bomba, isang caliber .38 revolver, isang caliber .45, isang road map ng Davao City at mga subersibong dokumento na may pangalan ni MILF chieftain Hashim Salamat. (Ulat nina Rose Tamayo/Joy Cantos/Doris Franche at Boyet Jubelag)</body>
<link>http://www.philstar.com/Article.aspx?articleId=159419&amp;publicationSubCategoryId=92</link>
</article>
<article>
<title>GMA inasar ang media sa 'Gridiron'</title>
<author>Lilia Tolentino</author>
<date>
<month>May</month>
<day>02</day>
<year>2002</year>
</date>
<body>Hindi pumayag si Pangulong Arroyo na maisahan siya ng media sa ginanap na pagtatanghal ng tradisyunal na &amp;quot;Gridiron Night&amp;quot; ng National Press Club (NPC) at bago panoorin ang mga kritisismo ng mamamahayag sa kanyang administrasyon, naunang namukol ng mga puna at patutsada ang Pangulo sa mga mamamahayag at gayundin sa NPC. Sinabi ng Pangulo na ang Gridiron na may temang &amp;quot;The Iron Lady, Glora, Gloria, Labandera&amp;quot; na ginanap sa Manila Hotel kamakalawa ng gabi ay isang paggunita sa kapangyarihan ng media bagaman aniya hindi na niya kailangan ang ganitong babala dahil nagbabasa siya ng pahayagan tuwing umaga at nanonood ng telebisyon kada gabi. &amp;quot;Alam kong titirahin ninyo ako kahit na ako dumalo sa pagtatanghal. Pero higit ang batikos na aanihin ko kung hindi ako dadalo, kaya narito ako ngayon,&amp;quot; wika ng Pangulo. Sinabi pa ng Pangulo na ang buhay sa gobyerno ay tulad ng Gridiron skit na pipintasan ka sa mga pagkakamali at pupurihin sa mga naisagawang tungkulin. Ang mga nasa gobyerno anya ay hindi dapat na mapikon sa mga pamimintas na ito kahit na pikon na pikon na. &amp;quot;Okay lang ang mataray, huwag lang pikon,&amp;quot; sabi pa ng Pangulo kasabay ng palilinaw na hindi siya napipikon subalit likas lang na mataray siya. (Ulat ni Lilia Tolentino)</body>
<link>http://www.philstar.com/Article.aspx?articleId=159427&amp;publicationSubCategoryId=92</link>
</article>
<article>
<title>Erap binalak itakas</title>
<author>Joy Cantos</author>
<date>
<month>May</month>
<day>02</day>
<year>2002</year>
</date>
<body>Hinigpitan kahapon ang seguridad sa Veterans Memorial Medical Center matapos lumutang ang intelligence report na planong itakas ng kanyang mga loyalista si dating Pangulong Estrada kasabay ng mga kilos protesta sa Labor Day. Ang report ay kasunod ng napabalitang pagbawi ng cellphone na ginagamit ni Estrada sa kanyang detention quarters sa Veterans. Napag-alamang binawi ng security detail ni Estrada ang cellphone matapos sumambulat sa telebisyon at radyo ang balitang daang libong ralista na ang kasalukuyang nagtitipon-tipon sa lansangan, partikular sa Mendiola at Welcome Rotonda. Maliban umano sa pagpigil sa pagdagsa ng mga tagasuporta ni Estrada ay pinigilan rin ang dating presidente ng kanyang security personnel na makipagkomunikasyon sa kanyang mga kakampi upang maiwasan ang pagsiklab ng karahasan. (Ulat ni Joy Cantos)</body>
<link>http://www.philstar.com/Article.aspx?articleId=159432&amp;publicationSubCategoryId=92</link>
</article>
<article>
<title>Concert binomba; 8 todas,120 kritikal</title>
<author>Rose Tamayo,Joy Cantos,Teng Garcia,Boyet Jubelag at Doris Franche</author>
<date>
<month>May</month>
<day>03</day>
<year>2002</year>
</date>
<body>Cotabato City  Malagim ang sinapit na kamatayan ng walong katao habang 120 ang nasa malubhang kalagayan makaraang hagisan ng granada ng grupong 18-K gang na pinaniniwalaang sabog sa ipinagbabawal na gamot ang isang concert/disco party sa loob ng compound ng St. Joseph Church, Notre Dame Village sa nasabing lungsod kamakalawa ng gabi. Kinilala ni Sr. Supt. Sanggacala Dampac, PNP city director, ang mga nasawing sina Ayob Lucman ,25; Antoniette Cabrera, 24; Ann Shiella Jasmin, 22; Aljan Macalawan; Weena Baya, 8 at tatlong hindi pa nakikilala. Samantala ang mga nasugatan ay dinala sa ibat-ibang pagamutan dito sa lunsod. Sinabi ni Major General Roy Kyamko, chief ng 6th Infantry Division ng Phil. Army na sa kanilang inisyal na imbestigasyon na posibleng bangag sa bawal na gamot ang mga naarestong suspek dakong alas-6 ng umaga kahapon na nakilalang sina Jasmin Simuan, Pelot Cabud Nasser Datukali,Mursib Mamalinta pawang taga-Maguindanao at Munabantog Natangcop, 21, 4th year college engineering student sa Univeristy of Visayas sa Cebu. Lumalabas pa sa imbestigasyon,dakong alas-6 ng gabi ay inumpisahan ang kasayahan sa pamamagitan ng banda ng Brothers and Friend. Ang mga kabataang suspek ay lumapit sa banda at hinihiling na kantahin ang &amp;quot;Stupid Love&amp;quot; na pinasikat ng grupong Salbakuta. Tinanggihan ng banda ang kahilingan dahil sa hindi umano alam ng mga ito ang lyrics ng nasabing rap song. Nagalit ang mga suspek dahil sa hindi pinagbigyan ang kanilang kahilingan ay nagbanta na may masamang mangyayari sa kanilang kasiyahan at umalis na ang mga ito. Habang nasa gitna ng kasiyahan,dakong alas-10 ng gabi ay bumalik ang mga suspek at inihagis ang isang cacao type na granada na binalutan ng mga bakal. Ilang saksi ang nagsabi na sa lakas ng pagsabog ay halos nagliparan ang ibat-ibang parte ng katawan ng mga nasawi. Dahil dito ay nagkaroon ng stampede at maliban sa nasabugan ng granada ang iba ay nasugatan din dahil sa pagtutulakan at balyahan. Posible pa umanong tumaas ang bilang ng nasawi dahil sa kakulangan ng mga doktor, gamot at dugo para sa mga biktima. (Ulat nina Rose Tamayo,Joy Cantos,Teng Garcia,Boyet Jubelag at Doris Franche)</body>
<link>http://www.philstar.com/Article.aspx?articleId=159520&amp;publicationSubCategoryId=92</link>
</article>
<article>
<title>Sec. Reyes, Arlyn dela Cruz ipapatawag ng senado</title>
<author>Rudy Andal</author>
<date>
<month>May</month>
<day>03</day>
<year>2002</year>
</date>
<body>Nakatakdang ipatawag sa Lunes ng senado si Defense Secretary Angelo Reyes at ang dinukot na broadcast journalist ng Net 25 na si Arlyn dela Cruz kaugnay sa isasagawang imbestigasyon sa pagkakasangkot ng mga MNLF integrees na grupong dumukot sa mamamahayag. Sinabi ni Senator Ramon Magsaysay Jr., chairman ng senate committee on national defense and security, aalamin ng senado ang katotohanan hinggil sa ibinunyag ni Dela Cruz na may mga MNLF integrees na kabilang sa grupong dumukot sa kanya noong Enero 20 hanggang sa makalaya kamakailan sa tulong ni Senate Majority Leader Loren Legarda. Ayon kay Sen. Magsaysay, na maselan ang naging akusasyon ni Dela Cruz dahil sa ang naturang MNLF integrees ay kabilang na sa puwersa ng PNP at AFP na pinapasahod ng gobyerno para manguna sa peace and order. Iimbestigahan din ng komite si Sec. Reyes at mga tauhan ng AFP kaugnay sa pagbubunyag pa rin ni Dela Cruz na may sabwatan ang militar at ang grupong dumukot sa kanya sa pamumuno ng isang Lakandula. Tumagal ng 3 buwan sa piling ng kanyang abductors si Dela Cruz hanggang sa mapalaya ito noong Abril 27 sa &amp;quot;pakiusap&amp;quot; ni Sen. Legarda sa pamamagitan ni UP Prof. Mashur Jundam. (Ulat ni Rudy Andal)</body>
<link>http://www.philstar.com/Article.aspx?articleId=159529&amp;publicationSubCategoryId=92</link>
</article>
<article>
<title>GMA di nasindak sa banta ng Abu Sayyaf!</title>
<author>Lilia Tolentino at Ely Saludar</author>
<date>
<month>May</month>
<day>03</day>
<year>2002</year>
</date>
<body>Hindi nasindak si Presidente Gloria Macapagal-Arroyo sa banta ng Abu Sayyaf Group na pupugutan nila ng ulo ang mag-asawang bihag na sina Martin at Gracia Burnham upang hiyain ang US troops at AFP. Sinabi ni Presidential Adviser on Special Concerns Norberto Gonzales, sa halip na tumiklop ang tuhod sa banta ng bandido ay inatasan pa ng Presidente ang AFP na magsagawa ng tuloy-tuloy na opensiba laban sa mga ito. Ayon naman kay Acting Press Secretary Silvestre Afable, na patakaran ng pamahalaan na huwag patulan o sagutin ang anumang banta ng isang terorista na tulad ni Abu Sabaya. Maaari na isa lang umanong taktika ng ASG ang panibagong banta dahil sa nais lang nilang itigil ang ginagawang pagtugis ng tropang sundalo ng US at RP. &amp;quot;Hindi gagawin iyan ng ASG lalo na sa mag-asawang Burnham dahil kakailanganin nilang panatilihing buhay ang kanilang bihag para hindi sila tuluyang sagupain ng mga sundalo sa kabila ng pangyayayaring alam na ng mga ito ang kanilang kuta&amp;quot; ani Gonzales. (Ulat nina Lilia Tolentino at Ely Saludar)</body>
<link>http://www.philstar.com/Article.aspx?articleId=159535&amp;publicationSubCategoryId=92</link>
</article>
<article>
<title>20 partido pulitikal dadalo sa 'Political Summit'; LDP boykot</title>
<author>Joy Cantos at Rudy Andal</author>
<date>
<month>May</month>
<day>03</day>
<year>2002</year>
</date>
<body>Dalawampung partido pulitikal ang nakatakdang dumalo sa kauna-unahang political summit na gaganapin ngayong araw na ito sa Manila Hotel na naglalayong isantabi na ang negatibong pamumulitika para makabuo ng nagkakaisang grupo ng mga pulitiko at ekonomikong agenda para sa ikakaunlad ng bansa. Sinabi ni House Speaker Jose de Venecia na pangungunahan ni Pangulong Gloria Macapagal-Arroyo ang okasyon na mag-uumpisa ganap na alas-8:30 ng umaga. Samantala boboykotin ng mga miyembro ng Laban ng Demokratikong Pilipino (LDP) ang political summit na simula ngayong araw na ito at matatapos sa Mayo 5. Ayon kay Senator Blas Ople, senior leader ng oposisyon sa senado, nagdesisyon na ang pamunuan ng LDP sa pangunguna ng pangulo ng partido na si Senator Edgardo Angara na boykotin ang nasabing summit. Sinabi ni Ople, na ang hakbang ng kanilang grupo ay dahil sa pagsangkot umano ng militar kina Senators Angara at Ping Lacson sa destabilization plot laban sa Arroyo administration matapos &amp;quot;sumingaw&amp;quot; ang isang umanoy intelligence report ng militar na promotor umano nang paghahakot ng mga tao sa lalawigan ang mga ito para lumahok sa Mayo 1 rali. Sinabi naman ni Lacson, hindi na dapat dumalo pa sa gaganaping summit na ito dahil sa paggamit ng dirty politics ng Arroyo administration sa mga miyembro ng oposisyon. Isa pa umanong dahilan kaya hindi dadalo ang mga oposisyon ay dahil nakikialam umano ang Malaca&amp;ntilde;ang sa magiging agenda ng okasyon. (Ulat nina Joy Cantos at Rudy Andal)</body>
<link>http://www.philstar.com/Article.aspx?articleId=159541&amp;publicationSubCategoryId=92</link>
</article>
<article>
<title>Legalidad ng PPA kukuwestiyunin sa SC</title>
<author>Grace Amargo</author>
<date>
<month>May</month>
<day>03</day>
<year>2002</year>
</date>
<body>Nagbabala ang grupong Freedom from Debt Coalition na kukuwestiyunin nila sa Supreme Court ang legalidad ng kontrata sa pagitan ng gobyerno at ng mga electric companies upang ipatupad ang umiiral na Power Purchase Adjustment (PPA) Sinabi ni Lidy Nacpil, secretary general ng FDC na inihahanda na nila ang kanilang petisyon sa SC dahil sa paniniwalang hindi parehas ang kontratang pinasok ng gobyerno. Hihilingin din nila sa SC na magpalabas ng Temporary Restraining Order o injunction order para pahintuin ang kontrata sa pagitan ng gobyerno at ng mga electric companies. Sa nasabing kontrata ay tiyak na lugi ang gobyerno at consumers dahil malinaw na pabor lamang sa mga kumpanya ang pagpayag ng pamahalaan. (Ulat ni Grace Amargo)</body>
<link>http://www.philstar.com/Article.aspx?articleId=159545&amp;publicationSubCategoryId=92</link>
</article>
<article>
<title>Benepisyo sa obrero tiniyak ni GMA</title>
<author></author>
<date>
<month>May</month>
<day>03</day>
<year>2002</year>
</date>
<body>Ipinahayag ni Presidente Gloria Macapagal-Arroyo ang pagkakaroon ng skills and livelihood training para sa mga nawalan ng trabaho, kalakip dito ang informal sektor para sa social security program at pagagaanin din ang proseso para sa mga nag-aaplay sa ibang bansa. Ito ang naging mensahe ni Arroyo sa nakalipas na Labor day celebration sa University of Mindanao sa Davao City. Ang programang Social Protection Program for Workers in the Informal Sector ay inilunsad sa layuning mabigyan ng benepisyo ang mga obrero na sakop ng Social Security System. Ang pondo na nagkakahalaga ng P100 milyon para sa nasabing programa ay kukunin ng Presidente sa kanyang Presidents Social Fund para sa gagawing pagsasanay sa livelihood at entrepreneurship projects para sa mga obrero. Ang mga out-of-school youths at nawalan ng trabaho ay maaaring makasali sa nasabing programa tulad ng Information Technology na makukuha nila sa Technical Skills Development Authority (TESDA). &amp;quot;Ang target ko ay sanayin ang may isang milyong manggagawa upang sa ganoon ay puwedeng maging world class workers na kayang makipagsabayan sa ibang bansa&amp;quot; wika ni Arroyo.</body>
<link>http://www.philstar.com/Article.aspx?articleId=159548&amp;publicationSubCategoryId=92</link>
</article>
<article>
<title>GenSan pugad na ng Abu</title>
<author>Rose Tamayo at Joy Cantos</author>
<date>
<month>May</month>
<day>04</day>
<year>2002</year>
</date>
<body>Kalat na sa buong General Santos City ang mga bandidong Abu Sayyaf at handang maghasik ng serye ng pambobomba. Ito ang kinumpirma kahapon ng militar matapos madakip ang isang mataas na opisyal ng bandidong grupo sa lungsod. Ang Abu Sayyaf ang pangunahing pinaghihinalaan sa naganap na pambobomba sa isang mall sa lungsod kamakailan, gayundin sa mga natuklasang bomba na nakatanim sa ibat ibang dako ng Gensan. Kinumpirma ni Recom 12 Director P/Sr. Supt. Bartolome Baluyot na base sa intelligence report na kanilang nakalap ay kasalukuyan ngayong namumugad sa General Santos City ang may 50 mga miyembro ng ASG na kinabibilangan ng 5 &amp;quot;top personalities&amp;quot; ng nasabing grupo na pawang nagmula pa sa Sulu at Basilan. Nakakalat umano ngayon ang mga ito sa ibat ibang lugar ng General Santos City upang magsagawa ng pagpapasabog. Base pa sa report ng AFP Southcom, unti-unti nang nagsisibaba sa kapatagan bunga ng matinding gutom ang mga bandido bunsod ng pinaigting na &amp;quot;crackdown operations&amp;quot; ng militar laban sa naturang grupo. Ayon sa report, nagsisibaba ang mga ito at nangha-harass ng mga residente upang kikilan ng pagkain, gamot at iba pa nilang mga pangangailangan sa kagubatan habang nagtatago sa puwersa ng mga sundalo. Nagdedelihensiya umano ang mga bandido ng mga pagkaing de lata tulad ng sardinas, corned beef, bigas at maging ang mga alagang hayop ay ginagapang at ninanakaw. Tinatakot rin umano ng mga bandido ang mga residente na huwag isusuplong sa tumutugis na tropa ng militar ang kanilang madalas na pagbaba sa kapatagan para manghingi ng pagkain sa mga sibilyan.(Ulat nina Rose Tamayo at Joy Cantos)</body>
<link>http://www.philstar.com/Article.aspx?articleId=159638&amp;publicationSubCategoryId=92</link>
</article>
<article>
<title>Top commander ng Abu nalambat</title>
<author>Teng Garcia at Boyet Jubelag</author>
<date>
<month>May</month>
<day>04</day>
<year>2002</year>
</date>
<body>Isang mataas na opisyal ng Abu Sayyaf at dating kasama ni ASG leader Khadaffy Janjalani ang bumagsak sa mga kamay ng pinagsanib na puwersa ng PNP Regional Command 12 Special Operations Group at Military Intelligence Group (MIG) sa isinagawang raid kamakalawa ng gabi sa isang Muslim village sa Sitio Kulasi, Brgy. Labangal dito. Kinilala ni Baluyot ang naarestong si Sukarno Habib Yasin alyas Salip Abdullah, 46, isang Tausug at residente ng Maluso, Basilan. Si Yasin ay nasa listahan ng most wanted na ASG na may patong sa ulo na P150,000 at nahaharap sa 61 ibat ibang kaso ng kidnapping, murder, frustrated murder at illegal detention. Sinasabing si Yasin ay kabilang sa mga ipinadala ng Abu Sayyaf sa Central Mindanao upang maghasik ng terorismo. Lumilitaw rin sa imbestigasyon na kasama ito sa dumukot at pumaslang kay St. Claret priest Fr. Roel Gallardo sa Tumahubong, Basilan. Inamin umano ni Yasin sa ginawang tactical interrogation na dati siyang miyembro at tauhan ni MNLF renegade chairman Nur Misuari. (Ulat nina Teng Garcia at Boyet Jubelag)</body>
<link>http://www.philstar.com/Article.aspx?articleId=159646&amp;publicationSubCategoryId=92</link>
</article>
<article>
<title>10 oras brownout araw-araw nakaamba kapag sinuspine ang PPA</title>
<author>Rudy Andal</author>
<date>
<month>May</month>
<day>04</day>
<year>2002</year>
</date>
<body>Sampung oras na brownout araw-araw ang nakatakdang maranasan ng bansa kapag inaprubahan ang pagsususpinde ng Power Purchase Adjustment (PPA) collection, pahayag kahapon ng National Power Corporation (Napocor). Sinabi ni Ed Orencia, manager ng tariff division ng Napocor, ang proposed suspension ng PPA collections ay hindi maaaring isagawa dahil maaapektuhan ang suplay ng kuryente sa dahilang ilang bahagi ng PPA ay ginagamit pambayad ng mga utang ng Napocor sa Independent Power Producers (IPPs). Singkuwenta (50) porsiyento ng power supply sa bansa ay nanggagaling sa IPPs. &amp;quot;The PPA collection could not be suspended unless there is an alternative source of payment for the IPPs because if Napocor would not be able to pay the IPPs, 50 percent of the power supply could no longer be provided. If so, a massive and longer brownout is highly possible,&amp;quot; pagbibigay linaw ni Orencia. Kada buwan, ang Napocor ay nagbabayad nang mahigit P4 million sa IPPs. Sa kasalukuyan, may 35 IPPs ang pinapanatili ng Napocor matapos i-terminate ang mga serbisyo ng walong iba pa. Idinagdag ni Orencia na maaaring idemanda ng IPPs ang gobyerno dahil sa breach of contract kapag sinuspinde ang collection ng PPA. Isinusulong ni Sen. Blas Ople ang isang joint congressional resolution sa Senado at Kamara upang hilingin na suspindihin ang pagpapatupad ng PPA na naging dahilan upang tumaas ang binabayaran sa kuryente ng mga consumers nito. Aniya, matapos mabigo ang binuong komite ng Palasyo upang repasuhin ang PPA ay dapat lamang makialam na dito ang Kongreso dahil naghuhumiyaw na sa galit ang taumbayan dahil sa sobrang taas ng binabayaran nila sa kuryente bunga ng ipinapataw na PPA. Base sa ulat, plano umano ng Malaca&amp;ntilde;ang na ipasa sa Power Sector Assets and Liabilities Management Corp. (Psalm) ang bayarin sa PPA ngunit sa panukalang ito ipinagpapaliban lamang umano ang pagbabayad ng taumbayan sa PPA dahil sa bandang huli ay sila rin ang magbabayad nito. Hinimok naman ni Sen. Tessie Aquino-Oreta si Pangulong Arroyo na kalampagin si Finance Secretary Jose Isidro Camacho upang bilisan na ang pagrepaso sa 43 kontrata ng gobyerno sa IPPs upang maalis ang mga di makatarungan probisyon dito. (Ulat ni Rudy Andal)</body>
<link>http://www.philstar.com/Article.aspx?articleId=159653&amp;publicationSubCategoryId=92</link>
</article>
<article>
<title>Political summit 'moro-moro ' lang - LDP</title>
<author>Rudy Andal/Joy Cantos/Lilia Tolentino</author>
<date>
<month>May</month>
<day>04</day>
<year>2002</year>
</date>
<body>Tinotoo ng oposisyong Laban ng Demokratikong Pilipino (LDP) ang kanilang banta na boykotin ang kauna-unahang political summit na ipinatawag ng administrasyon kahapon dahil isa lamang umano itong palabas. Sa halip na magtungo sa Manila Hotel, sumugod sa Senado ang mga oposisyong senador at kinondena ang anilay panunupil at mapanakot na sistema ng rehimeng Arroyo. Sinabi ni Sen. Edgardo Angara, LDP president, na ang naging hakbang ng LDP na boykotin ang All Political Parties Summit ay dahil sa kawalan ng sinseridad ng kasalukuyang gobyerno na magkaroon ng pagkakaisa ang oposisyon at administrasyon. &amp;quot;Paano tayo magkakaroon ng unity sa pagitan ng oposisyon at administrasyon kung patuloy ang ginagawa nilang panggigipit sa hanay ng mga mambabatas na balak nilang ipaaresto sa isang senaryo na wala namang katotohanan,&amp;quot; wika ni Angara. Una rito, inihayag ng liderato ng LDP na nagkasundo silang di dumalo matapos na madiskubre base sa nakalap nilang intelligence report ang plano umanong pagsasangkot sa kanya at kay Sen. Panfilo Lacson na umanoy aarestuhin ng mga awtoridad sa sandaling maging bayolente ang protesta ng mga loyalista ni dating Pangulong Estrada sa anibersaryo ng Edsa 3 na natapat sa paggunita ng Labor Day sa bansa. Iginiit ng LDP na hindi sila maaring dumalo sa nasabing pagtitipon ng mga partido pulitikal dahil target ng &amp;quot;harassment at repression&amp;quot; ang mga namumuno sa kanilang organisasyon. Inakusahan naman ni Sen. Gregorio Honasan na ang tunay na hangarin ng political summit ay &amp;quot;patahimikin&amp;quot; ang lahat ng partidong pulitikal sa bansa hanggang sa 2004 presidential elections. Aniya, ang tunay na makikinabang sa hakbang na ito ay walang iba kundi si Pangulong Arroyo. Sinabi naman ni House Speaker Jose de Venecia na siyang may ideya ng naturang summit na nakalulungkot isipin ang desisyon ng LDP na magboykot base lamang sa mga alingasngas na di pa napatutunayan. Sa kabila nito, sinabi ni de Venecia na walang epekto ang hindi pagdalo ng mga opisyal at kinatawan ng LDP sa naturang summit. Nabatid na 90% ng mga partido pulitikal ang dumalo sa nasabing okasyon na naglalayong isantabi na ang negatibong pamumulitika para makabuo ang nagkakaisang grupo ng mga pulitiko ng economic agenda para sa ikauunlad ng bansa. Ayon naman kay Deputy Speaker Raul Gonzales, mistulang mga batang paslit umano ang LDP sa ginawa ng mga itong pagbabalewala sa naturang summit. Sa halip umanong magboykot ay dapat na ginamit pa ng LDP ang okasyon para talakayin ang isyung inirereklamo ng mga ito. (Ulat nina Rudy Andal/Joy Cantos/Lilia Tolentino)</body>
<link>http://www.philstar.com/Article.aspx?articleId=159659&amp;publicationSubCategoryId=92</link>
</article>
<article>
<title>Pentagon top leader, 2 tauhan todas</title>
<author>Joy Cantos,Rose Tamayo at Rudy Andal</author>
<date>
<month>May</month>
<day>05</day>
<year>2002</year>
</date>
<body>Napatay ang isang notoryus na lider ng Pentagon kidnap-for-ransom gang at dalawa nitong tauhan sa isang mainitang pakikipagsagupa sa magkakasanib na elemento ng militar at pulisya matapos umanong pumalag ang mga ito habang sinisilbihan ng warrant of arrest, kahapon ng umaga sa Pagalungan, Maguindanao. Kinilala ang napatay na si Commander Kabilo Saguile, 39, kapatid ng isa pang lider ng Pentagon na si Commander Mayangkang Saguile. Nabatid na si Kabilo ay may patong sa ulong P500,000 kapalit ng pagkaaresto o pagkakapatay rito at matagal ng wanted sa batas dahil sa pagkakasangkot nito sa 13 ibat ibang kaso ng kidnapping kabilang ang kontrobersiyal na pagdukot noong nakaraang taon sa limang Chinese nationals at kanilang Filipino interpreter. Kasalukuyan pang bineberipika ang pangalan ng dalawa nitong nasawing tauhan matapos na hindi magpakita sa mga awtoridad ang mga kamag-anakan nito upang kilalanin. Sa nakalap na ulat, bandang 5:35 ng umaga ng magpang-abot ang grupo ng mga suspek at mga kagawad ng 602nd Brigade ng Phil. Army sa pamumuno ni Col. Cardoso Luna kasama ang mga kagawad ng Criminal Investigation and Detection Group (CIDG) na siyang may bitbit ng warrant of arrest. Sa halip umanong sumuko matapos mapalibutan ng arresting team ay sinalubong ang mga awtoridad ng pagpapaulan ng mga putok ng mga suspek. Tumagal nang 30 minuto ang engkuwentro hanggang sa mapatay ang tatlo. Nabawi ng militar mula sa mga napaslang ang M-16 armalite rifles at mga bala. Tumanggap ng intelligence report ang militar na nagkukuta umano ang grupo ni Saguile sa naturang lugar kaya agad na bumuo ng task force upang arestuhin ito subalit nanlaban ang mga ito. (Ulat nina Joy Cantos,Rose Tamayo at Rudy Andal)</body>
<link>http://www.philstar.com/Article.aspx?articleId=159752&amp;publicationSubCategoryId=92</link>
</article>
<article>
<title>No. 4 man ng Sayyaf timbog</title>
<author>Joy Cantos</author>
<date>
<month>May</month>
<day>05</day>
<year>2002</year>
</date>
<body>Nadakip ng tropa ng militar ang pang-apat sa pinakamataas na opisyal ng mga bandidong Abu Sayyaf Group na may patong na P1M sa ulo matapos na masugatan sa pakikipag-engkuwentro sa tropa ng militar sa isinagawang seaborne patrol sa baybayin ng Brgy. Talisayan, Zamboanga City kamakalawa ng hapon. Kinilala ni AFP Southcom spokesman for operations Capt. Noel Detoyato ang nahuling opisyal na si Satur Yakub, isang notoryus na commander ng ASG na nakabase sa Tuburan, Basilan. Ayon kay Detoyato, si Yakub ay nakita ng mga sibilyan habang paahon sa pampang ng Calbera Bay kung saan napansin ng mga ito ang nagdurugong sugat ng nasabing ASG leader. Agad inireport ng mga residente sa mga awtoridad ang pagkakakita nila kay Yakub. Mabilis namang nagresponde ang mga elemento ng Zamboanga City Police at naaresto si Yakub dakong alas-2:45 ng hapon. Sinabi ni Detoyato na tinangka pa umanong lansihin ni Yakub ang mga awtoridad matapos na magpakilala ito sa pangalang Abdulhasan Ngayan. Subalit ng maiturn-over ito ng mga pulis sa mga operatiba ng military ay nakumpirmang si Yakub ang kanilang nadakip. Ayon pa kay Detoyato, ang walong bangkay ng mga bandido na magkakasunod na narekober ng militar sa Calbera Bay at karagatan ng Brgy. Talisayan ay kabilang sa 14 nasawing tauhan ni Yakub sa isang engkuwentro kamakailan matapos na maispatan lulan ng speedboat at padaong sa baybayin ng nasabing barangay. (Ulat ni Joy Cantos)</body>
<link>http://www.philstar.com/Article.aspx?articleId=159762&amp;publicationSubCategoryId=92</link>
</article>
<article>
<title>Magkasubukan na lang sa 2004!</title>
<author>Ely Saludar</author>
<date>
<month>May</month>
<day>05</day>
<year>2002</year>
</date>
<body>Ito ang paghahamon ng Malaca&amp;ntilde;ang sa oposisyon kaugnay na rin ng lumalalang hidwaan sa pagitan ng administrasyon at Laban ng Demokratikong Pilipino (LDP). Ipinagyabang ni Presidential Adviser on Political Affairs Joey Rufino na kung merong pambato ang oposisyon ay mayroon din ang administrasyon at iyon ay si Pangulong Arroyo. Sinabi ni Rufino na kuwalipikado si Pangulong Arroyo sa 2004 elections at mas makabubuting dumaan muli ito sa isa pang pagsubok sa pamamagitan ng balota. Ang pahayag ni Rufino ay bilang kumpirmasyon na rin sa pahiwatig ng Pangulo sa kanyang mensahe sa political summit na maaaring makatulad nito ang kapalaran ni dating US President Bill Clinton na sa kabila ng dinanas na krisis at bagsak na popularidad ay nakalusot ito sa re-election. (Ulat ni Ely Saludar)</body>
<link>http://www.philstar.com/Article.aspx?articleId=159769&amp;publicationSubCategoryId=92</link>
</article>
<article>
<title>Walang benepisyo sa Political Summit</title>
<author>Joy Cantos</author>
<date>
<month>May</month>
<day>05</day>
<year>2002</year>
</date>
<body>Walang katuturan, walang patutunguhan. Ito naman ang maanghang na deskripsiyon ni Arnold Obina, spokesman ng grupong Peoples Movement Against Poverty (PMAP) sa idinaos na political summit noong Biyernes na pinangunahan nina Pangulong Arroyo at Speaker Jose de Venecia. &amp;quot;Para sa aming grupo walang malinaw na benepisyong matatamo ang ating bayan sa pagdaos ng isang political summit kung saan sila-sila rin ang nag-uusap at nagdedesisyon ukol sa landas na tatahakin natin,&amp;quot; sabi ni Obina. Hindi rin umano lilinaw ang landas patungo sa economic recovery kung puro mga bolerong taga-administrasyon ang pakikinggan ng Pangulo. &amp;quot;Hindi ang statistika at mga mapambolang data ang dapat tutukan ng pamahalaan, kung hindi ang mga kumakalam na sikmura ng taumbayan. Habang ninanakawan sila ng karapatang magsalita ay walang mangyayari kahit ilan pang political summit ang idaos ng gobyerno,&amp;quot; pahayag ni Obina. Hinalintulad ni Obina ang political summit sa pagharang na ginawa ng kapulisan sa mga pro-Erap supporters na nabigong makilahok sa mga rali noong May 1. Isa lamang umano ito sa maraming halimbawa ng pagkitil ng administrasyon sa karapatang pantao ng ating mga kababayan. Imbes bigyang laya ang bawat isang magpahayag ng kanilang damdamin, pinipiling isantabi ang kanilang opinyon upang pakinggan ang kanilang kapwa elitista, sabi pa ni Obina. Ito rin umano ang dahilan kung bakit walang simpatiyang inaani ang gobyernong Arroyo mula sa mga mahihirap. (Ulat ni Joy Cantos)</body>
<link>http://www.philstar.com/Article.aspx?articleId=159775&amp;publicationSubCategoryId=92</link>
</article>
<article>
<title>'Kaibigan' ad si Perez ang bida hindi DOJ</title>
<author>Rudy Andal</author>
<date>
<month>May</month>
<day>05</day>
<year>2002</year>
</date>
<body>Binatikos kahapon ni House Assistant Minority Leader Gilbert Remulla ang advertisement ni Justice Secretary Hernando Perez at inakusahan nito na pagwawaldas lamang ng salapi ng bayan dahil sa halip umano na ang ibandera ay ang programang &amp;quot;Kaibigan&amp;quot; ng DOJ para ipabatid sa mamamayan ay si Perez ang nagiging bida. Wika ni Remulla, maituturing na maagang pangangampanya ang ginawang ito ni Perez na may ambisyong tumakbong muli bilang senador sa 2004 matapos matalo noong 1998 elections. Iginiit ng neophyte solon na bilang delicadeza ay dapat i-pull out ni Perez ang naturang ad saka ibalik niya sa kaban ang nagastos dito dahil hindi naman ang programa ng DOJ ang kanyang isinulong dito kundi para sa ambisyong pulitikal lamang nito. Idinagdag pa ng mambabatas, bukod sa Kaibigan ad, may isa pang porma ng maagang pangangampanya sa pamamagitan ng promosyon ng DOJ hotline na tinagurian niyang &amp;quot;Nani&amp;quot; na palayaw naman nito. Aniya, wala sanang masama kung gumastos man ang DOJ ng milyon sa kanilang ads pero dapat ay ang mismong programa na nais nitong ipaabot sa taumbayan ang nasa promosyon at hindi si Perez. Ipinaliwanag pa ng kongresista, maraming ahensiya ng pamahalaan ang hindi maipatupad ang kanilang mga programa sa kawalan ng sapat na pondo pero itong si Perez ay nakuha pang gumastos sa Kaibigan ad, pero hindi naman ang programa ng DOJ ang kanyang isinusulong kundi ang ambisyon nito sa pulitika. (Ulat ni Rudy Andal)</body>
<link>http://www.philstar.com/Article.aspx?articleId=159781&amp;publicationSubCategoryId=92</link>
</article>
<article>
<title>Utos ni Pangulong Arroyo: Luzon susuyurin vs terrorists</title>
<author></author>
<date>
<month>May</month>
<day>06</day>
<year>2002</year>
</date>
<body>Iniutos ni Pangulong Gloria Macapagal-Arroyo sa Armed Forces of the Philippines (AFP) at Philippine National Police (PNP) na lawakan pa ang pagtugis at kung maaari ay suyurin ang pinagkakakutaan ng mga teroristang Muslim na sangkot sa al-Qaeda network ni Osama bin Laden sa Luzon. Ang utos na ito ng Pangulo ay batay sa pagkakaaresto sa siyam na Muslim convert turned terrorists sa sunud-sunod na isinagawang operation ng mga awtoridad simula noong Mayo 1 sa Pangasinan at Tarlac. Sari-saring mga baril, granada, communications equipment,mga sangkap sa paggawa ng bomba, teleskopyo at mga fatigue uniforms. &amp;quot;Inatasan kami ng Pangulo na pag-igihan pa ang aming operation upang madakip ang iba pang mga kasamahan ng mga suspek&amp;quot; pahayag ni Central Luzon police director Reynaldo Berroya. Ang mga suspek ay nakilalang sina Dawud del Rosario Santos, Pio Abogne de Vera, Marcelo Cenar Egil, Allan &amp;quot; Al Hakim&amp;quot; Barlagdaton, Redondo Cain Dellossa, Angelito Trinidad, Omar Mayumo, Riduan Isamuddi at napatay sa pakikipag-engkuwentro na si Khalid Amir Sa pag-interogasyon sa mga suspek at sa nakuhang mga dokumento,lumalabas na balak magtayo ng mga &amp;quot;underground cells&amp;quot; ang grupo sa Luzon lalo na Baguio City. Sinabi din ni Berroya na ang anim na nahuling suspek sa Anda, Pangasinan ay naghihintay ng kanilang parte sa umanoy nakuhang ransom money ng kanilang mga kasamahan sa Basilan. Napag-alaman din na nagtayo na ang nasabing mga suspek ng 18 ektaryang training camp sa Pangasinan na kasalukuyang nang hinahalughog ng militar at pulisya ang lugar. Napag-alaman din na ang mga suspek ay mga christians na na-convert sa Islam na sumanib sa isang muslim movement na kung tawagin ay &amp;quot;Balik Muslim&amp;quot; movement na kapareho ng Christian charismatic groups. Ginigiit ng mga ito na bago ang mga Filipino ay naging christians,ang mga ito ay mga muslim muna kayat ito ang dahilan kung bakit sila sumali sa &amp;quot;Balik Muslim&amp;quot;. May palagay ang mga awtoridad na kaya sa Luzon nag-concentrate ang mga rebeldeng muslim ay dahil sa hindi sila makakilos ng malaya sa Mindanao dahil sa patuloy na opensiba ng militar at US troops.</body>
<link>http://www.philstar.com/Article.aspx?articleId=159896&amp;publicationSubCategoryId=92</link>
</article>
<article>
<title>GMA tutungo ng Malaysia</title>
<author>Lilia Tolentino</author>
<date>
<month>May</month>
<day>06</day>
<year>2002</year>
</date>
<body>Nakatakdang umalis bukas ang Pangulong Gloria Macapagal-Arroyo patungong Malaysia at Thailand para dumalo sa Pacific Basin Economic Council Meeting at aktibong isusulong ang mga inisyatibong pangkabuhayan. Unang bibisitahin ng Pangulong Arroyo ang Kuala Lumpur para magtalumpati sa PBEC Meeting at makipagpulong kay Malaysian Prime Minister Mhathir Mohamad sa mga isyung may kinalaman sa dalawang bansa. Ang pulong ng PBEC ay dadaluhan ng 700 mga lider ng negosyo, pinunong ministro at mga presidente ng mahigit sa 25 mga bansa sa Asya at Pasipiko kabilang na ang Amerika, Japan at China. Ang pulong na ito ay tatalakay sa mga pagkakataong pangkalakal at isyung may kinalaman sa kalakalan na kinakaharap ng rehiyong Asya at Pasipiko. Ang pulong naman nina Pangulong Arroyo at Malaysian Prime Minister Mahathir ay isang pagpapatuloy lamang ng kanilang ginanap na pulong noong Agosto nang nakaraang taon na may kinalaman sa mga isinusulong na kapayapaan at kaunlaran sa Mindanao. Sasaksihan din ng dalawang lider ang paglagda sa isang kasunduan sa pagitan ng Pilipinas, Malaysia at Indonesia hinggil sa border patrol para ibayong mapasigla ang kampanya laban sa terorismo. Inaasahang tatalakayin din ng Pangulo ang kapakanan ng mga Pilipinong naninirahan sa Sabah. Ang Pangulo ay magtutuloy sa Bangkok, Thailand sa Miyerkules para ganyakin ang mga kompanyang Thai na makipagsosyo sa lokal na kompanya. Ang Pangulo ay nakatakda ring tumanggap ng honorary degree sa Chulalongcorn University at magbigay galang sa Hari ng Thailand King Bhumibol Adujadej bago umuwi sa bansa. (Ulat ni Lilia Tolentino)</body>
<link>http://www.philstar.com/Article.aspx?articleId=159903&amp;publicationSubCategoryId=92</link>
</article>
<article>
<title>Cayetano napuno sa banta ng Napocor</title>
<author>Rudy Andal</author>
<date>
<month>May</month>
<day>06</day>
<year>2002</year>
</date>
<body>Napuno na kahapon si Senador Renato Cayetano sa National Power Corporation at sinabing tigilan na nito ang pagbabanta na mararanasan muli ng taumbayan ang matinding mga blackouts kung suspindihin ang bayarin sa Purchased Power Adjustment (PPA). Wika ni Cayetano, co-chairman ng Joint Congressional Power Commission, masyadong maaga pa para mag-react ang Napocor dahil wala pang desisyon sa Kongreso tungkol sa reklamo ng taumbayan sa PPA kung kayat nararapat lamang na tumahimik ito at tigilan na ang mga pagbabanta. &amp;quot;Napocor officials should seal their lips completely and not issue threatening public statements about what may happen if the Napocors PPA is suspened or for that matter not imposed,&amp;quot; wika pa ni Cayetano. Sa kasalukuyan ay wala pang konkretong desisyon ang Kongreso kung ano ang gagawin sa PPA. Ngunit isa sa mga solusyon na naiisip ng mga mambabatas ay ang ibaba ang bayarin sa PPA sa 40 sentimos o mas mababa pa kada kilowatt hour at i-exempt ang ilang sektor sa pagbabayad nito. (Ulat ni Rudy Andal)</body>
<link>http://www.philstar.com/Article.aspx?articleId=159910&amp;publicationSubCategoryId=92</link>
</article>
<article>
<title>LDP susuporta pa rin kahit nagboykot sa Pol Summit</title>
<author>Rudy Andal</author>
<date>
<month>May</month>
<day>06</day>
<year>2002</year>
</date>
<body>Binoykot man ang political summit, ipinahayag kahapon ng Laban ng Demokratikong Pilipino na sinusuportahan pa rin naman nila ang mga panukala at mga hakbang na isinusulong sa naturang pulong. Sinabi ni Senador Edgardo Angara, presidente ng LDP, nagkausap na sila ni House Speaker Jose de Venecia, ang convenor ng political summit at ginarantiyahan na niya ito na susuportahan ng buong-buo ng kanyang partido ang ilang mga panukala upang maalis ang korupsyon, pandaraya at &amp;quot;bata-bata&amp;quot; system sa pulitika. Ipinaliwanag pa ni Angara na ang protesta ng oposisyon laban sa umanoy mapanili na gawain ng administrasyong Arroyo ay kaiba naman sa kanilang prinsipyo na tumulong upang magkaroon ng pagbabago sa kondisyon ng ekonomiya at pulitika ng Pilipinas. Nabatid na ilan sa mga panukala na susuportahan ng LDP sa ngalan ng &amp;quot;bipartisan cooperation&amp;quot; ay ang Absentee-Voting Measure, Poll Modernization Act, Political Party Act at Campaign Finance Reform Act. Magugunita na nag panukalang absentee-voting na may layuning magbigay ng karapatan sa may pitong milyong overseas Filipino workers na makaboto ay kasalukuyang pinag-aaralan ngayon at isinusulong ng Senate Committee on Constitutional Amendments and Electoral Reforms na pinamumunuan ni Angara. (Ulat ni Rudy Andal)</body>
<link>http://www.philstar.com/Article.aspx?articleId=159916&amp;publicationSubCategoryId=92</link>
</article>
<article>
<title>Bagong AFP Chief of Staff ihahayag ni GMA</title>
<author>Lilia Tolentino</author>
<date>
<month>May</month>
<day>06</day>
<year>2002</year>
</date>
<body>Nakatakdang ihayag ngayong linggong ito ng Pangulong Gloria Macapagal-Arroyo ang bagong itatalaga niyang AFP Chief of Staff kapalit ni Chief of Staff Gen. Diomedio Villanueva na magreretiro na sa ika-20 ng buwang ito. Iaanunsiyo ng Pangulo ang bagong Chief of Staff, dalawang linggo bago magretiro si Villanueva. May naunang pahayag na ginawa ang Pangulong Arroyo na ang napipisil niya sa puwesto ay si Southcom Chief Lt. Gen. Roy Cimatu na siyang inirerekomenda nina Villanueva at Defense Secretary Angelo Reyes. Si Cimatu ng PMA Class 1970 ay nakatakdang magretiro na sa serbisyo sa Hulyo nang taong ito. Ang dalawang mas senior na kuwalipikado rin sa posisyon ay sina Philippine Air Force Chief Benjamin Defensor at Lt. Gen. Gregorio Camiling Vice Chief of Staff ng PMA Class 1969. Si Defensor ay nakatakdang magretiro sa Oktubre nang taong ito samantalang si Camiling ay sa Setyembre 2003. Ayon kay Acting Press Secretary Silvestre Afable, na wala pang nababanggit ang Pangulo sa napili niyang kandidato sa puwestong AFP Chief of Staff at kung ano ang win-win solution na naiisip ng Pangulo para maiwasan ang kontrobersiya sa isyu ng pagpili ng AFP Chief of Staff. (Ulat ni Lilia Tolentino)</body>
<link>http://www.philstar.com/Article.aspx?articleId=159922&amp;publicationSubCategoryId=92</link>
</article>
<article>
<title>Drug test monitoring team vs fly-by-night drug testing</title>
<author></author>
<date>
<month>May</month>
<day>06</day>
<year>2002</year>
</date>
<body>Mula ngayong Lunes, raratsada na ang bagong tatag na drug test monitoring team ng Land Transportation Office (LTO) para wakasan ang operasyon ng mga &amp;quot;fly-by-night&amp;quot; drug testing centers (DTC) nationwide partikular sa Metro Manila. Ang monitoring team na round-the-clock ay iikot sa lahat ng LTO offices nationwide ang siya ring magsasara sa operasyon ng mga DTC na wala pang compliance sa Govt Service Insurance System (GSIS). Sa latest monitoring ng nabanggit na grupo, halos 50 percent ng mga nag-o-operate na DTC nationwide ay wala pa ring compliance sa GSIS kayat maaaring sila ang unang tamaan ng pinatinding kampanya ng LTO laban dito. Kahit pa umano accredited ng LTO drug test committee at ng Dangerous Drugs Board (DDB) ang alinmang DTCs, hindi ito umano assurance para maipagpatuloy ang kanilang operasyon. Muling binalaan ni LTO Chief Roberto Lastimoso ang mga tauhan na agad na sususpindihin sa puwesto kapag mapapatunayang nakikipagkutsabahan sa mga illegal DTC para makapag-operate kahit walang compliance sa GSIS.</body>
<link>http://www.philstar.com/Article.aspx?articleId=159926&amp;publicationSubCategoryId=92</link>
</article>
<article>
<title>Maraming CA sa NBI ang sisibakin</title>
<author>Grace Amargo</author>
<date>
<month>May</month>
<day>06</day>
<year>2002</year>
</date>
<body>Tiniyak kahapon ni National Bureau of Investigation (NBI) Director Reynaldo Wycoco na handa na siya para tanggalin ang maraming confidential agents (CA) sa kanyang ahensiya. Ang pagbabatayan ng pagsibak ni Wycoco sa mga CA ay iyong mga abusado sa tungkulin,madalas na pag-absent at madalas na masangkot sa iligal na aktibidad. Sa ngayon ay umaabot na sa 50 CA ang nasibak sa tungkulin dulot ng ibat-ibang mga anomalya na ginawa ng mga ito.Sa kasalukuyan ay umaabot sa 5,000 ang lahat ng CA sa buong bansa. Karamihan umano na sisibakin ay buhat sa Metro Manila,dahil pawang matitino naman umano ang lahat ng CA sa mga probinsiya. Magugunita na sinibak sa tungkulin ang maraming CA kamakailan dahil sa pagiging abusado ng mga ito na karamihan ay mga negosyanteng intsik.(Ulat ni Grace Amargo)</body>
<link>http://www.philstar.com/Article.aspx?articleId=159928&amp;publicationSubCategoryId=92</link>
</article>
<article>
<title>Cimatu bagong AFP chief</title>
<author>Lilia Tolentino at Joy Cantos</author>
<date>
<month>May</month>
<day>07</day>
<year>2002</year>
</date>
<body>Gaya nang pangako ni Pangulong Arroyo, pormal niyang inihayag kahapon ang paghirang sa Abu Sayyaf hunter at tinaguriang Mindanao war veteran na si Southcom Chief Lt. Gen. Roy Cimatu bilang susunod na Chief of Staff ng Armed Forces of the Philippines (AFP) kapalit ng magreretirong si Gen. Diomedio Villanueva sa Mayo 20. Sa kanyang lingguhang radio program, sinabi ng Pangulo na ang pinagbasehan niya sa pagpili kay Cimatu ay ang pakikipagkonsultasyon niya sa mga legal officers at senior officers ng AFP kung saan si Cimatu ang popular choice. Dahil si Cimatu ay nakatakdang magretiro sa Hulyo, sinabi ng Pangulo na palalawigin pa niya hanggang Setyembre 1 ang serbisyo nito para hindi naman masyadong maagrabyado ang iba pang kandidato sa promosyon. &amp;quot;If I extend him up to September 1, I challenge anybody who will tell me (their careers) were jeopardized,&amp;quot; sabi ng Pangulo. Si Cimatu ay produkto ng PMA Class 70, tubong Bangui, Ilocos Norte at ipinanganak noong Hulyo 4, 1946. Isa rin siyang piloto matapos mag-aral sa Aerostar Flying School at nagtapos bilang No.1 sa markang 97.27% sa Infantry Officers Advanced Course na siyang pinakamataas sa record ng Phil. Army. Produkto rin si Cimatu ng US Army Command and Staff College sa Fort Leavenworth, Kansas at nakakamit ng award ng Command Plaque of Academic Excellence. Itinuturing na isa sa dahilan ng pag-angat ng military career ni Cimatu ay noong hepe pa ito ng 4th Infantry Division sa kainitan ng all-out war ng gobyerno laban sa MILF taong 2000. Sa kasalukuyan ay patuloy ang operasyon upang mabawi ang nalalabi pang bihag ng Abu Sayyaf na sina Martin at Gracia Burnham at Pinay nurse na si Deborah Yap. Bilang reaksiyon, sinabi ni Cimatu na nagpapasalamat siya kay Pangulong Arroyo sa pagtitiwala nito sa kanyang kakayahan. &amp;quot;I am very thankful for the trust and confidence the Commander-in-Chief has given me. I am dedicating it to soldiers, the centerpiece of my leadership.&amp;quot; Samantala, nilinaw ni Gen. Villanueva na hindi sinasalungat ng AFP ang prerogatibo ng Pangulo matapos nitong piliin si Cimatu. &amp;quot;We are very professional organization, the AFP rank and file will abide the Chain of Command. The AFP respects the decision of the President, they will support the leadership of Gen. Cimatu,&amp;quot; pahayag ni Villanueva. Kasabay nito, muling kinumpirma ng Pangulo ang kanyang intensiyong italaga si PNP Deputy Chief Hermogenes Ebdane bilang PNP Director General kapalit ng magreretirong si Leandro Mendoza. Sinabi ng Pangulo na binigyan pa niya ng extension hanggang Setyembre si Mendoza dahil bata pa si Ebdane na magreretiro sa Disyembre 30, 2004. (Ulat nina Lilia Tolentino at Joy Cantos)</body>
<link>http://www.philstar.com/Article.aspx?articleId=160007&amp;publicationSubCategoryId=92</link>
</article>
<article>
<title>Jinggoy hindi pinayagan ng Sandiganbayan</title>
<author>Malou Rongalerios</author>
<date>
<month>May</month>
<day>07</day>
<year>2002</year>
</date>
<body>Hindi pinagbigyan ng Sandiganbayan Special Division ang kahilingan ni Jinggoy Estrada na ma-confine sa San Juan Medical Center makaraang mabigo ang depensa na patunayang kulang ang kagamitan sa Veterans Memorial Medical Center (VMMC) upang magamot ang dating alkalde sa sakit nitong Hematochezia o pagdurugo ng puwet. Sa ibinabang desisyon nina acting Presiding Justice Minita Chico-Nazario, chairperson ng Special Division, Associate Justices Edilberto Sandoval at Teresita Leonardo-de Castro, maaaring gamutin ang dating San Juan mayor dahil kumpleto naman umano ang kagamitan sa VMMC. Magugunitang ilang beses na ring pinagbigyan ng Special Division si Jinggoy na madala sa Makati Medical Center dahil sa hindi normal na tibok ng puso. Una nang pinaghinalaan na nagpapalusot lamang umano si Jinggoy para makapuslit dahil malapit na sa kanilang bahay ang ospital na gusto niyang pagpagamutan at may pagkakataon siyang makauwi kahit saglit lang sa kanila. (Ulat ni Malou Rongalerios)</body>
<link>http://www.philstar.com/Article.aspx?articleId=160019&amp;publicationSubCategoryId=92</link>
</article>
<article>
<title>Villar sinugod ng McDo; kontrobersyal na ad inalis</title>
<author>Rudy Andal</author>
<date>
<month>May</month>
<day>07</day>
<year>2002</year>
</date>
<body>Sumugod ang ilang matataas na opisyal ng Mcdonalds Philippines sa Senado upang hingin ang mga ideya ni Senate President pro-tempore Manny Villar kung paano maisusulong ang mga magagandang kaugalian o katangian ng mga Pilipino sa mga gagawin nilang advertisements sa hinaharap, itoy kasunod na rin ng pagbatikos ng senador sa isa nilang TV ad na umanoy nagsusulong ng bribery. Sa kanilang pagpupulong, pinayuhan ni Villar ang mga opisyal ng McDonalds na subukang ipakita sa mga susunod nilang advertisement ang mga kapuri-puring kaugalian ng mga Filipino na magbibigay ng inspirasyon sa ating mga kababayan na paunlarin ang kanilang mga pamumuhay. Bilang tugon, sinabi ni Executive Director Jojo Samson na binabalak ngayon ng McDo na gumawa ng isang ad campaign na magbibigay pugay sa maipagmamalaking katangian ng mga Pinoy, ang sipag at tiyaga. At para maipakita ang pagiging isang &amp;quot;good corporate citizen&amp;quot; ay inalis ng McDo ang kanilang kontrobersiyal na TV commercial kung saan ipinapakita ang isang cute na batang babae na sumasagot sa mga tanong pabor sa kanyang &amp;quot;dada&amp;quot; dahil na rin sa french fries na iniaabot sa kanya ng palihim sa ilalim ng mesa. Sinabi ng senador na dapat laging maging bukas ang isipan ng mga malalaking korporasyon sa malaking responsibilidad na nakaatang sa kanilang mga balikat dahil malaki ang impluwensiya nila sa kaisipan ng mga manonood sa pamamagitan ng mga ginagawa nilang commercial. (Ulat ni Rudy Andal) &amp;nbsp;</body>
<link>http://www.philstar.com/Article.aspx?articleId=160023&amp;publicationSubCategoryId=92</link>
</article>
<article>
<title>Pati saranggola gagamitin ng mga terorista</title>
<author>Joy Cantos</author>
<date>
<month>May</month>
<day>07</day>
<year>2002</year>
</date>
<body>Dahilan sa tumitinding banta ng terorismo, lahat ng paraan ay maaring gawin ng mga terorista para maghasik ng lagim kabilang na ang pagpapalipad ng saranggola para magpasabog ng mga sasakyang panghimpapawid. Bunga nito, nanawagan kahapon sina Air Force Chief Lt. Gen. Benjamin Defensor at Air Transportation Office (ATO) Chief Adelberto Yap sa publiko na huwag magpalipad ng mga saranggola sa bisinidad ng mga base ng Air Force partikular na sa mga istasyon, general aviation areas at take-off landing areas. Ang hakbang ay kasunod na rin ng pagkakaaresto ng mga hinihinalang terorista na umanoy may koneksiyon sa al-Qaeda sa isinagawang raid sa Tarlac at Pangasinan kamakailan. Nadiskubreng may planong magtayo ng terrorist cell sa Luzon ang mga teroristang ito at naghahanap ng mga taktika para maglunsad ng terorismo kung saan maaaring pagbalingan ang mga saranggola bilang isa sa mga paraan para lumikha ng malaking pinsala sa mga sasakyang panghimpapawid ng bansa. Ayon kina Defensor at Yap, layon din ng babala na maiwasang sumabit ang mga saranggola sa isang pababang eroplano na posibleng pagmulan ng pagbagsak ng kanilang mga sasakyang panghimpapawid at iba pang pinsala. &amp;quot;This is simply to ensure public safety and summertime fun. We dont want the kids to lose their kites, and our planes to come home with strings attached either,&amp;quot; pahayag ni Defensor. (Ulat ni Joy Cantos)</body>
<link>http://www.philstar.com/Article.aspx?articleId=160032&amp;publicationSubCategoryId=92</link>
</article>
<article>
<title>GSIS prexy di na raw papalitan; mga empleyado dismayado</title>
<author>Lordeth Bonilla</author>
<date>
<month>May</month>
<day>07</day>
<year>2002</year>
</date>
<body>Dismayado ang mga kawani ng Government Service Insurance System (GSIS) sa naging pahayag ni Pangulong Arroyo na mananatili sa puwesto si Winston Garcia bilang pangulo ng ahensiya sa kabila ng umanoy iskandalong kinasasangkutan ng huli. Inakusahan ng ilang kawani ng GSIS na kinukunsinti umano ng kasalukuyang pamahalaan ang katiwalian ng naturang opisyal dahil matapos ihayag ng Pangulo na naghahanap na ito ng ipapalit kay Garcia ay biglang inanunsiyo na hindi na niya ito aalisin. Nabatid na demoralisado ang karamihan sa mga taga-GSIS at mistulang nawalan na sila ng pag-asa na mareresolba pa ang problema sa ahensiya Kung matatandaan, lumutang ang mga pangalan nina MMDA Chairman Benjamin Abalos, Silvestre Bello, Perfecto Yasay at Cesar Sarino sa mga pinagpipilian ng Pangulo kapalit ni Garcia. (Ulat ni Lordeth Bonilla)</body>
<link>http://www.philstar.com/Article.aspx?articleId=160036&amp;publicationSubCategoryId=92</link>
</article>
<article>
<title>Pahirap na PPA hindi aalisin, ibaba lang</title>
<author>Ely Saludar/Rudy Andal</author>
<date>
<month>May</month>
<day>07</day>
<year>2002</year>
</date>
<body>Tiniyak kahapon ni Pangulong Arroyo na kumilos na ang Malaca&amp;ntilde;ang upang maibsan ang pasanin ng publiko sa Power Purchase Adjustment (PPA) na ipinapatong sa singil sa kuryente. Sinabi ng Pangulo na naihain na ang panukalang batas na isusulong ni Senador Rene Cayetano patungkol sa PPA, pero nilinaw na ang nais ng Malaca&amp;ntilde;ang ay maibaba ito at hindi maibasura na matagal nang inirereklamo ng mga consumers. &amp;quot;Hindi naman natin pinag-uusapan na aalisin ang PPA ang pinag-uusapan natin ay ibaba,&amp;quot; paliwanag ng Pangulo. Kahapon ay isinampa ni Sen. Cayetano ang Senate Bill No.2109 na humihiling na suspindihin ang PPA sa loob ng anim na buwan, mula Hulyo 2002 hanggang Enero 2003, o hanggang sa magkaroon na ng desisyon ang Energy Regulatory Commission tungkol sa kung magkano talaga ang universal charge ng Napocor. Sinabi pa ni Cayetano, chairman ng Senate committee on energy na sa kanyang panukala ay ipupuwera sa PPA ang mga consumers na gumagamit ng kuryente na hindi hihigit sa 75 kilowatthour sa bawat buwan. Babawasan din ng 85 sentimos ang kasalukuyang P1.25 per kilowatthour at gagawing 40 centavos na lamang. Inaasahan ni Cayetano na maisasabatas ang kanyang bill bago mag-recess ang Kongreso sa Hunyo 7. (Ulat nina Ely Saludar/Rudy Andal)</body>
<link>http://www.philstar.com/Article.aspx?articleId=160044&amp;publicationSubCategoryId=92</link>
</article>
<article>
<title>Crackdown sa Arab students</title>
<author>Perseus Echeminada</author>
<date>
<month>May</month>
<day>08</day>
<year>2002</year>
</date>
<body>Naglunsad na ng malawakang pagtugis ang Office of Muslim Affairs (OMA) sa pakikipagkoordinasyon sa Bureau of Immigration and Deportation (BID) laban sa mga Arab students na ginagamit umano ang Madrasa o Islamic schools bilang front ng kanilang terrorist activities. Ayon kay Habib Mujahab Hassim, OMA executive director, nakikipag-ugnayan na ang kanyang tanggapan sa BID para makuha ang mga listahan ng Islamic students at teachers sa bansa nang makapagsagawa ng background check kung talaga bang nag-aaral sila o sangkot sa illegal activities. &amp;quot;I have instructed our staff to coordinate with the BID to determine arrival of Islamic students and teachers and determine if they have links with al-Qaeda terrorist groups,&amp;quot; sabi ni Hassim. Ang direktiba ay kasunod ng pagpapalabas ng report ng military at police na ang Madrasa schools sa bansa ay ginagamit bilang fronts ng teroristang grupo partikular sa al-Qaeda ni Osama bin Laden. Gayunman, sinabi ng OMA executive director na hindi makatwiran na idawit ang Madrasa schools dahil ang Islam ay tutol sa terorismo. Ayon pa dito, ang Arab students na dumarating sa bansa ay kadalasang nag-eenrol sa private schools habang ang mga teachers o Uztads ay instructors. Nanawagan si Hassim sa pulisya na huwag lahatin ang Muslim students at ang Madrasa ay hindi dapat sisihin kung may terorista man sa bansa dahil ang posibleng presensiya ng terorista sa Madrasa schools ay nagkataon lamang. Sa paniwala niya, ang terorismo ay hindi itinuturo sa Madrasa schools. Bukod sa pagmonitor sa dumarating na Arab students sa bansa nagtayo rin ang OMA ng legal action para tulungan naman ang mga inosenteng sibilyang Muslim na maaring pagsuspetsahang terorista. Kung minsan umano, nagreresulta sa pag-aresto ng maling tao ang ganitong kampanya ng pamahalaan. Pero bagaman pinoprotektahan nila ang mga inosenteng sibilyan, sinabi ni Hassim na buo ang kanilang suporta sa gagawing pag-aresto sa totoong mga terrorists.(Ulat ni Perseus Echeminada)</body>
<link>http://www.philstar.com/Article.aspx?articleId=160136&amp;publicationSubCategoryId=92</link>
</article>
<article>
<title>PPA imposibleng maalis</title>
<author>Malou Rongalerios at Grace Amargo</author>
<date>
<month>May</month>
<day>08</day>
<year>2002</year>
</date>
<body>Sa kabila ng matinding pag-angal ng mga mamamayan sa power purchase adjustment o PPA na nagpapataas sa binabayarang kuryente, inamin kahapon ng isang mambabatas na imposible itong matanggal. Ayon kay Sorsogon Rep. Francis Escudero, ang PPA ay nakapaloob sa pinirmahang kontrata sa pagitan ng National Power Corporation (Napocor) at nang 35 Independent Power Producers (IPPs) kaya hindi ito maaring balewalain. Inamin ni Escudero na nadaragdagan nang 40% ang binabayarang kuryente ng mga consumers na nakapaloob sa PPA kahit hindi nila ito nakokonsumo. Sa House resolution No.11 na inihain ni Escudero, hiniling nito kay Pangulong Arroyo na atasan ang Power Sector Assets and Liabilities Management (PSALM) Corporation na nilikha sa ilalim ng Omnibus Power Reform Act na makipag-usap sa mga IPPS upang magkaroon ng rekonsiderasyon sa pinirmahang kontrata. Maari umanong ipakiusap ng pamahalaan na bawasan nang 40% ang binabayarang PPA upang ang bayaran na lamang ng mga consumers ay ang actual na ginamit lamang at hindi yong 40% na over supply ng kuryente. Sinabi pa ni Escudero na sa 35 IPPs, 5 hanggang 6 sa mga ito ay hindi na gumagana sa kasalukuyan subalit binabayaran pa rin ng Napocor. Kung hindi anya gagawa ng paraan ang pamahalaan para mapababa ang singil sa kuryente ay tiyak na mababawasan ang mga negosyanteng pumapasok sa bansa. Isa umano sa dahilan kung bakit kakaunti ang mga negosyanteng nagtatayo ng negosyo sa Pilipinas ay ang mataas na singil sa kuryente. TRO vs PPA Dahil sa nakaambang pagtaas muli ng kuryente, hiniling kahapon ng mga consumers ng Manila Electric Company (Meralco) sa Supreme Court na magpalabas ng Temporary Restraining Order (TRO) upang hindi maipatupad ang Power Purchase Adjustment o PPA. Sa 24-pahinang petition na isinumite ng mga consumers sa pamamagitan ni Mar Torres, sinabi nito na dapat lamang munang pahintuin ng SC ang Meralco sa implementasyon ng PPA at mas makabubuting pag-aralan muna ng SC ang hakbang na gagawin ng Meralco na pagtaas ng singil dahil sa itoy magdudulot ng dagdag na kahirapan para sa taumbayan. Sinabi pa ni Reyes na dapat ipa-audit ng SC sa Meralco ang kabuuang PPA collections at disbursements nito simula pa noong 1996 at ibalik sa mga consumers nito ang mga magiging sobrang koleksiyon nito mula sa PPA o di kayay ibawas na lamang sa mga utang na electric bills ng mga consumers nito. (Ulat nina Malou Rongalerios at Grace Amargo)</body>
<link>http://www.philstar.com/Article.aspx?articleId=160143&amp;publicationSubCategoryId=92</link>
</article>
<article>
<title>50 gramo ng shabu bitay na!</title>
<author>Rudy Andal at Malou Rongalerios-Escudero</author>
<date>
<month>May</month>
<day>08</day>
<year>2002</year>
</date>
<body>Malamang na mapuno ang mga kulungan sa bansa ng mga drug users at pushers matapos na magdesisyon ang dalawang kapulungan ng Kongreso na itakda sa 50 gramo ang dami ng makukuhang shabu upang mabitay ang mahuhulihan nito. Sinabi ni Senador Robert Barbers, chairman ng Senate committee on public order and illegal drugs na nagkasundo kahapon ang Senate at House bicameral committee na mula sa dating 200 gramo ng shabu na pasok sa heinous crime ay ibaba ito sa 50 gramo. Sa kasunduang ito, sinumang mahuhulihan ng may 10 hanggang 49 gramo ng shabu ay maaaring makasuhan ng reclusion perpetua o habambuhay na pagkabilanggo kung saan nasa kapangyarihan na ng piskalya kung papayagang makapagpiyansa ang akusado. Ang mahuhulihan naman ng 50 gramo o higit pang shabu ay awtomatikong pasok sa death penalty at hindi papayagang makapagpiyansa. Itinuturing na rin na drug trafficking ang pagkakaroon ng 50 grams ng shabu. Samantala ang 10 gramo ng ecstacy, opium, cocaine at morphine ay pasok na rin sa heinous crimes, habang sa marijuana ay kailangang umabot muna sa 500 grams ang bigat nito bago maituring na karumal-dumal na krimen. Nabatid na tumagal ang pulong ng bicameral conference committee na natapos lamang nitong nakaraang Lunes dahil hindi magkasundo ang mga mambabatas kung gaano karaming shabu ang pasok sa heinous crime. Magugunita na sa Senate version ay gusto nito na 99 grams ng shabu ang pasok sa heinous crime, samantalang sa House version ay 10 gramo. Napagdesisyunan din ng bicameral committee na magkaroon ng special regional trial courts na may tungkulin na litisin lamang ang mga drug cases. Nakatakdang magpulong ngayon ang technical working group upang isaayos ang final draft ng panukala. (Ulat nina Rudy Andal at Malou Rongalerios-Escudero)</body>
<link>http://www.philstar.com/Article.aspx?articleId=160150&amp;publicationSubCategoryId=92</link>
</article>
<article>
<title>Illegal Pinoys sa Malaysia 'wag higpitan -GMA</title>
<author>Lilia Tolentino</author>
<date>
<month>May</month>
<day>08</day>
<year>2002</year>
</date>
<body>Hiningi ni Pangulong Arroyo sa pamahalaang Malaysia na huwag masyadong higpitan ang ipinatutupad nilang proseso ng deportasyon laban sa mga Pilipinong illegal na nakapasok sa Sabah. Sa kanyang pakikipagpulong kay Malaysian Prime Minister Mahathir Mohamad matapos magtalumpati sa Pacific Basin Economic Council Meeting sa Kuala Lumpur, hiniling rin ng Pangulo ang patuloy na pagsuporta ng Malaysia sa mga inisyatibong pangkapayapaan at pangkaunlaran sa Mindanao. Bago lumipad kahapon ng hapon patungong Bangkok, Thailand ay sumaksi ang Pangulo kasama si Prime Minister Mahathir sa paglagda sa trilateral agreement on information exchange and communications procedures. Ang kasunduang ito na inirekomenda ng Pangulo sa ika-7 ASEAN Summit sa Brunei noong nakaraang Nobyembre ay gumaganyak sa mga kalapit na bansang miyembro ng Association of Southeast Asian Nations na lutasin ang mga insidente ng sigalot sa border, seguridad, terorismo at transnational crimes. Sinabi ng Pangulo na itinuturing niya itong isang mahalagang kontribusyon ng Pilipinas sa pandaigdig na kampanya laban sa terorismo sa pakikipagtulungan ng Malaysia at Indonesia. Ang Pangulo ay nakatakdang makipag-usap ngayon sa mga business leaders ng Thailand para sa posibleng pamumuhunan sa bansa. Kasama ng Pangulo si First Gentleman Mike Arroyo at ilang miyembro ng Gabinete at silay nakatakdang bumalik sa bansa bukas ng madaling araw. (Ulat ni Lilia Tolentino)</body>
<link>http://www.philstar.com/Article.aspx?articleId=160156&amp;publicationSubCategoryId=92</link>
</article>
<article>
<title>Lacson tiyak na makakalaboso - Corpus</title>
<author>Joy Cantos</author>
<date>
<month>May</month>
<day>08</day>
<year>2002</year>
</date>
<body>Masaklap na kapalaran sa likod ng rehas na bakal ang posible umanong kahantungan ni Sen. Panfilo Lacson sa sandaling muling buhayin ang kasong kirminal na kinasasangkutan nito sa kontrobersiyal na Kuratong Baleleng rubout case. Ito ang naging opinyon ni Intelligence Service of the Armed Forces of the Philippines (ISAFP) Col. Victor Corpus na itinuturing na mortal na kaaway ni Lacson. Inihayag ni Corpus na sa sandaling buhayin ang naturang kaso ay may nakahanda silang anim na sorpresang testigo na nasa kustodya ngayon ng ISAFP sa Camp Aguinaldo na magdidiin kay Lacson. Naniniwala si Corpus na hindi maaring ilatag ang &amp;quot;double jeopardy&amp;quot; sa sandaling buksan ang nasabing kasong kriminal dahil unang-una na ay hindi pa umano nasesentensiyahan si Lacson. (Ulat ni Joy Cantos)</body>
<link>http://www.philstar.com/Article.aspx?articleId=160163&amp;publicationSubCategoryId=92</link>
</article>
<article>
<title>Chief ng Tarlac terrorists tinutugis</title>
<author></author>
<date>
<month>May</month>
<day>09</day>
<year>2002</year>
</date>
<body>TARLAC CITY - Target ngayon ng isinasagawang pagtugis ang isang Islamic teacher dito matapos siyang ituro ng isang naarestong suspected terrorist bilang lider ng mga terorista na may misyong maghasik ng kaguluhan sa siyudad na ito. Gayunman, sa isinagawang pagsalakay sa umanoy terrorist training camp ng grupo sa Sitio Dueg, Barangay Maasin sa bayan ng San Clemente ay nabigo ang mga awtoridad na mahuli si Abdurakman Abdul Quirante. Naaresto sa ginawang raid ang hinihinalang terrorist na si Feliciano delos Reyes, 38, alias Abubakar, tubong Barangay Arco sa Lamitan, Basilan, at ang 13-anyos na batang lalaki na di kinilala na umanoy nirecruit ni Quirante. Si Quirante ay positibo ring itinuro nang isa pang umanoy terorista na si Dexter Mayuno, 20, isang estudyante at tubong Ipil, Zamboanga del Sur. Ayon kay Mayuno, si Quirante ang kanilang group leader sa Tarlac na nag-utos sa kanila na maghagis ng granada sa commercial establishments at iba pang pampublikong mga lugar noong May 1. Nasakote si Mayuno kasama ang anim iba pa matapos makipagbarilan sa Barangay San Nicolas sa siyudad na ito noong madaling-araw ng Labor Day. Napatay sa encounter ang isang Khalid Amir, habang lima pa ang nakatakas. Sa tactical interrogation, inamin ni Mayuno na kasapi siya sa grupong Haraka (The Movement). Isang nagngangalang Sheik Hamod, Saudi national na nakabase sa Barangay Mal-ong sa bayan ng Anda, Pangasinan ang itinuro nitong lider ng Haraka. Gaya ni Quirante, si Hamod ay pakay din ng malawakang manhunt ng pinagsanib na puwersa ng police at military elements. Ang pag-amin ni Mayuno ay nagresulta para salakayin ang isang Islamic school sa Anda, kung saan anim na suspected terrorists ang naaresto at nakakumpiska ng highpowered firearms. Hinihinala ng mga awtoridad na ang Islamic schools sa Anda ang main headquarters ng Haraka. (Benjie Villa)</body>
<link>http://www.philstar.com/Article.aspx?articleId=160248&amp;publicationSubCategoryId=92</link>
</article>
<article>
<title>Paniningil ng PPA ipinatigil ni GMA</title>
<author></author>
<date>
<month>May</month>
<day>09</day>
<year>2002</year>
</date>
<body>Inatasan kahapon ni Pangulong Arroyo ang National Power Corporation (Napocor) na suspindihin sa lalong madaling panahon ang ipinapataw nitong Power Purchase Adjustment o PPA. Sa direktiba ng Pangulo, ititigil ng Napocor ang paniningil nang 85 sentimos na PPA bawat kilowatt hour hanggang hindi ganap na napag-aaralang mabuti kung magkano nga ba ang karapat-dapat na kabawasang dapat na kaltasin na PPA. Bagaman sinuspinde ang paniningil ng PPA, tinutulan naman ng mga mambabatas ang planong balikatin na lamang ng gobyerno ang pagbabayad ng $350 milyon na dapat na singil sa PPA sa loob ng anim na buwan. Ayon kina Rep. Del de Guzman at Partylist Rep. Emmanuel Joel Villanueva, hindi dapat ipasa sa mga taxpayers ang PPA. Ang reaksiyon ng dalawang kongresista ay kaugnay sa ginawang pagsertipika ng Malaca&amp;ntilde;ang sa House Bill 4741 na naglalayong amyendahan ang Electric Power Industry Reform Act. Layunin ng panukalang batas na bawasan ang halaga ng kuryenteng ibinibigay ng Napocor ng hanggang 85 sentimos/kwh sa pamamagitan ng pagbalikat sa utang ng kumpanya at pagbabayad nito sa mas mahabang panahon. Kung kukunin umano sa buwis na ibinabayad ng mamamayan ang pambayad sa PPA ay lalong maapektuhan ang mga programa ng gobyerno lalo na ang pagbibigay ng elektrisidad sa malalayong lugar. Ang dapat aniya ay itama ang kontratang pinasok ng Napocor at hindi ang ipasa ito mula sa consumers patungong taxpayers. Dapat din aniyang tukuyin kung sino ang mga taong nasa likod ng kontrata na pumayag na bayaran ng mga consumers ang kuryenteng hindi naman nila ginagamit. Ganito rin ang ikinatatakot ni Senador Sergio Osmena III. Ayon kay Osme&amp;ntilde;a, nanganganib na masakripisyo ang mga proyekto ng gobyerno sa naging utos ng Pangulo na suspindihin ang paniningil sa PPA ng Napocor. Sa ginawang ito ng Pangulo ay nanganganib na maantala o hindi matuloy ang mga proyekto ng gobyerno dahil maaring kunin ang $350 milyon o P3 bilyon na ipambabayad sa PPA sa pondo para sa basic services, sa pondo para sa pagpapagawa ng kalsada at paaralan. Naniniwala rin si Osme&amp;ntilde;a na kahit na mabawasan ang pasanin ng publiko na nagbabayad ng napakataas na electric bill ay pangunahing makikinabang dito ang mga negosyante na siyang may pinakamataas na nakokonsumong kuryente. Nilinaw naman ng senador na pabor pa rin siya sa naging desisyon ng Pangulo bastat mabawasan lamang ang pasanin ng mamamayan. Sinabi naman ni Senate President Franklin Drilon na ang naging hakbang na ito ni Pangulong Arroyo ay patunay na pinakikinggan ng administrasyon ang reklamo ng taumbayan. Naniniwala ang Senado na hindi magdudulot ng pagtaas ng budget deficit ng bansa ang hakbang na ito dahil siguradong pinag-isipan muna itong mabuti ng Pangulo bago nagdesisyon. (Lilia Tolentino/Rudy Andal/Malou Rongalerios-Escudero)</body>
<link>http://www.philstar.com/Article.aspx?articleId=160253&amp;publicationSubCategoryId=92</link>
</article>
<article>
<title>Abogado ni Erap nagbitiw</title>
<author></author>
<date>
<month>May</month>
<day>09</day>
<year>2002</year>
</date>
<body>Tulad ng mga naunang abogado ni dating Pangulong Estrada, nagbitiw kahapon bilang lead counsel nito si Atty. Persida Acosta ng Public Attorneys Office (PAO). Ayon kay Acosta, napakaraming nakaatang na trabaho sa kanya bilang hepe ng PAO at hindi dapat maubos ang kanyang oras sa isang akusado lamang. Iginiit din ni Acosta na ang mga abogado sa PAO ay itinalaga ng pamahalaan para sa mga mahihi-rap na akusado at hindi sa isang kagaya ng dating pangulo. Natatakot anya siyang sumbatan ng taumbayan dahil sa pangunguna sa pagtatangggol sa isang akusadong may kakayahan namang kumuha ng magaling na abogado. Nilinaw ni Acosta na hindi makakaapekto sa mga kaso ni Estrada ang ginawa niyang pagbibitiw dahil mayroon pa naman itong ibang abogado. Hinihintay na lamang ng Sandiganbayan Special Division ang pormal na paghahain ni Acosta ng motion to withdraw. Sa unang araw naman ng pagdinig sa ikalawang kaso ng perjury na kinakaharap ng dating lider, kinumpirma ni Salvador Serrano, vice president ng Security Bank na mayroong account sa kanila si Estrada na nagkakahalaga ng P13.7 milyon. Sinabi ni Serrano na wala pang nangyayaring withdrawal sa tatlong accounts simula ng buksan ito sa branch ng kanilang bangko sa San Juan at hanggang sa kasalukuyan ay naroon pa rin ito. Ngunit lumabas na hindi si Estrada ang nakapirma sa mga papeles at sa halip ay isang Baby Hortaleza na representative umano ng dating pangulo. Ayon kay Special Prosecutor Dennis Villa-Ignacio ihahayag nila sa Lunes kung sino ang nasabing Baby Hortaleza. (Malou Rongalerios-Escudero)</body>
<link>http://www.philstar.com/Article.aspx?articleId=160262&amp;publicationSubCategoryId=92</link>
</article>
<article>
<title>Extradition ni Atong Ang nabitin uli</title>
<author></author>
<date>
<month>May</month>
<day>09</day>
<year>2002</year>
</date>
<body>Muling iniurong sa Nobyembre ang pagdinig sa extradition ni dating Presidential gambling adviser Charlie &amp;quot;Atong&amp;quot; Ang. Ayon kay US District Magistrate Lawrence Leavitt, ipinagpaliban sa Nob. 4 ang hearing para desisyunan kung dapat bang i-deport si Ang. Si Ang ay kasalukuyang nasa custody ng US Marshals sa North Las Vegas jail at walang piyansang itinakda para sa kanya at posibleng maharap sa kasong kamatayan dahil ang kasong plunder na kinakaharap nito ay may katapat na bitay. Gayunman, nilinaw ni Assistant US Atty. Gregory Damm na pinapayagan ng treaty ang US government na tumanggi o pumayag sa extradition.</body>
<link>http://www.philstar.com/Article.aspx?articleId=160267&amp;publicationSubCategoryId=92</link>
</article>
<article>
<title>Sahod ng mga sundalo tataas na</title>
<author></author>
<date>
<month>May</month>
<day>09</day>
<year>2002</year>
</date>
<body>Magandang balita sa mga sundalo! Siniguro kahapon ni Speaker Jose de Venecia sa mga miyembro ng AFP na tataas na ang kanilang sahod at makakatulad na ito ng mga pulis. Ayon kay de Venecia, sigurado nang maaaprubahan sa ikatlo at huling pagbasa ang panukalang batas na magtataas sa base pay ng AFP. Katulad umano ng PNP at public school teachers, magiging standardize na rin ang sahod na tinatanggap ng mga sundalo. Ang pagtaas ng sahod ng mga sundalo ay nakapaloob sa House Bill 4579 na nabuo mula sa tatlong magkakatulad na panukalang batas. Idinagdag ni de Venecia na tama lamang na itaas ang sahod ng mga sundalo upang lalo nilang paigtingin ang pakikipaglaban sa terorismo. &amp;quot;Members of the AFP, like those of the PNP, are always ready to risk their lives as guardians of the people. It is also our duty to ensure the economic well-being of our soldiers and their families,&amp;quot; pahayag pa nito. (Malou Rongalerios-Escudero)</body>
<link>http://www.philstar.com/Article.aspx?articleId=160274&amp;publicationSubCategoryId=92</link>
</article>
<article>
<title>Carolina bagong Southcom chief</title>
<author></author>
<date>
<month>May</month>
<day>09</day>
<year>2002</year>
</date>
<body>Hindi na pinatagal pa ni Pangulong Arroyo ang pagpili sa susunod na Southern Command Chief at sa kalagitnaan ng kanyang state visit sa Thailand ay inihayag nito ang pagkakahirang kay Major Gen. Ernesto Carolina bilang kapalit ni Gen. Roy Cimatu na itinalaga niya bilang bagong AFP Chief. Hindi binanggit ng Pangulo ang pinagbasehan niya sa pagpili kay Carolina sa kabila ng marami itong karibal sa posisyon. Si Carolina ang kasalukuyang hepe ng Southern Luzon Command sa Nueva Ecija. Nagtapos siya sa Philippine Military Academy (PMA) at nabibilang sa Class 70. (Lilia Tolentino)</body>
<link>http://www.philstar.com/Article.aspx?articleId=160278&amp;publicationSubCategoryId=92</link>
</article>
<article>
<title>100 kilo ng shabu nasabat sa Subic</title>
<author></author>
<date>
<month>May</month>
<day>10</day>
<year>2002</year>
</date>
<body>SUBIC BAY FREEPORT - Sinalakay kahapon ng pinagsanib na puwersa ng Narcotics Group, Philipine Coast Guard at Bureau of Customs ang isang malaking warehouse sa Naval Supply Depot dito matapos na makatanggap ng isang tip na may bultu-bultong kilo ng shabu na tinatayang tumitimbang nang 100 kilo ang ibinagsak sa naturang freeport. Sa inisyal na report na nakuha kay Narcom Director Gen. Efren Fernandez, dakong alas-3:30 ng hapon ng isagawa ang pagsalakay ng mga awtoridad sa naturang bodega kung saan tinambak umano ang 100 kilo ng shabu na inihalo sa ibang kargamento tulad ng mga sigarilyo. Lulan umano ng dalawang fishing vessels ang mga kontrabando na ipinasok sa warehouse no.1026 ng NSD. Dito napag-alaman na naka-consigne ang mga kargamento sa kumpanyang Everich. Ginagalugad ng mga awtoridad kasama ang dalawang drug sniffing dog ng Narcom ang naturang warehouse kung saan ay may nakitang mga &amp;quot;trace&amp;quot; ng naturang droga at ng makalanghap umano ang dalawang sniffing dog ay bigla umanong nagsuka ang mga ito. Hinihinala na ginagamit umanong bagsakan ng droga ang nasabing lugar, pero agad itong pinabulaanan ng mga opisyal dito at di anya nila pinapayagan ang ganitong modus operandi. Tatlo sa 14 na mga suspek ang inaresto at kasalukuyang isinasailalim sa masusing imbestigasyon. (Jeff Tombado)</body>
<link>http://www.philstar.com/Article.aspx?articleId=160358&amp;publicationSubCategoryId=92</link>
</article>
<article>
<title>5M kabahayan di pagbabayarin ng PPA</title>
<author></author>
<date>
<month>May</month>
<day>10</day>
<year>2002</year>
</date>
<body>Mahigit sa limang milyong kabahayan sa bansa ang malapit nang hindi magbayad ng Power Purchase Adjustment o PPA ng National Power Corporation ng habambuhay sakaling maipasa ang panukala ni Senator Renato Cayetano na nagmumungkahi na ipuwera sa pagbabayad ng PPA ang mga kabahayan na kumokonsumo lamang nang hindi hihigit sa 75 kilowatt hour kada buwan. Sa ginanap na pagdinig kahapon ng joint Senate committees on energy, public services at ways and means, lumalabas sa datos na ipinalabas ng Public Sector Assets and Liabilities Management (PSALM) Corp. na 45% o 5,206,000 kabahayan sa buong bansa ang kumokonsumo nang hindi hihigit sa 75 kwh kada buwan kung saan ay mas makikinabang ang nasa lalawigan. Lumilitaw na maralita pa rin ang pangunahing makikinabang sa naturang probisyon dahil sila lamang ang kumokonsumo ng kuryente na hindi hihigit sa 75 kwh kada buwan. Hinamon naman ng mga senador ang Department of Energy at Energy Regulatory Commission na pag-isipan ang pinakamagandang solusyon sa reklamo ng taumbayan hinggil sa PPA. Magugunita na sa ilalim ng Cayetano bill, ilan pa sa probisyon nito ay isuspinde ang paniningil sa PPA ng anim na buwan o mula sa darating na Hulyo hanggang Disyembre hanggang hindi pa naaaprubahan ng ERC ang Universal Charge ng Napocor. Simula Enero 2003 naman ay magiging 40 sentimos na lamang ang singil sa PPA ng Napocor mula sa dating P1.20. Ngunit, bukod sa panukala ni Cayetano ay nais naman ni Senate President pro-tempore Manny Villar na ibalik sa taumbayan ang naibayad na nilang PPA sa pamamagitan ng bawas o discount sa monthly electric bill. (Rudy Andal)</body>
<link>http://www.philstar.com/Article.aspx?articleId=160362&amp;publicationSubCategoryId=92</link>
</article>
<article>
<title>Pagsuspinde sa PPA magsasalba sa bumababang rating ni GMA</title>
<author></author>
<date>
<month>May</month>
<day>10</day>
<year>2002</year>
</date>
<body>Nais lamang umano ni Pangulong Arroyo na isalba ang bumababa niyang rating kaya niya ipinatigil ang paniningil ng Power Purchase Adjustment o PPA. Ayon kay Bayan Muna Rep. Crispin Beltran, kung tutuusin ay hindi dapat bigyan ng credit si Pangulong Arroyo sa ginawa nitong hakbang dahil sa simulat simula pa ay hindi naging malinaw ang stand nito sa PPA. Bagaman at suspendido na ang PPA, iginiit ni Beltran na dapat pa ring magpatuloy ang imbestigasyon ng Kongreso sa diumanoy maling kontrata na pinasok ng pamahalaan. Sinabi ni Beltran na posibleng may namamagitang sabwatan sa pagitan ng Malaca&amp;ntilde;ang at Meralco upang patayin ang isyu ng PPA at mataas na singil sa kuryente. Dapat rin anyang magbantay ang publiko dahil hindi naman sinabi ng Malaca&amp;ntilde;ang kung hanggang kailan mananatili ang suspensiyon ng PPA. Hinamon din ni Beltran ang Pangulo na gumawa ng aksiyon sa sandaling totohanin ng Meralco ang naunang banta nito na magkakaroon ng malawakang blackout kapag sinuspinde ang PPA. Kung hindi umano gagawa ng hakbang laban sa Meralco ang Pangulo ay lalong maghihinala ang taumbayan na may kutsabahan sa pagitan ng dalawa kaugnay sa PPA. (Malou Rongalerios-Escudero)</body>
<link>http://www.philstar.com/Article.aspx?articleId=160372&amp;publicationSubCategoryId=92</link>
</article>
<article>
<title>Credit sa PPA dapat ibigay kay Enrile</title>
<author></author>
<date>
<month>May</month>
<day>10</day>
<year>2002</year>
</date>
<body>Kung mayroon man umanong dapat bigyan ng kredito sa isyu ng PPA ay walang iba kundi si dating Senator Juan Ponce Enrile. Ito ang reaksiyon ng grupong sumusuporta sa dating senador sa bangayan kaugnay nang kung sino ang dapat mag-angkin ng credit sa suspensiyon ng Power Purchase Adjustment. Sinabi ni Atty. Jose Igmidio na dapat ay kay Enrile ibigay ang credit sa suspensiyon ng PPA dahil kung maliwanag pa sa isipan ng lahat ay ang PPA mismo ang ginamit ni Enrile bilang kanyang campaign material noong nakaraang election. Maging ang mga paid campaign ad ni Enrile ay makakapagpatunay na siya ang nag-expose na ang PPA ay isang illegal na paniningil sa taumbayan ng Napocor at Meralco. &amp;quot;Nakakahiya kay Sen. Enrile na tahimik at hindi kumikibo, habang mayroong nag-aagawan,&amp;quot; pahayag nito. (Andi Garcia)</body>
<link>http://www.philstar.com/Article.aspx?articleId=160376&amp;publicationSubCategoryId=92</link>
</article>
<article>
<title>Kampong nakubkob ng militar hindi ibabalik sa MILF</title>
<author></author>
<date>
<month>May</month>
<day>10</day>
<year>2002</year>
</date>
<body>Tiniyak ng Malaca&amp;ntilde;ang na hindi ibabalik sa Moro Islamic Liberation Front (MILF) ang mahigit sa 40 kampo nito na naunang nabawi ng militar. Ayon kay Presidential Adviser on the Peace Process Eduardo Ermita, walang kasunduan ang pamahalaan at MILF sa pagbabalik ng kampo kaugnay ng nilagdaang kasunduan sa Malaysia. Sinabi ni Ermita na malinaw na ang nakapaloob sa kasunduan ay ang pagpapaunlad sa mga lugar na naapektuhan ng matinding labanan. Nauna rito, nagpahayag ng pangamba ang oposisyon hinggil sa pagsauli ng mga kampo ng MILF matapos ang nilagdaang kasunduan. Pero nilinaw ni Ermita na ang makakabalik sa mga dating balwarte ng MILF ay ang mga lumikas dito dahil sa labanan. (Ely Saludar)</body>
<link>http://www.philstar.com/Article.aspx?articleId=160383&amp;publicationSubCategoryId=92</link>
</article>
<article>
<title>Erap at Jinggoy ihahabla sa pambabastos sa Korte</title>
<author></author>
<date>
<month>May</month>
<day>10</day>
<year>2002</year>
</date>
<body>Ipinag-utos kahapon ng Sandiganbayan Special Division ang personal na pagharap sa korte nina dating Pangulong Estrada at anak nitong si Jinggoy para sa pagdinig ng kasong indirect contempt na isinampa laban sa kanila ng Plunder Watch dahil sa umanoy ginawa nilang paninira sa hudikatura kabilang na sa Supreme Court at Sandiganbayan. Ipinalabas ng Special Division ang produce order sa PNP upang dalhin sa anti-graft court ang mag-amang Estrada sa Mayo 15 sa alas-8:30 ng umaga. Nagpalabas din ng subpoena ang korte para sa mga dating abogado ng mga Estrada na pinangungunahan nina Atty. Rene Saguisag at Atty. Raymund Fortun na kabilang sa kinasuhan ng Plunder Watch. Samantala, ang subpoena laban kay Senator Luisa &amp;quot;Loi&amp;quot; Ejercito ay hindi pa maipalabas dahil hindi pa napagdedesisyunan ang isyu ng immunity ng senadora matapos niyang batikusin ang SC at Sandiganbayan sa pamamagitan ng isang privilege speech sa Senado. Magugunitang ipinahayag ng mga Estrada na hindi sila magkakaroon ng katarungan sa kanilang kaso dahil sa diumanoy ginagawang railroading ng mga mahistrado na naging dahilan upang sibakin ng dating pangulo ang serbisyo ng kanyang mga abogado. (Malou Rongalerios-Escudero)</body>
<link>http://www.philstar.com/Article.aspx?articleId=160386&amp;publicationSubCategoryId=92</link>
</article>
<article>
<title>Ombudsman nakaiskor sa dami ng naisampang kaso</title>
<author></author>
<date>
<month>May</month>
<day>10</day>
<year>2002</year>
</date>
<body>Isang dating Pangulo ng bansa, dalawang dating First Lady, 17 miyembro ng Gabinete, 6 kongresista at 541 mga lokal na opisyal ang kabilang sa 58,254 mga kasong naisampa sa Office of the Ombudsman mula 1995 hanggang 2001. Sa kanyang papuri sa pagdiriwang ng ika-14 anibersaryo ng Ombudsman, sinabi ni Pangulong Arroyo na patunay lamang anya ito na nakatutupad ng mahusay sa iniatang sa kanyang tungkulin bilang tagapangalaga ng mamamayan. Sinabi ng Pangulo na sa mga naisampang kaso sa korte, 95 porsiyento na ang nabigyan ng disposisyon at ang sinisikap nito sa kasalukuyan ay magkaroon ng zero backlog. Kasabay nito, hinikayat pa ng Pangulo si Aniano Desierto at iba pang mga opisyal at tauhan ng Ombudsman na ipagpatuloy ang pagiging matapat sa tungkulin at huwag padadala sa mga nanghihingi ng pabor kapalit ng salapi at kapangyarihan. (Lilia Tolentino)</body>
<link>http://www.philstar.com/Article.aspx?articleId=160388&amp;publicationSubCategoryId=92</link>
</article>
<article>
<title>Mortar sumabog: 6 patay, 12 grabe</title>
<author></author>
<date>
<month>May</month>
<day>11</day>
<year>2002</year>
</date>
<body>ZAMBOANGA  Anim katao karamihan ay mga bata ang namatay at 12 iba pa ang nasa grabeng kalagayan nang aksidenteng sumabog ang isang mortar projectile sa Barangay Tictabon, Zamboanga City. Base sa report na nakarating sa headquarters, naganap ang insidente dakong alas-4 ng hapon kamakalawa sa bahay ng isang kinilala sa pangalang Tarawi Nawi. Ginamit umano ni Nawi ang mortar projectile bilang pamukpok sa posteng kawayan sa kanyang seaweed plantation, pero nagkataon na ang hawakan ng nasabing mortar ay nabali. Tinangka naman ni Nawi na alisin ang natitirang bahagi ng hawakan sa pamamagitan ng pagsunog dito na nagresulta sa pagsabog. Anim na sibilyan ang agad namatay na kinilalang sina Harun Hasin, 10; Ibno Adjail, 12; Saripul Adjail, 9; Alsa Manjur, 12; Abran Sapi, 9 at Jaha Kasmin, 2. Kasalukuyan naman naka-confine sa Zamboanga City General Hospital sina Leny Adjail, 22; Nursa Adjail, 18; Amipril Adjail, 21; Leng Nawi, 15; Harun Langa, 9; Jaime Bayani, 11; Jiha Aplasan, 2; Haji Sajak Bayani, 30; Nurjen Alih, 12; Nurhaina Nawi, 15; Nusida Nawi, 41 at Trawi Nawi, 30. Bukod sa bahay ni Tarawi Nawi, nawasak din ang iba pang pumpboats malapit sa lugar at ang mga batang nasugatan ay naglalaro ng maganap ang pagsabog.</body>
<link>http://www.philstar.com/Article.aspx?articleId=160478&amp;publicationSubCategoryId=92</link>
</article>
<article>
<title>Napocor pabaya, balasahin</title>
<author></author>
<date>
<month>May</month>
<day>11</day>
<year>2002</year>
</date>
<body>Sinisi ng Malaca&amp;ntilde;ang ang National Power Corporation (Napocor) sa naging kapabayaan nito kaya nagkaroon ng pagkalugi sa operasyon at ipinasasagot sa taumbayan. Ayon kay Budget Secretary Emilia Boncodin, kailangang gumawa kaagad ng aksiyon ang Napocor at humanap ng ibang paraan para ang maaawas na koleksiyon sa power purchased adjustment (PPA) ay matugunan ng hindi kailangang ipataw ito sa gobyerno at sa mamamayan. Bunga nito, iminungkahi ni Deputy Speaker for Visayas Raul Gonzales sa Malaca&amp;ntilde;ang na magpatupad ng total reorganization sa pamunuan ng Napocor. Ayon kay Gonzales, mismanagement sa panig ng Napocor ang sanhi ng pagkakaroon ng mataas na pagsingil sa kuryente kaya dapat lamang isagawa ang reorganisasyon. Sinabi pa ni Gonzales na karapatan pa rin ng pamahalaan na pangalagaan ang Napocor habang hindi pa ito naisasapribado. Magugunitang ipinasa ang Power Reform Act kung saan dito nakapaloob ang planong pagsasapribado sa Napocor. Ang Napocor ay baon sa utang sa kasalukuyan dahil sa pagpasok nito sa mga kontrata sa mga independent power producers (IPPs) na siyang dahilan kung bakit nagkaroon ng PPA na binabayaran ng mga electric consumers. Naniniwala ang liderato ng Kongreso na ang pagpapatupad ni Pangulong Arroyo ng suspensiyon sa pagbabayad ng PPA ay pansamantala lamang at muli itong ipapapasan sa mga mamamayan na gumagamit ng kuryente. (Lilia Tolentino/Malou Rongalerios-Escudero)</body>
<link>http://www.philstar.com/Article.aspx?articleId=160481&amp;publicationSubCategoryId=92</link>
</article>
<article>
<title>GMA nagtampo, sinuspinde na ang PPA binabatikos pa</title>
<author></author>
<date>
<month>May</month>
<day>11</day>
<year>2002</year>
</date>
<body>Ibinulalas na kahapon ni Pangulong Arroyo ang kanyang tampo o hinanakit sa mga bumabatikos sa kanyang desisyon na suspindihin ang kontrobersiyal na PPA. Sinabi ni Presidential Adviser on Media and Religious Affairs Dodie Limcauco na masama ang loob ng Pangulo dahil lumilitaw na wala siyang ginagawang tama. &amp;quot;Pabayaan na ninyo akong magsabi ng tampo ng Pangulo, bakit ba kapag may mabuti pong nagagawa, nilalagyan kaagad ng motibong masama,&amp;quot; pahayag ni Limcauco. Partikular na hindi nagugustuhan ng Pangulo ang patuloy na pagpuna sa kanyang desisyon na suspindihin ng Napocor ang PPA upang mabawasan ang pasanin ng taumbayan. Sinabi ng ilang grupo na pampapogi ito ng Pangulo upang lalo pang umangat ang popularidad bilang paghahanda sa 2004 presidential elections. Nilinaw ng Malaca&amp;ntilde;ang na ang layunin dito ng Pangulo ay para sa kapakanan ng mga mahihirap at hindi pangangampanya. (Ely Saludar)</body>
<link>http://www.philstar.com/Article.aspx?articleId=160491&amp;publicationSubCategoryId=92</link>
</article>
<article>
<title>Peace deal pinabubulatlat; P1.2 B ipamumudmod daw ng gobyerno</title>
<author></author>
<date>
<month>May</month>
<day>11</day>
<year>2002</year>
</date>
<body>Matinding galit ang ipinahayag ng oposisyon Partido ng Masang Pilipino (PMP) bunga ng umanoy nakabibinging pananahimik ng Malaca&amp;ntilde;ang sa kabila ng ugong na nilikha ng balitang sumuong na sa isang sikretong peace deal ang gobyerno at ang mga opisyal ng Moro Islamic Liberation Front (MILF). Sa nasagap na balita ng PMP, napirmahan na umano ang peace deal sa pagitan ng pamahalaan at MILF sa Kuala Lumpur, Malaysia kung saan isa sa mga hiningi ng mga rebelde ay ang madaliang pagbalik sa kanilang panig ng mga military camps sa Mindanao kabilang ang Camp Abubakar. Ayon kay Remulla, ang pinakamasamang aspeto sa peace deal na ito ay ang pagsang-ayon ng gobyerno sa hinihinging P1.2B ng mga rebelde bilang &amp;quot;reparation pay&amp;quot; sa kanila sa pagkakasira ng mga kampong ito na isang tunay na insulto  insulto sa ating demokrasya at insulto sa lahat ng mga sundalong nagbuwis ng buhay para lamang mabawi ang mga kampong ito. Ani Remulla, para na ring sinampal ng gobyerno ang mga kamag-anak ng mga sundalong nasawi dahil hayagan nitong pinapanigan ang mga rebeldeng naging dahilan sa pagkamatay ng kanilang mga mahal sa buhay. &amp;quot;Marami sa mga naulilang itoy hirap na hirap ngayon dahil wala na silang sandigan sa buhay. Ang kanilang mga anak ay hindi na nakapagpatuloy ng pag-aaral dahil sa kahirapan. Tapos malalaman nila, ang pamahalaan pa ang halos nagkakandarapang magbigay ng tulong sa mga rebelde para isaayos ang mga kampong hindi naman dapat mapasakanila,&amp;quot; wika ni Remulla. Nakatakda namang himayin ng Senado ang nilalaman ng nilagdaang peace agreement partikular ang probisyon na nais ibalik sa MILF ang Camp Abubakar at 40 dating kampo militar ng mga rebelde na nabawi ng AFP ng maglunsad ng total war laban sa nasabing Muslim secessionist. (Rudy Andal)</body>
<link>http://www.philstar.com/Article.aspx?articleId=160494&amp;publicationSubCategoryId=92</link>
</article>
<article>
<title>Sobra-sobrang retirement benefits ng GSIS officials binusisi na</title>
<author></author>
<date>
<month>May</month>
<day>11</day>
<year>2002</year>
</date>
<body>Sinisimulan nang busisiin ng dalawang komite sa Mababang Kapulungan ang umanoy sobra-sobrang retirement benefits na natanggap ng mga opisyal at empleyado ng Government Service Insurance System (GSIS) na idineklara ng Commission on Audit na illegal. Nalaman ng committees on good government at government enterprise and privatization na may 16 personnel ng GSIS ang tumanggap ng Employees Loyalty Incentive Plan o ELIP ng magretiro ang mga ito noong 2001. Umabot ang insentibo ng halos P72.3 milyon maliban pa dito ang P150.11 milyon na kabuuang retirement benefits na natanggap ng mga kawani ng GSIS, kasama ang matataas na opisyal nito, na kinuha naman mula sa kontribusyon ng mga miyembro ng GSIS. Ayon kay Bohol Rep. Roberto Cajes na siyang nagsumite ng resolusyon para magkaroon ng imbestigasyon, ang ginawang ito ng GSIS ay unfair sa mga ordinaryong contributors. Kaugnay nito, hiniling ng mga miyembro ng komite na magsumite ang COA ng kopya ng kanilang ruling hinggil sa pagbabawal magbigay ng incentive plan, kasama na ang table of salaries, allowances at benefits na natanggap ng mga matataas na opisyal ng GSIS mula 1996 hanggang sa kasalukuyan. Inatasan naman ni Maguindanao Rep. Didagen Dilangalen ang GSIS na magbigay ng kanilang legal na basehan sa pagbibigay ng malaking allowances, compensation and benefits. (Malou Rongalerios-Escudero)</body>
<link>http://www.philstar.com/Article.aspx?articleId=160501&amp;publicationSubCategoryId=92</link>
</article>
<article>
<title>Welgang Bayan ilalarga</title>
<author>Angie dela Cruz</author>
<date>
<month>May</month>
<day>12</day>
<year>2002</year>
</date>
<body>Paparalisahin ng mga grupo ng transportasyon ang kanilang operasyon oras na mangyari ang isa na namang pagtataas ng presyo ng mga produktong petrolyo sa bansa ngayong Mayo. Ayon kay Medardo Roda, pangulo ng Pinagkaisang Samahan ng mga Tsuper at Operators Nationwide (PISTON), handa nilang itigil ang pamamasada nila ng dyip sakaling matuloy ang P.56 per liter na pagtataas sa presyo ng gasolina dahil magbubunsod ito ng matinding epekto sa maliliit na mamamayan. &amp;quot;Siyempre pag tumaas ang gasolina, tataas ang bilihin, sino ba ang palagiang naaapektuhan niyan, di ba tayong maliliit na manggagawa. Hindi na namin kaya na maisalba ang buhay naming mga tsuper na umaasa lang sa kita sa arawang boundary namin kung tataas na naman ang mga bilihin at serbisyo dahil sa oil price increase,&amp;quot; pahayag ni Roda. Sasabay din ang militanteng grupong Kilusang Mayo Uno (KMU) na magsasagawa naman ng serye ng kilos protesta kapag natuloy ang pinangangambahang oil price increase. Sinabi ni Mao Ermitano, information officer ng KMU, panibagong pahirap na naman sa maliliit na manggagawa ang nasabing pagtaas lalupat panahon na ng enrollment na higit na kailangan ng bawat pamilya ang budget na pampaaral sa mga anak. Binigyang diin ng KMU na bagamat sinasabi ng Department of Trade and Industry na walang paggalaw na mangyayari sa presyo ng mga pangunahing bilihin, kabaligtaran umano ito dahil marami na ang nagsasamantala sa mga naunang pagtaas ng presyo ng gasolina. Inihalimbawa dito ng KMU na noong magkaroon ng magkasunod na pagtataas ang Shell, Petron at Caltex gayundin ang mga small players ay nagtaasan agad ang presyo ng mantika at itlog at maging ang halaga ng softdrinks ay sumunod na rin. Hindi rin naniniwala ang KMU na sa inaasahang pagbaba ng halaga ng dolyar kontra piso sa huling araw ng buwan ng Mayo ng taong ito ay bababa ang presyo ng mga bilihin. Wala anilang epekto ito para mapigilan ang inaasahang pagtaas ng presyo ng gasolina ngayong buwan. Tanging ang Malaca&amp;ntilde;ang lamang umano ang dapat kumilos para hadlangan ang pangambang panibagong oil price hike upang hindi matikman pang muli ng taumbayan ang isa na namang pasaning hirap sa araw-araw na pamumuhay ng mga Pilipino. (Ulat ni Angie dela Cruz)</body>
<link>http://www.philstar.com/Article.aspx?articleId=160589&amp;publicationSubCategoryId=92</link>
</article>
<article>
<title>Balikatan 03-1 sa 2003 testimonya ng kabiguan laban sa Abu Sayyaf</title>
<author>Rudy Andal</author>
<date>
<month>May</month>
<day>12</day>
<year>2002</year>
</date>
<body>Isang malinaw na testimonya umano sa kabiguan ng gobyernong lipulin ang bandidong grupong Abu Sayyaf ang pagpayag nitong magdaos ng panibagong Balikatan military exercises sa susunod na taon (03-01). Ito ang maanghang na reaksiyon ng oposisyon Partido ng Masang Pilipino (PMP) matapos ibunyag ni AFP spokesman Gen. Jose Mabanta na magdaraos ng panibagong serye ng Balikatan ang gobyerno sa susunod na taon. Nabatid na 5,000 sundalong Kano ang lalahok sa susunod na military exercises dala ang higit na maraming makabagong military equipment. Pero ayon kay Remulla, kahit ano pang tulong ang makuha ng mga ito mula sa ibang bansa kabilang ang Amerika ay hindi rin matutugis ang mga bandido kung walang makabayaning layunin ang mga sundalo. &amp;quot;Nasaksihan ng mga sundalo kung paano sila trinaydor ng pamahalaan. Marami sa kanilang mga kasamahan ang namatay para lamang maibalik sa pamahalaan ang mga military camps sa Mindanao, tapos sa isang iglap malalaman nilang nakipagkasunduan ang gobyerno sa MILF na ibalik sa mga rebelde ang mga kampo, sabay bayad ng reparation pay na P1.2B,&amp;quot; wika ni Remulla. Hindi umano masisisi ang mga sundalo sakaling suungin nila ang laban ng walang gana dahil sa nabanggit na sikretong peace deal. (Ulat ni Rudy Andal)</body>
<link>http://www.philstar.com/Article.aspx?articleId=160596&amp;publicationSubCategoryId=92</link>
</article>
<article>
<title>Sumasahod ng mababa sa P 15 thou ililibre sa income, withholding taxes</title>
<author>Malou Rongalerios-Escudero</author>
<date>
<month>May</month>
<day>12</day>
<year>2002</year>
</date>
<body>Hindi na kakaltasan ng income at withholding taxes ang mga manggagawang sumasahod ng mas mababa sa P15,000 sa sandaling maipasa ang panukalang batas na inihain sa Mababang Kapulungan hinggil dito. Sa House Bill 4737, sinabi ni Iloilo Rep. Boboy Syjuco na halos wala na ngayong halaga ang natatanggap na sahod ng mga manggagawa kaya dapat lamang na huwag ng patawan ng buwis ang mga maliliit ang buwanang kita. &amp;quot;Granting an exemption from income and withhoding taxes for all Filipino employees and workers nationwide receiving less than P15,000 monthly wage is only humane,&amp;quot; pahayag ni Syjuco. Ayon na rin aniya sa pag-aaral na ginawa ng IBON Foundation, 70 % na ngayon ng mga Filipino ang mahihirap at hindi na maayos ang pamumuhay. Lumabas din sa pag-aaral ng IBON na 36 % ng mga manggagawa sa kasalukuyan ay hindi tumatanggap ng tamang sahod at hindi nabibigyan ng minimum wage. Marami na aniyang manggagawa ang humihiling na ma-exempt sa pagbabayad ng buwis ang mga sumasahod ng wala pang P15,000. Ang panukala ni Syjuco ay tatawaging &amp;quot;Income and Withholding Tax Exemption of 2002.&amp;quot; (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=160603&amp;publicationSubCategoryId=92</link>
</article>
<article>
<title>Reunion ng Macapagal sa Malaca&amp;ntilde;ang</title>
<author>Ely Saludar</author>
<date>
<month>May</month>
<day>12</day>
<year>2002</year>
</date>
<body>Lumusob kahapon sa Malaca&amp;ntilde;ang ang 1,800 kapamilya ni Pangulong Arroyo kaugnay ng kauna-unahang reunion na idinaos simula ng maupo ito sa puwesto. Sa maikling mensahe sa kanyang mga kamag-anak, sinabi ng Pangulo na dapat ay matuwa at ipagmalaki ang apelyidong Macapagal dahil sa may dalawang Macapagal na ang naglingkod ng tapat sa bayan bilang pinuno ng bansa. Lumahok sa reunion ang mga angkan ng Tumangan at Rafanan na galing pa sa lalawigan ng Bulacan, Pampanga at Nueva Ecija na kamag-anak ni dating Pangulong Diosdado Macapagal. Matapos na mag-ikot sa lamesa, makipagkuwentuhan at magpakuha ng litrato kasama ang mga kaanak ay agad ding nagpaalam ang Pangulo para harapin ang mga trabaho. Kahit na maiksing oras lamang na nakapiling ng Pangulo ang kanyang mga kamag-anak ay naging masaya ang mga ito dahil sa naglaan ito ng oras sa kabila ng marami nitong trabaho. (Ulat ni Ely Saludar)</body>
<link>http://www.philstar.com/Article.aspx?articleId=160609&amp;publicationSubCategoryId=92</link>
</article>
<article>
<title>Dagdag na benepisyo pa sa matatanda isinulong</title>
<author>Malou Rongalerios-Escudero</author>
<date>
<month>May</month>
<day>12</day>
<year>2002</year>
</date>
<body>Hiniling ng Kamara sa Malaca&amp;ntilde;ang na sertipikahang &amp;quot;urgent&amp;quot; ang panukalang batas na magbibigay ng dagdag pang benepisyo at pribilehiyo sa mga Pilipinong nasa 60 taon ang edad pataas o yong tinatawag na sektor ng &amp;quot;older persons.&amp;quot; Layunin ng Magna Carta for Older Persons o House Bill 975 na inakda ni Las Pi&amp;ntilde;as Rep. Cynthia Villar na mabigyan ng tamang atensiyon ang pangangailangan ng mga ito. Iginiit ni Rep. Villar na panahon na upang kalingain ng husto ng gobyerno ang naturang sektor dahil hindi lamang respeto ang dapat ibigay sa mga ito kundi kaginhawahan para sa nalalabing sandali ng kanilang buhay. Bukod sa kasalukuyang 20% discount sa pasahe sa mga pampublikong sasakyan, hihikayatin din ang mga commercial establishments, malls at iba pang katulad na negosyo na magtatag ng &amp;quot;express lanes&amp;quot; para sa naturang sektor. Hindi na rin pagbabayarin ng buwis ang mga ito sa kanilang taxable income na hindi tataas sa P75,000. Ayon sa pag-aaral ng National Economic and Development Authority o NEDA, ang mga older persons ang bubuo sa 7 porsiyento ng kabuuang populasyon ng bansa sa taong 2010. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=160614&amp;publicationSubCategoryId=92</link>
</article>
<article>
<title>Namaril ng mayor tigok</title>
<author></author>
<date>
<month>May</month>
<day>13</day>
<year>2002</year>
</date>
<body>Camp Miguel Malvar, Batangas -- Isang mayor ang nakaligtas sa kamatayan,kritikal naman ang bodyguard nito habang napatay ang nagtangkang pumatay sa una matapos itong pagbabarilin sa loob ng isang sabungan sa Taal, Batangas, kahapon ng madaling araw. Kinilala ni P/Supt. Rolando Lorenzo, Batangas Provincial Director ang biktimang si Taal Mayor Librado Cabrera, 54 at kasalukuyang nagpapagaling sa Lemery General Hospital sa tinamong sugat nito sa likod. Samantala, namatay noon din sa lugar ang suspek na si Felipe Villamin, isang special agent ng Bureau of Customs (BOC) sa Port of Manila,asawa ng isang Taal councilor na si Aida Villamin, matapos siyang gantihan ng putok ng bodyguard ni Cabrera na si Herman Pesigan. Si Pesigan ay nasa kritikal na kondisyon matapos tumama ang tatlong bala sa kanyang katawan nang kuberan nito ang mayor. Ayon sa ulat ng pulisya, dakong 2:30 ng madaling araw sa loob ng Taal Riverside Cockpit Arena sa Poblacion Zone 4 ay walang sabi-sabing pinagbabaril ni Villamin si Cabrera subalit mabilis na humarang si Pesigan. Ayon sa source, lasing na lasing umano si Villamin ng pagbantaan nito na babarilin niya si Cabrera para matapos na ang pagpapanalo nito sa sabong. Gayunman hinihinala ng mga kaanak ni Cabrera na motibong pulitika ang ginawang pamamaril ng suspek. Napagalaman na dating masugid na taga-suporta ni Cabrera ang suspek pati na ang asawa nitong konsehal ng bigla na lamang itong humiwalay at sumama sa kalabang political group ni Cabrera. (Arnell Ozaeta)</body>
<link>http://www.philstar.com/Article.aspx?articleId=160708&amp;publicationSubCategoryId=92</link>
</article>
<article>
<title>Oreta hinamon ang Malaca&amp;ntilde;ang sa isyu ng balik-kuta ng MILF</title>
<author></author>
<date>
<month>May</month>
<day>13</day>
<year>2002</year>
</date>
<body>Hinamon ni Senator Tessie Aquino-Oreta ang Malaca&amp;ntilde;ang na ipangako nito na hindi na muling makukuha ng rebeldeng Moro Islamic Liberation Front (MILF) ang mga kampo nito sa Mindanao na nabawi ng gobyerno. Ginawa ito ni Oreta, matapos batikusin ang umanoy kabiguan ng gobyerno na maipakita ng buong-buo at malinaw sa taumbayan ang estado ng panibagong peace talks nito sa mga rebeldeng muslim. Sinabi ni Oreta, dahil sa kawalan ng full transparency sa peace talks ay maaring mayroon na itong mga secret agreement. Samantala, inakusahan ng Malaca&amp;ntilde;ang ang mga kumukuwestiyon sa kasunduang GRP-MILF ng pamumulitika at paghahasik ng sindak sa isipan ng mamamayan para mahati ang publiko sa isyu. Sinabi ni Acting Press Secretary Silvestre Afable, nakalungkot sa Pangulo ang panglilitong ginagawa ng mga kritiko ng kasunduang GRP-MILF na nilagdaan sa Kuala Lumpur, Malaysia noong bumisita siya doon nang nakaraang linggo. Ayon kay Afable, walang katotohanan ang bintang na ang mga dating kampo ng MILF ay ibinabalik sa kanila nang lagdaan ang kasunduan. Wala rin anyang pullout sa mga sundalo ng gobyerno mula sa mga lugar ng MILF. Nilinaw ni Afable, na ganap na nauunawaan ng mga opisyal ng AFP at mga tauhan nila ang patakarang pag-aalok ng kapayapaan sa mga rebeldeng handang magbalik loob sa pamahalaan. Sinabi ni Afable, walang batayan ang alegasyon na mahigpit ang pagtutol ng AFP sa nilagdaang kasunduan at ang katotohanan nito ay sinusuportahan ng militar nang walang kundisyon ang nilagdaang kasunduan ng pamahalaan at MILF sa Kuala Lumpur. (Rudy Andal at Lilia Tolentino)</body>
<link>http://www.philstar.com/Article.aspx?articleId=160715&amp;publicationSubCategoryId=92</link>
</article>
<article>
<title>Bintang sa First Gent, kasinungalingan - Malaca&amp;ntilde;ang</title>
<author></author>
<date>
<month>May</month>
<day>13</day>
<year>2002</year>
</date>
<body>Wala daw katotohanan ang balita na si First Gentleman Jose Miguel Arroyo ay nagplano para gamitin ang 13 ahensiya ng gobyerno para tustusan ang kampanya ng Pangulong Gloria Macapagal Arroyo sa 2004 Presidential elections. Sinabi ni Acting Press Secretary Silvestre Afable, maraming mga hindi makatarungan bintang laban sa First Gentleman pero wala namang maipakitang matibay na ebidensiya. &amp;quot;They are just allegations,&amp;quot; ani Afable. Isang kongresista na hindi nagpabanggit ng pangalan ang naghayag na ang planong pagkukunan ng pondo ay mga ahensiyang may malaking pondo o pinagpapasukan ng malalaking kontrata tulad daw ng Bureau of Customs, Bureau of Internal Revenue, Land Transportation Office, Philippine Charity Sweepstakes Office, Housing and Urban Development Commission, Department of Transportation and Communications, Department of Agrarian Reform, Department of Agriculture sub-agencies na naghahawak ng agriculutre modernization at National Anti-Poverty Commission. Sinabi pa ng kongresista, inilagay ng First Gentleman ang kanyang mga tao sa karamihan sa mga ahensiyang ito.Sa ilang tanggapan anyang hindi makikipagtulungan ay maaaring palitan ang mga pinuno sa hinaharap. &amp;quot;That's not true.There are no indications to that effect,that's rumor and speculation.&amp;quot; ani Afable.(Lilia Tolentino)</body>
<link>http://www.philstar.com/Article.aspx?articleId=160722&amp;publicationSubCategoryId=92</link>
</article>
<article>
<title>GFIs gigisahin ng Kongreso</title>
<author></author>
<date>
<month>May</month>
<day>13</day>
<year>2002</year>
</date>
<body>Bubusisiin ng Kamara ang mga government financial instituions (GFIs) para alamin kung sino ang mga pinaboran nitong government officials, private corporations o grupo na hindi pa nakakabayad ng utang at walang kaukulang collateral na ibinibigay. Sa pagdinig ng House Committeee on Good Government, napagkasunduan ng mga kongresista na ipatawag ang lahat ng opisyal ng ibat-ibang GFIs tulad ng Government Service Insurance System(GSIS), Social Security System(SSS) at Land Bank of the Philippines para alamin kung sino ang kanilang binigyan ng espesyal na pabor. Sinabi ni Rep. Raul Gonzales, deputy Speaker for Visayas, dapat alamin o malaman ng publiko kung magkano ang tunay na halaga ng mga utang na din nababayaran ng mga GFIs at kung bakit hindi pa ito nakokolekta. Ang mga uncollected loans umano ay nagiging non-performing assets (NPAs) na nagpapabagsak lamang ng institusyon at pamahalaan. Maging ang mga interest na umaabot na umano sa milyon-milyong piso ay hindi rin nababawasan. Ayon kay Gonzales, sa kabila ng hindi pagbabayad ng GFIs ay patuloy na bumabagsak ang mga ito. Naniniwala ang ilang mambabatas na kung maaayos ang koleksyon sa mga loans ay makakatulong ito ng malaki upang madagdagan ang pondo ng pamahalaan. (Malou Rongalerios-Escudero)</body>
<link>http://www.philstar.com/Article.aspx?articleId=160728&amp;publicationSubCategoryId=92</link>
</article>
<article>
<title>Positibo sa droga huwag isyuhan ng lisensiya ng baril - PROGUN</title>
<author></author>
<date>
<month>May</month>
<day>13</day>
<year>2002</year>
</date>
<body>Upang maiwasan ang paglala ng kriminalidad sa bansa, hiniling ng isang grupo ng mga nagmamay-ari ng baril sa pamunuan ng Philippine National Police (PNP) na huwag bigyan ng permiso o lisensiya ang sinumang indibiduwal na positibo sa paggamit ng pinagbabawal na gamot. Ito ang panawagan ng Peaceful Responsible Owners of Guns(PROGUN) at DrugCheck, na nakabase sa Makati City sa pangunguna ni Andy Apostol, Secretary General at Daniel Espina, operations manager ng nasabing grupo. Ayon sa kanila, nais nilang tumulong sa pamahalaan na maresolba ang paglala ng kriminalidad sa bansa, sa pamamagitan nang pag-oorganisa ng mga seminar na may kinalaman sa responsableng paghawak ng baril. Sinabi ng grupo, ang baril ay hindi mapanganib at malaki ang nagagawa nito sa self defense, na kailangan lamang ay responsable, disiplinado at psychologically qualified ang magmamay-ari nito. Sinabi nila, kailangan maghigpit sa mga pinatutupad na regulasyon at alintuntunin ang PNP sa pagbibigay ng permiso sa mga taong gagamit ng baril. (Lordeth Bonilla)</body>
<link>http://www.philstar.com/Article.aspx?articleId=160734&amp;publicationSubCategoryId=92</link>
</article>
<article>
<title>I-audit ang IPPs - Sen. Villar</title>
<author></author>
<date>
<month>May</month>
<day>13</day>
<year>2002</year>
</date>
<body>Iginiit kahapon ni Senate President Pro-Tempore Manuel Villar ang masusing pag-audit sa operasyon ng mga Independent Power Producers (IPP) upang matukoy ang dahilan ng paglobo ng Purchased Power Adjustment (PPA) na binabayaran ng taumbayan. Sinabi ni Villar, sa pamamagitan ng gagawing &amp;quot;independent at comprehensive audit &amp;quot; sa operasyon ng IPPs ay maaring malaman kung may malaking money-making scam dito na ginagawang palabigasan ang sambayanan. &amp;quot;Kailangan nating tingnan ang kabuuan ng kanilang operasyon partikular sa aspetong pinansyal upang malaman ng taumbayan kung may kakayanan pa ang mga IPPs na ito na mag-generate at mag-supply ng sapat na kuryente sa mga consumers,&amp;quot; ani Villar. Ang hakbang na ito ay nag-ugat matapos lumabas ang ulat na halos 40% ng mga power plant ng IPPs ay tumigil sa kanilang operasyon. Sa kabila nito ay patuloy pa rin sa pagbabayad ang mga consumers sa serbisyo ng mga nasabing planta ng kuryente kahit hindi gumagana ang mga ito. Samantala, pinayuhan ni Senator Tessie Aquino Oreta ang Department of Justice na tapusin na nito ang ginagawang pagsusuri sa legal aspect ng kontrata ng National Power Corporation sa IPPs at huwag na aniyang hintayin pa ang June 30 deadline, lalo na at nirereklamo ng taumbayan ang PPA. Sinabi ni Oreta, kailnagan ng bilisan ng DOJ ang tungkulin nito na repasuhin ang power contracts dahil sa pagkabalam aniya ng resulta ng pagsusuri ay maaring maniobrahin ito nang sa gayon ay pumabor ang rekomendasyon sa IPPs kaysa sa gobyerno. Ayon sa ulat, sinabi umano ni Justice Undersecretary Manuel Teehankee na 10 sa 35 IPP contracts na kanilang natapos at nang suriin ay may mga maling probisyon kung kayat maaring idemanda ang mga ito o idaan na lamang sa re-negosasyon. (Rudy Andal)</body>
<link>http://www.philstar.com/Article.aspx?articleId=160736&amp;publicationSubCategoryId=92</link>
</article>
<article>
<title>Isyu ng sex scandal: Katoliko ayaw nang magsimba</title>
<author></author>
<date>
<month>May</month>
<day>14</day>
<year>2002</year>
</date>
<body>Dahil sa sex scandal na kinasangkutan umano ng ilang paring Katoliko bumababa ang bilang ng mga Katolikong nagsisimba o dumadalo ng misa tuwing Linggo. Kaya naman naalarma kahapon ang pamunuan ng Catholic Bishop Conference of the Philippines (CBCP) sa natanggap na ulat. Nabatid sa opisyal na ulat na natanggap ng CBCP na umaabot sa halos sampung porsiyento na pawang kabataan ang bilang ng ibinaba ng mga nagsisimba at maging ng mga taong nakikibahagi sa gawaing pang-simbahan. Ito naman ay mariing pinabulaanan ng simbahan na hindi totoo na nawawalan na ng tiwala ang mga kabataan sa simbahan dahil sa nangyaring sex scandal sa kaparian kayat hindi na ito masigasig sa kanilang pakikilahok sa anumang gawain na nauukol sa simbahan. Naniniwala ang CBCP na naghahanap ang mga kabataan ng panibagong pamamaraan kung paano maging kapakipakinabang ang kanilang gagawing partisipasyon sa gawaing pangsimbahan. Kaya naman inilunsad nila ang CBCP.com na naglalayon na bigyan ng kasagutan ang mga tanong ng kabataan tungkol sa simbahan sa tamang paraan. Magugunitana kamakailan ay inamin umano ng tagapangasiwa ng Hearts of Mary Villa na pinapatakbo ng Religious of Good Sheperd sa Malabon na may mga babae silang tinatanggap na nabuntis ng pari. Ngunit ayon sa isang Lydia Ebora, provincial supervisor ng RGS na maliit lamang na bahagdan ito kung ikukumpara sa kabuuan na bilang ng mga kababaihang nabuntis na kanilang kinakanlong. Nauna nang nagsagawa ng pagsisiyasat ang Simbahang Katoliko sa nasabing usapin makaraang muling pumutok ang isyu na nagsasangkot sa kaparian na nambubuntis ng mga kababaihan at itinatago sa loob ng kumbento.(Andi Garcia)</body>
<link>http://www.philstar.com/Article.aspx?articleId=160816&amp;publicationSubCategoryId=92</link>
</article>
<article>
<title>Meralco may utang na P3-B sa consumers</title>
<author></author>
<date>
<month>May</month>
<day>14</day>
<year>2002</year>
</date>
<body>Umaabot na umano sa P3.139 bilyon ang utang ng Manila Electric Company (Meralco) sa mga consumers nito. Sa isinagawang pagsasaliksik ng grupong Bayan Muna, may kabuuang P12.472 bilyon na umano ang customer deposits sa Meralco kung saan may P3.801 bilyong interes ang dapat umanong ibalik sa consumers. Nakapaloob ang nasabing deposito sa ilalim ng &amp;quot;Agreement for the sale of Public Electric Energy&amp;quot; ng Meralco kung saan obligasyon ng kompanya na ibalik sa mga consumers ang 6 hanggang 10 porsiyento ng interes sa consumers deposits na kinokolekta bawat buwan. &amp;quot;Customers deposit is equivalent to the bills deposit and meter deposit which is worth a customers one month billing and the half cost of the electric meter&amp;quot;,paliwanag ni Bayan Muna Rep. Crispin Beltran. Sinabi pa ni Beltran na marami sa mga consumers nito ang hindi nakaalam ukol sa malaking pagkakautang ng Meralco sa kanila,dahil sa kabiguan ng Meralco na ipaalam sa publiko ang katayuan ng consumer deposit. Binatikos din ng mambabatas ang hindi magandang sistema ng Meralco sa consumer deposit dahil lumalabas na ito ang ginagamit na kolateral para matiyak na mababayaran ang pinakahuling billing ng kliyente. (Malou Rongalerios-Escudero)</body>
<link>http://www.philstar.com/Article.aspx?articleId=160825&amp;publicationSubCategoryId=92</link>
</article>
<article>
<title>DOJ takot imbestigahan si FVR</title>
<author></author>
<date>
<month>May</month>
<day>14</day>
<year>2002</year>
</date>
<body>Takot umano ang Department of Justice (DOJ) na imbestigahan si dating Pangulong Fidel V. Ramos tungkol sa pinasok nitong kontrata sa Independent Power Producers (IPPs) na siyang naging dahilan upang tumaas ang singil sa kuryente dulot ng Power Purchase Adjustment (PPA). Sinabi ng tagapagsalita ng DOJ na si Justice Undersecretary Manuel Teehankee,hindi umano maaaring isailalim sa imbestigasyon ng ganoon na lamang ang isang dating Pangulo lalo na ito ay kaalyado ni Pangulong Gloria Macapagal-Arroyo sa ilalim ng partido ng Lakas-NUCD at kasapi rin si Justice Secretary Hernando Perez. Inamin din ni Teehankee na patuloy pa rin nilang inaalam kung balido ang 35 kontrata na pinasok ng administrasyong Ramos noong 1993 bunga ng nararanasang krisis sa kuryente. Nag-aalangan naman ang DOJ na tukuyin kung sinong mga opisyal ng pamahalaan ang pwedeng panagutin sa IPP contracts at kung hanggang saan ang gagawing pag-iimbestiga dito. Pinag-aaralan naman ng DOJ kung may nilabag na probisyon ng kontrata ang IPPs, kung agrabyado ang gobyerno dito at kung may pang-aabuso ang mga nag-apruba ng kontrata. Nanawagan naman kahapon ang Freedom from Debt Coalition (FDC) sa DOJ na kasuhan si Ramos at ang kanyang mga alipores dahil sa umanoy malinaw na pag-abuso nito sa tungkulin ng aprubahan ang IPP contracts. (Gemma Amargo)</body>
<link>http://www.philstar.com/Article.aspx?articleId=160831&amp;publicationSubCategoryId=92</link>
</article>
<article>
<title>Sandiganbayan iisnabin ni Sen. Loi</title>
<author></author>
<date>
<month>May</month>
<day>14</day>
<year>2002</year>
</date>
<body>Hindi sisiputin bukas ni Sen.Loi Ejercito Estrada ang Sandiganbayan kaugnay sa isinampang indirect contempt of court ng Plunder Watch kaugnay sa ginawa nitong pagbabatikos sa mga miyembro ng hudikatura sa bansa partikular ang mga huwes na dumidinig sa kaso ng kanyang mister na si dating Pangulong Joseph Estrada at anak nitong si dating San Juan Mayor Jinggoy Estrada. Sinabi ni Sen.Estrada,na igigiit niya ang kanyang parliamentary immunity dahil isinagawa niya ang pagbatikos sa mga huwes sa pamamagitan ng kanyang privilege speech sa senado kung saan ay ginagarantiyahan ang kanyang karapatan na hindi siya maaaring kasuhan. Dinagdag pa ni Sen. Estrada, tama na ang pagiging martir niya sa loob ng 43 taon kaya hindi na niya muling papayagan na maging martir muli sa panibagong pagkakataon kung saan nais siyang padaluhin sa Sandiganbayan para gisahin gayung mayroon naman siyang parliamentary immunity. Sinabi naman ni Sen.Blas Ople na dapat ay kasuhan ang mismong nagpalabas ng subpoena para kay Sen. Estrada dahil sa kawalan nito ng kaalaman sa batas gayung ginagarantiyahan ang sinumang mambabatas ng parliamentary immunity sa kanilang privilege speech. (Rudy Andal)</body>
<link>http://www.philstar.com/Article.aspx?articleId=160837&amp;publicationSubCategoryId=92</link>
</article>
<article>
<title>Dichaves ang tunay na Jose Velarde</title>
<author></author>
<date>
<month>May</month>
<day>14</day>
<year>2002</year>
</date>
<body>Naniniwala ang panig ng depensa na mapapawalang sala si dating Pangulong Joseph Estrada matapos ilabas kahapon ni dating Presiding Justice Manuel Pamaran ang dokumento na magpapatunay umano na si Jaime Dichaves at hindi ang dating Pangulong Estrada ang may-ari ng multi-milyong Jose Velarde account. Iprinisinta ni Pamaran sa Sandiganbayan Special Division ang sulat ni Dichaves kay Equitable PCIBank Binondo branch Vice-President Romuald Dy Tang na may petsang Agosto 25,1999. Nakasaad sa nasabing sulat na hiniling ni Dichaves kay Tang na makapagbukas ng isang savings at current account sa pangalan ni Jose Velarde. Ang liham ay bahagi umano ng kontrobersiyal na &amp;quot; second envelope&amp;quot; na tinanggihang buksan ng mayorya ng mga senador sa naunsiyaming impeachment trial ni Estrada na siyang naging daan para magkaroon ng Edsa Dos na nagpatalsik kay Estrada sa puwesto. Subalit hindi naman ikinagulat ng prosekusyon ang pagpapalabas ng sulat dahil alam umano nilang gagamitin ito ng depensa. (Malou Rongalerios-Escudero)</body>
<link>http://www.philstar.com/Article.aspx?articleId=160843&amp;publicationSubCategoryId=92</link>
</article>
<article>
<title>Ebdane tuloy na ang pagiging PNP Chief</title>
<author></author>
<date>
<month>May</month>
<day>14</day>
<year>2002</year>
</date>
<body>Hindi na magbabago ng desisyon si Pangulong Gloria Macapagal-Arroyo na italaga si Philippine National Police (PNP) Deputy Director Hermogenes Ebdane bilang kapalit ni PNP Director Gen. Leandro Mendoza. Ito ang naging sagot sa paid advertisement sa dyaryo na ginawa ng ilang opisyal ng PNP na nananawagan sa Pangulo na repasuhin uli ang kuwalipikasyon ng lahat na pinagpiliang kandidato sa susunod na magiging pinuno ng PNP sa sandaling magretiro na si Mendoza sa Setyembre. Si Mendoza ay nakapagretiro na sana noong nakaraang Marso subalit pinalawig pa ng Pangulo ang serbisyo nito hanggang Setyembre. Sa ipinalabas na anunsiyo ng mga nagrereklamong opisyal ng PNP,sinabi nilang ang kailangan maging lider ay tapat sa bansa at hindi sa isang grupong pulitikal at makapangyarihang personalidad at kailangan ang promosyon ay base sa merito at pagkilala sa naisakatuparang tungkulin hindi dahil sa maimpluwensiyang taga-suporta. Subalit hindi kinagat ng Pangulo ang panawagan ng mga nagrereklamong opisyal dahil sa natugunang lahat ni Ebdane ang mga kuwalipikasyong kailangan bilang isang pinuno ng PNP. Hinamon naman ni Mendoza ang mga taong na sa likod ng nagpalabas ng isang pahinang anunsiyo na lumantad sa publiko at huwag gumamit ng mga propaganda. Kasabay nito ay itinanggi ni Mendoza na nagkaroon ng demoralisasyon sa loob ng organisasyon dahil sa nalathalang anunsiyo. (Lilia Tolentino at Joy Cantos)</body>
<link>http://www.philstar.com/Article.aspx?articleId=160851&amp;publicationSubCategoryId=92</link>
</article>
<article>
<title>Hindi kilalang tao ang coddlers ng ASG</title>
<author></author>
<date>
<month>May</month>
<day>14</day>
<year>2002</year>
</date>
<body>Hindi kuntento ang mga senador sa isinumiteng listahan ng mga pulitiko at maimpluwensiyang pamilya na umanoy sumusuporta sa bandidong Abu Sayyaf Group.(ASG) Ayon kina Senators Manny Villar,Loren Legarda at Rodolfo Biazon na wala silang maituturing na malaking negosyante o pulitiko na kabilang sa listahan na isinumite ng AFP sa senate committee on national defense ang security sa isinagawang executive session kahapon ng umaga. Wika ni Villar,kung ang natanggap nilang pangalan na itinuturing na supporters o coddlers ng ASG ay bakit hindi pa nagagawang mabuwag ng militar ang bandidong grupo gayung pawang maliliit na negosyante,konsehal ng bayan at dating alkalde lamang ang sumusuporta sa mga ito. Aniya,hihingin pa nilang magsumite ang panibagong listahan ang militar sa komite upang matukoy ang detalye ng ginagawang pagtulong ng mga ito sa bandidong grupo. Batay sa listahan,wika naman ni Biazon na umaabot lamang sa 6 na personalidad ang tinukoy ng militar sa dokumento na isinumite nila sa komite na pinamumunuan ni Sen.Ramon Magsaysay. Hindi naman maibunyag ng militar ang listahan ng mga pinaghihinalaang coddler ng ASG dahil wala silang kongkretong ebidensiya laban sa mga dahil nagmula lamang ito sa intelligence report. (Rudy Andal)</body>
<link>http://www.philstar.com/Article.aspx?articleId=160854&amp;publicationSubCategoryId=92</link>
</article>
<article>
<title>Tourist spots babantayan ng 1 libong pulis</title>
<author></author>
<date>
<month>May</month>
<day>14</day>
<year>2002</year>
</date>
<body>Upang higit pang mapagibayo ang kampanya laban sa terorismo sanlibong pulis ang itatalaga ng Philippine National Police sa mga prominenteng tourist spot sa bansa. Ito ang inihayag kahapon ni PNP Chief P/Director General Leandro Mendoza kung saan ang nasabing mga kagawad ng pulisya ay tatawaging &amp;quot;tourist police&amp;quot;. Sinabi ni Mendoza na kaagad nilang idedeploy ang 1,000 tourist police na pawang kumpleto sa mga kagamitan sa lalong madaling panahon kapag natapos ang mga ito sa mahigpit na pagsasanay. Kabilang sa mahigpit na babantayan ng nasabing mga tourist police ay ang mga dinarayong lugar sa bansa tulad ng Baguio City; Banaue Rice Terraces sa Benguet ; Chocolate Hills sa Bohol; Hundre Islands sa Pangasinan,Mayon Volcano sa Albay,Pagsanjan Falls sa Laguna at iba pa. Ang pagtatalaga ng mga tourist police sa mga dinarayong lugar ng mga terorista ay upang mabigyan ng mga ito ng proteksyon laban sa pag-atake ng mga ito. Base sa rekord ng pulisya,karaniwang umaatake ang mga terorista sa mga tourist spot upang ipahiya ang pamahalaan sa paningin ng international community. (Joy Cantos)</body>
<link>http://www.philstar.com/Article.aspx?articleId=160855&amp;publicationSubCategoryId=92</link>
</article>
<article>
<title>Kasunduan ng pamahalaan at MILF isapubliko - Biazon</title>
<author></author>
<date>
<month>May</month>
<day>14</day>
<year>2002</year>
</date>
<body>Hiniling kahapon ni Senador Rodolfo Biazon na ipabatid sa publiko ang tunay na nilalaman ng nilagdaang kasunduan ng pamahalaan at Moro Islamic Liberation Front (MILF). Kasabay nito, winika pa ni Sen. Biazon, na isang magandang panimulang hakbang ang nilagdaang kasunduan subalit hindi ito ang nakikitang permanenteng solusyon sa suliranin sa Mindanao. Sinabi pa ni Sen. Biazon, vice-chairman ng senate committee on national defense and security, itinuturing lamang na confidence building measure ang ginawang GRP-MILF agreement na nilagdaan nitong May 7 sa Malaysia. Sa nakuhang kopya ng dokumento ni Biazon, kabilang sa mga nakalagda sa nasabing kasunduan ay sina Presidential Adviser on Special Concern Norberto Gonzales, Presidential Adviser on Peace Process Eduardo Ermita, Atty. Mushib Buat ng MILF Technical Committee, Al Haj Murad Ebrahim ng MILF at ARMM Gov. Parouk Hussin bilang saksi. Aniya, walang malinaw na probisyon sa nasabing kasunduan ukol sa political reforms tulad ng isyu sa autonomy ng ARMM, isyu ukol sa disposisyon ng puwersa sa armaments at disarmaments at ang isyu ukol sa relasyon sa pagitan ng Bangsa Moro at Christian areas sa Mindanao. Kabilang lamang sa tinukoy sa kasunduan ang pagbabalik sa mga evacuees sa kanilang lugar, ang kooperasyon para tutulan ang lahat ng kriminalidad tulad ng kidnappings na kagagawan ng lost command at kidnap groups, determinasyon sa karapatang pantao, rehabilitasyon at development projects sa naapektuhan ng conflict at pagkilala sa OIC monitoring team. Wika pa ni Biazon, bilang panimulang hakbang ay maganda ang kasunduang ito subalit hindi ito ang mabibigay ng permanenteng solusyon sa nagaganap na kaguluhan sa Mindanao. Iginiit pa ni Biazon, dapat ilahad ng pamahalaan ang iba pang probisyon sa nasabing kasunduan partikular ang nakasaad na Article 1 hanggang 3 na pinaka-importante sa anumang kasunduan dahil dito nakagiya ang magiging agreement na ito. (Rudy Andal)</body>
<link>http://www.philstar.com/Article.aspx?articleId=160856&amp;publicationSubCategoryId=92</link>
</article>
<article>
<title>Sex victims ng Pari pinalalantad; CHR nakahandang tumulong</title>
<author></author>
<date>
<month>May</month>
<day>15</day>
<year>2002</year>
</date>
<body>Nanawagan kahapon ang isang private lawyer sa mga umanoy biktima ng sexual molestation ng mga Pari na lumantad upang mabigyan ng hustisya ang kanilang kaso. Sinabi ni Atty.Sebastian Licaros,na minsan nang humawak ng kaso laban sa Paring Katoliko na doble ang trauma na inaabot ng biktima ng panggagahasa ng Pari dahil sa halip mapunta ang simpatiya sa kanya ay nagiging kontrabida siya dahil Pari ang kanyang kalaban. Maging ang pamilya nito ay hindi rin umano sumusuporta dahil sa kahihiyan na aabutin nila dahil sa Pari ang suspek. Kaya ang nangyayari ay hindi na nadadala sa Korte at ang may sala ay nakakawala. Ayon pa kay Atty.Licaros na may maling akala ang Pinoy na kapag isang Pari ang suspek sa isang kaso ay hindi na ito maaaring usigin dahil sa pag-aakalang ito ay may immunity. Ang mga kasong may kinalaman sa maling palakad ng simbahan ay pwedeng panghimasukan ng Catholics Bishops Conference of the Philippines (CBCP). Ito rin ang dumidinig sa usapin ng kasong kinasasangkutan ng Pari at dito nagmumula ang desisyon kung ang Pari ay ipapatapon sa malayong lalawigan. Subalit wala na sa poder ng CBCP ang desisyon kung ang kaso ay tulad ng rape o child molestation dahil korte ang hahawak dito. Nakatakda namang tumulong ang Commission on Human Rights (CHR) kung sila ay lalapitan ng mga biktima ng Pari lalot ang mga biktima ay menor de edad at babae. Ngunit maging ang CHR ay walang ideya kung ilan na ang babaeng inabuso ng pari at mga batang inabuso ng Paring bakla. (Andi Garcia)</body>
<link>http://www.philstar.com/Article.aspx?articleId=160959&amp;publicationSubCategoryId=92</link>
</article>
<article>
<title>Meralco, Napocor at IPPs kakasuhan ng solons</title>
<author></author>
<date>
<month>May</month>
<day>15</day>
<year>2002</year>
</date>
<body>Pinag-aaralan na ng mga kongresistang kasapi ng oposisyon sa Mababang Kapulungan na sampahan ng &amp;quot;tax payers suit&amp;quot; ang National Power Corporation (Napocor), Manila Electric Company (Meralco) at mga Independent Power Producers (IPPs). Ayon kay House senior deputy minority leader Constantino Jaraula ang naturang kaso ay bunsod pa rin ng kontrobersyal na Power Purchased Adjustment (PPA). Sinabi ni Jaraula na sa kabila nang kaliwat-kanang pagpuna sa PPA, ay hindi pa rin gumagawa ng aksiyon ang gobyerno para tuluyang maalis ang pabigat na bayarin na ito sa kuryente kung kaya naisipan nilang maghain na lamang ng kaso. Kapag may nakahain aniya ng kaso sa korte na kumukwestiyon sa legalidad ng PPA ay may mailalabas na temporary restraining order o TRO laban dito dahilan upang hindi na muna maipatupad ito. Idinagdag pa ni Jaraula na hinihikayat din nila ang iba pang taxpayers na suportahan ang kanilang hakbang o gumawa rin ng sarili nilang inisyatiba para magsampa ng kaso at papanagutin ang Napocor, Meralco at mga IPPs. (Malou Rongalerios-Escudero)</body>
<link>http://www.philstar.com/Article.aspx?articleId=160966&amp;publicationSubCategoryId=92</link>
</article>
<article>
<title>Erap, FVR ipapatawag ng senado ukol sa IPPs</title>
<author></author>
<date>
<month>May</month>
<day>15</day>
<year>2002</year>
</date>
<body>Ipatatawag ng Senado sina dating Pangulong Fidel V. Ramos at Joseph Estrada upang pagpaliwanagin sa kontratang pinasok ng pamahalaan sa mga Independent Power Producers (IPPs) na naging dahilan ng pagkakaroon ng Power Purchased Adjustment (PPA) na sinisingil ng Manila Electric Company (Meralco) sa mga kumokunsumo ng kuryente. Sa isang resolusyong ihahain ni Senator John Osme&amp;ntilde;a, nakasaad na dapat ipaliwanag ng dating Pangulong Ramos at mga opisyal noon ng Department of Energy at National Power Corporation (Napocor) kung ano ang mga panuntunan na kanilang ginamit nang pasukin ang naturang kontrata. Naniniwala naman si Senate Minority Leader Aquilino Pimentel na hindi lang si Ramos ang dapat na pagpaliwanagin kundi pati na rin si Pangulong Estrada na iniulat na pumasok din sa kontrata ng apat na IPPs. Kinatigan naman ni Senate President Franklin Drilon ang naturang resolusyon bagamat nagpahayag ng paniniwala na ginawa ito ng dating Pangulo dahil sa mahigpit na pangangailangan ng bansa sa enerhiya. Naghugas kamay naman si Senator Renato Cayetano sa isyu ng pinasok na kontrata ng pamahalaan sa IPPs at sa halip ay ibinato niya ang sisi kay Vice President Teofisto Guingona na noon ay tumatayong kalihim ng DOJ. (Rudy Andal)</body>
<link>http://www.philstar.com/Article.aspx?articleId=160973&amp;publicationSubCategoryId=92</link>
</article>
<article>
<title>Mag-amang Estrada haharap sa Sandiganbayan</title>
<author></author>
<date>
<month>May</month>
<day>15</day>
<year>2002</year>
</date>
<body>Inaasahan na dadalo ngayon sa pagdinig ng Sandiganbayan Special Division sina dating Pangulong Joseph Estrada at San Juan Mayor Jinggoy Estrada para sa kasong indirect contempt na isinampa sa kanila ng Plunder Watch. Nilinaw naman ni Atty. Renato Bocar,spokesman ng Special Division na walang ipinalalabas na banta ang korte laban kay Sen. Loi Estrada sakaling mabigo itong makadalo ng hearing ngayong umaga. Inaasahang magpapakalat ngayon ng puwersa ang Philippine National Police sa paligid ng Sandiganbayan bilang handa sa posibleng pagsugod ng mga supporters ng dating pangulo. Ang kasong perjury ay isinampa ng Plunder Watch laban sa mag-amang Estrada, Sen.Loi, Atty.Rene Saguisag at Atty.Raymond Fortun. Ibinase ng Plunder Watch ang reklamo dahil sa umanoy ginawang pagyurak ng lima sa sistema ng hustisya sa bansa matapos na akusahang hindi patas ang korte sa kanila. (Malou Rongalerios Escudero)</body>
<link>http://www.philstar.com/Article.aspx?articleId=160979&amp;publicationSubCategoryId=92</link>
</article>
<article>
<title>P10-M supply ng VMMC nawawala</title>
<author></author>
<date>
<month>May</month>
<day>15</day>
<year>2002</year>
</date>
<body>Ipinag-utos kahapon ni Defense Secretary Angelo Reyes ang agarang imbestigasyon upang alamin kung saan napupunta ang P10 milyong halaga ng nawawalang supply ng Veterans Memorial Medical Center sa Quezon City. Binigyan ng direktiba ni Reyes si Acting VMMC head Ricardo Blancaflor na beripikahin ang anomalya partikular na ukol sa pinagbibiling mga medical supplies. Ayon kay Rosulo Manlangit, DND Office of Public Affairs, ang pagkakadiskubre sa naturang anomalya ay mula naman sa report ni Bienvenida M. Montilla na siyang namumuno sa task force na nagsasagawa ng imbestigasyon. Lakip din ng naturang ulat ni Montilla na wala pa umanong isinasagawang imbestigasyon sa nabanggit na anomalya ng VMMC mula pa noong 1993. (Joy Cantos)</body>
<link>http://www.philstar.com/Article.aspx?articleId=160984&amp;publicationSubCategoryId=92</link>
</article>
<article>
<title>PAO lawyers ni Erap nagsiayawan</title>
<author></author>
<date>
<month>May</month>
<day>15</day>
<year>2002</year>
</date>
<body>Umayaw na lahat sa pamamagitan ng paghain ng mosyon sa korte ang mga abogadong galing sa Public Attorneys Office (PAO) na itinalaga ng Sandiganbayan Special Division para kina dating Pangulong Joseph Estrada at sa anak nitong si Jinggoy. Ang walong abogadong nagsipagbitiw ay sina Attys. Francisco Sanchez,Maximo Usita Jr.,Wilfredo Andres,Arturo Temanil,Silvestre Mosing,Joefferson Toribio,Melita Lauron at Oscar Co. Ayon sa mga ito hindi nila makayanan ang dagdag na trabaho mula nang ibigay sa kanila ng korte bilang counsel de officio ng mag-ama. Ikinatuwiran din ng mga abogado ang pagiging mayaman ni Estrada ay salungat sa kanilang sinumpaang tungkulin. (Malou Rongalerios-Escudero)</body>
<link>http://www.philstar.com/Article.aspx?articleId=160987&amp;publicationSubCategoryId=92</link>
</article>
<article>
<title>PNP officials nagbabangayan sa posisyon ng PNP Chief</title>
<author></author>
<date>
<month>May</month>
<day>15</day>
<year>2002</year>
</date>
<body>Kahit na nakapag-desisyon si Pangulong Gloria Macapagal- Arroyo na itatalaga niya bilang susunod na pinuno ng Philippine National Police (PNP) si PNP Deputy Director Hermogenes Ebdane ay patuloy ang pagbabangayan ng ilang mga PNP officials para sa posisyong iiwanan ni PNP Chief P/Director Gen. Leandro Mendoza sa Setyembre. Para maibsan ang pagbabanggaan, nakatakdang pulungin ni Mendoza ang mga matataas na opisyal ng pulisya partikular na ang may potensiyal na maging hepe ng PNP. Nauna nang lumabas ang isang pahinang advertisement na kumukuwestiyon sa desisyon ni Pangulong Arroyo sa maaaring ibunga kung sakaling ituloy nito ang paghirang kay Ebdane. Sa pagkakagulo ng mga ilang opisyal ay nawawalan umano ang pagka-propesyonal ng mga ito na hindi magandang halimbawa sa organisasyon. (Joy Cantos, Doris Franche)</body>
<link>http://www.philstar.com/Article.aspx?articleId=160989&amp;publicationSubCategoryId=92</link>
</article>
<article>
<title>MILF muling makakabalik sa kampo</title>
<author></author>
<date>
<month>May</month>
<day>15</day>
<year>2002</year>
</date>
<body>Muling makababalik umano ang mga rebeldeng grupo sa kanilang mga dating kampo. Ito ay dahil sa nilagdaang kasunduan sa pagitan ng Republic of the Philippines (GRP) at ng Moro Islamic Liberation Front (MILF). Ayon kay Zamboanga City Rep. Celso Lobregat, hindi totoo ang ipinalabas na statement ng Malaca&amp;ntilde;ang na wala ng mga armadong grupo ang makakapasok sa mga MILF camps. Sa Article V paragraph 3 ng Humanitarian Rehabilitation and Development Aspects ng GRP-MILF Tripoli Agreement on Peace of 2001 na nilagdaan pa sa Malaysia noong May 7 ay nakasaad na The Parties shall safely return evacuees to their place of origin. Naniniwala si Lobregat na kabilang sa mga refugees ang mga kasapi ng rebeldeng grupong MILF. Sinabi naman ni Surigao del Norte Rep. Robert Ace Barbers na dapat ay magkaroon ng transparency sa naganap na signing ng peace agreement. Hindi umano dapat magkaroon ng &amp;quot;total control&amp;quot; sa ilang teritoryo sa Mindanao ang mga rebeldeng grupo, at dapat rin aniyang linawin ang balita na ipamamahala sa MILF ang pondo para rehabilitasyon at government projects sa nabanggit na lalawigan. (Malou Rongalerios-Escudero)</body>
<link>http://www.philstar.com/Article.aspx?articleId=160990&amp;publicationSubCategoryId=92</link>
</article>
<article>
<title>Utang ng CBCP hindi pakikialaman ng Malaca&amp;ntilde;ang</title>
<author></author>
<date>
<month>May</month>
<day>15</day>
<year>2002</year>
</date>
<body>Walang balak ng Malaca&amp;ntilde;ang na makialam at sagipin ang pagkalugi ng Catholic Bishops Conference of the Philippines (CBCP) at mabaon ito sa pagkakautang. Sinabi ni acting press secretary Silvestre Afable na isang pribadong institusyon ang CBCP. Bukod pa dito ay hindi naman humihingi ng tulong ang CBCP sa gobyerno. Ito ay kaugnay na ulat na pagkalugi ng CBCP ng P190 milyong piso matapos na malugi sa pinasok na negosyo patungkol sa internet service provider. Noong 1999 ay pinangunahan ni Dagupan Archibishop Oscar Cruz na siyang Presidente ng CBCP subalit sa halip na kumita ay nabaon ito sa utang na umabot sa nasabing halaga. (Ely Saludar)</body>
<link>http://www.philstar.com/Article.aspx?articleId=160991&amp;publicationSubCategoryId=92</link>
</article>
<article>
<title>Talo sa 'Weakest Link' nag-suicide</title>
<author></author>
<date>
<month>May</month>
<day>16</day>
<year>2002</year>
</date>
<body>Dahilan sa pagkatalo ng dalawang beses sa game show na &amp;quot;Weakest Link&amp;quot; at pagalitan ng kanyang magulang, isang 18-anyos na estudyante ang namatay matapos itong umakyat sa poste ng Meralco at makuryente, kamakalawa ng hapon sa Caloocan City. Kinilala ni C/Insp. Agapito Nacario, hepe ng Caloocan City Bureau of Fire Protection (BFP) ang nasawi na si Zelig Zapata, residente ng Dimasalang st., nasabing lungsod at estudyante ng Martinez College. Sinabi ni Nacario na dakong alas-3 ng hapon ng makatanggap sila ng isang tawag sa telepono na umakyat sa transformer ng Meralco ang biktima at kailangan ng sasakyan ng bumbero upang maibaba ito. Kaagad na dumating sa nasabing lugar ang mga kagawad ng BFP hanggang sa magkaroon ng isang oras na negosasyon sa pagitan ng nasawi sa pag-aakalang tatalon ito mula sa itaas ng transformer ng poste. Nakumbinsi umano ang biktima na huwag nang ituloy ang tangkang pagpapakamatay, subalit habang pababa na ang nasawi ay aksidente nitong natapakan ang live wire hanggang sa mangisay ito at tuluyang bumagsak sa lupa. Mabilis itong isinugod sa Dr. Jose Reyes Memorial Hospital subalit kaagad din itong namatay sanhi ng 3rd degree burn sa katawan. Base sa salaysay ng ina ng biktima, dalawang araw umanong hindi umuwi sa kanilang bahay ang kanyang anak matapos itong sumali at matalo sa game show ni Edu Manzano na Weakest Link. Nang umuwi ng ikatlong araw ay nagsimula na umanong magkulong sa kuwarto ang nasawi habang umiinom ito dahilan upang pagalitan ito ng kanyang ina na labis namang dinamdam ni Zapata, hanggang sa diretso itong umakyat ng bubungan ng kanilang bahay at nagmistulang spider-man na umakyat sa transformer ng poste ng Meralco. Gayunman, huli na upang makaiwas pa ito sa tangkang pagpapatiwakal dahil natuluyan itong mamatay.(Gemma Amargo)</body>
<link>http://www.philstar.com/Article.aspx?articleId=161073&amp;publicationSubCategoryId=92</link>
</article>
<article>
<title>Nang-molestiyang mga pari baka resbakan ng mga biktima</title>
<author></author>
<date>
<month>May</month>
<day>16</day>
<year>2002</year>
</date>
<body>Ang naganap na pamamaril ng isang 17-anyos na American Negro sa isang popular na pari sa Baltimore, USA kamakalawa ay hindi malayong maganap sa bansa, kung hindi bibigyang pansin ng mga kinauukulan ang seryosong pagkilala sa mga kabataan at kababaihang biktima ng sexual abuses ng mga pari. Ang mahigit na 20 taon ng pari ng Baltimore church na si Maurice Blackwell ay nasa kritikal na kundisyon ngayon makaraang barilin ng tatlong ulit ng tinedyer na si John Stoke na umamin sa kanyang pamamaril ngunit nagsabi rin na ang dahilan ng kanyang pamamaril ay dahil sa ilang ulit na pang-aabuso na ginawa sa kanya ni Blackwell may dalawang taon na ang nakaraan. Sa pahayag ni Dr. Lourdes Dado, isang social psychologist at head ng sociology department ng isang kilalang pamantasan sa bansa, kapuna-puna na tanging sa Pilipinas lamang nangyayari na kung sino pa ang biktima ng pang-aabuso ng mga pari o sinumang miyembro ng simbahan ang lumalabas na kontrabida at ang tunay na kontrabida lalot pari ang nauugnay ang lumalabas na inapi. Pero hindi maaring manatiling ganito na lamang ang sitwasyon na ang tunay na api ay mananatiling api dahil sa tagal na pagkimkim ng kanilang madilim na nakaraan sa kamay ng pari ay hindi malayong ilagay ng mga ito ang hustisya sa kanilang kamay at sila na mismo ang maghiganti. Ayon pa kay Dado, mayroong mga kaso ng pagkamatay ng pari na ang tunay na motibo ng suspek ay itinatago. Mayroong 95% sa kaso ng mga paring napatay ay pawang paghihiganti ng suspek na nag-ugat sa pang-aabusong sexual. Ginawang example ni Dado ang isang kura paroko ng isang parokya sa Maynila na umanoy namatay due to suffocation gayong ang ibang naglalarong anggulo ay pinalo muna ito sa ulo at ng mawalan ng malay ay tinangkang sunugin. Lumilitaw pa na ang suspek ay paaral ng pari sa isang exclusive university at mayroon umanong sexual relation sa napaslang na pari. (Andi Garcia)</body>
<link>http://www.philstar.com/Article.aspx?articleId=161081&amp;publicationSubCategoryId=92</link>
</article>
<article>
<title>Singil sa tubig tataas ng 400% sa 2003</title>
<author></author>
<date>
<month>May</month>
<day>16</day>
<year>2002</year>
</date>
<body>Masamang balita sa mga residente ng Metro Manila. Tinatayang aabot sa 400 porsiyento ang itataas sa singil sa tubig sa pagpasok ng taong 2003 dahil ipapasa umano ng mga concessionaires ang kanilang utang sa mga water consumers. Sa pagdinig kahapon ng House committee on government enterprises kaugnay sa reklamo ng mga consumers sa mga concessionaires ng Manila Waterworks and Sewerage System (MWSS), natuklasan na magiging P25 per cubic meter na ang singil ng Manila Waters Company mula sa dating P6.75 samantalang P30 naman sa Maynilad Waters Services Inc. mula sa dating P15.46. Nabatid na sa Hunyo 30 ay nakatakdang aprubahan umano ng MWSS ang petisyong ito ng dalawang nabanggit na concessionaires at ipatutupad naman sa unang araw ng Enero 2003. Lumabas din sa isinagawang imbestigasyon na nakatakdang mangutang sa pitong bangko ang Maynilad nang $350 milyon para sa kanilang expansion program. Sa ngayon ay $100 milyon pa lamang umano ang nakukuha ng Maynilad sa kanilang inuutang na ang ginagamit umanong garantiya ay ang mataas na singil sa tubig. (Malou Rongalerios-Escudero)</body>
<link>http://www.philstar.com/Article.aspx?articleId=161089&amp;publicationSubCategoryId=92</link>
</article>
<article>
<title>Task force vs terrorists ikakalat</title>
<author></author>
<date>
<month>May</month>
<day>16</day>
<year>2002</year>
</date>
<body>Hindi lamang sa Mindanao magiging aktibo ang itinatag na Anti-Terror Task Force ng Malaca&amp;ntilde;ang kundi sa buong bansa upang tiyakin na hindi kailanman iiral ang anumang uri ng terorismo. Sa pahayag ni Interior and Local Government Secretary Jose Lina Jr., isang tagumpay ang anti-terror group na itinatag sa Mindanao sa pagnu-neutralized nito ng terorismo sa nabanggit na rehiyon. Bunsod nito ay magtatatag din ng anti-terror task force sa iba pang panig ng bansa lalo na sa lugar kung saan may mataas na insidente o kaso ng terorismo maging ito man ay mula sa mga rebeldeng Abu Sayyaf, NPA, MILF at iba pa. Matatandaan na kamakailan lang ay ipinag-utos ni Pangulong Arroyo ang pagdaragdag ng bilang ng mga sundalo at pulis sa Mindanao bunga ng sunod-sunod na pambobomba na bahagi ng plano ng terorista sa kanilang intensyong guluhin ang nasabing rehiyon. Kaugnay pa nito ay ipinag-utos din ni Arroyo ang reorganisasyon ng militar sa Mindanao at gayundin ng mga pulis upang magsilbing joint task force sa ilalim ng pamumuno ni Defense Sec. Angelo Reyes sa mataong bahagi ng Mindanao habang si Sec. Lina naman ang siyang mamahala sa anti-terror task force na matatalaga sa lugar na nakalalamang ang dami ng Kristiyano. Binigyang direktiba rin ng Pangulo ang DND at DILG na makipag-ugnayan sa mga lokal na opisyal ng bawat barangay upang maitatag ang barangay defense. Bahagi rin ng tungkulin ng anti-terror ang pagi-implement ng security measures kung kinakailangan. Sina Lina at Reyes ay mayroong direktiba na magbigay ng kanilang progress report kaugnay ng naitatag na anti-terror group. (Perseus Echeminada)</body>
<link>http://www.philstar.com/Article.aspx?articleId=161095&amp;publicationSubCategoryId=92</link>
</article>
<article>
<title>PCG binalaan ng Pangulo</title>
<author></author>
<date>
<month>May</month>
<day>16</day>
<year>2002</year>
</date>
<body>Nagbabala kahapon si Pangulong Arroyo sa mga matataas na opisyal ng Philippine Coast Guard (PCG) na mananagot ito sakaling maulit ang trahedya sa karagatan ng Biliran sanhi ng kapabayaan. Inutos ng Pangulo ang pagsasampa ng kaukulang kaso sa mismong mga kagawad ng PCG na nagbabantay sa karagatan dahil pinalusot na makabiyahe ang M/V Nilode na sobra ang pasahero sa kapasidad nito. Ayon sa Pangulo, sakaling maulit ang trahedya ay kanyang itataas ang command responsibility kung saan ay ang mga superior ng PCG ang tatamaan. Ipinaalala ng Pangulo sa PCG na kung hindi pagbubutihin ang kanilang trabaho ay babalasahin niya ito. &amp;quot;Sa susunod kung meron pang mga bantay na hindi nagbabantay e di ang kanilang superior ang mananagot doon,&amp;quot; pahayag ng Pangulo. (Ely Saludar)</body>
<link>http://www.philstar.com/Article.aspx?articleId=161102&amp;publicationSubCategoryId=92</link>
</article>
<article>
<title>GMA aakyat sa bundok</title>
<author></author>
<date>
<month>May</month>
<day>16</day>
<year>2002</year>
</date>
<body>Pagkaraang mag-diving sa Palawan may panibagong pagpapakitang gilas sa palakasan na gagawin si Pangulong Arroyo. Sa unang linggo ng Hunyo, ipamamalas naman ng Pangulo na matatag din siya sa pag-akyat sa bundok. Sa kanyang pahayag, sinabi ng Pangulo na aakyatin niya ang Mt. Pulag sa Mountain Province. &amp;quot;In the first week of June, Im going to climb Mt. Pulag dahil June is the month of the mountain,&amp;quot; sabi ng Pangulo. Bukod sa diving at mountain climbing ang Pangulo ay mahilig din sa golf. (Lilia Tolentino)</body>
<link>http://www.philstar.com/Article.aspx?articleId=161104&amp;publicationSubCategoryId=92</link>
</article>
<article>
<title>Tapos ng fish kill, red tide naman</title>
<author></author>
<date>
<month>May</month>
<day>16</day>
<year>2002</year>
</date>
<body>Nanawagan si Senate President Pro-tempore Manny Villar sa agriculture at health department na liwanagin ang balitang sinasalanta ng &amp;quot;red tide&amp;quot; ang lalawigan ng Pangasinan dahil maaring makaapekto ito sa kabuhayan ng mga mangingisda at sa kalusugan ng mamamayan sa nasabing lalawigan. Batay sa ulat, umaabot na sa 856,000 katao ang naapektuhan ng red tide, kasama dito ang mga naapektuhan ang kabuhayan at nalason dahil sa pagkain ng mga kontaminadong lamang dagat. Ani Villar, mahalagang maprotektahan ang interes ng publiko gayundin ang mga umaasa sa panghuhuli at pagtitinda ng isda para sa kanilang kabuhayan kaya dapat na magpalabas kaagad ng opisyal na pahayag ang DA at DOH kung hindi totoo ang report. Sinabi ng senador na naalarma siya sa ulat na may red tide sa Pangasinan dahil lumabas ito hindi pa man nakakaahon ang mga mangingisda sa pesteng dulot ng malawakang fish kill kung saan libu-libong bangus ang namatay. (Rudy Andal)</body>
<link>http://www.philstar.com/Article.aspx?articleId=161106&amp;publicationSubCategoryId=92</link>
</article>
<article>
<title>Edsa Dos generals niresbakan</title>
<author>Grace Amargo at Malou Rongalerios-Escudero</author>
<date>
<month>May</month>
<day>17</day>
<year>2002</year>
</date>
<body>Nakahanap ng kakampi si dating Pangulong Estrada matapos na ipagharap ng kasong kriminal kahapon sa tanggapan ng Ombudsman ang mga umanoy bida ng Edsa Dos na sina Defense Secretary Angelo Reyes, outgoing AFP Chief of Staff Gen. Diomedio Villanueva at dalawa pang retiradong heneral bunga ng isinagawa nilang mutiny laban sa administrasyong Estrada na nagbunga sa pagpapatalsik sa dating pangulo noong nakaraang taon. Nabatid mula sa 11-pahinang complaint-affidavit nina Ninez Cacho-Olivarez, publisher ng pahayagang The Daily Tribune; Jake Macasaet, publisher ng Malaya; at mga kolumnistang sina Angelito Banayo, Horacio &amp;quot;Ducky&amp;quot; Paredes at Herman Tiu Laurel, ibinunyag ang pagsasabwatan umano nina Reyes, Villanueva at sina retired Generals Fortunato Abat at Gen. Leo Alvez upang tuluyan nang bumaba sa puwesto ang dating pangulo at mabigyang daan ang pag-upo ni Pangulong Arroyo. Binigyang-diin ng mga nagsampa ng reklamo na ang nasabing mga heneral ang gumawa ng paraan upang tila maging inutil na ang dating pangulo na resolbahin ang nagaganap na pag-aalsa noon sa Edsa 2. Ibinase ng mga nasabing kolumnista ang kanilang reklamo sa librong isinulat ng kolumnistang si Amando Doronilla na pinamagatang &amp;quot;The Fall of Joseph Estrada&amp;quot; na naglalaman ng mga pag-amin ni Reyes hinggil sa paggapang niya sa suporta sa hanay ng mga heneral upang bumaligtad na rin ang mga ito at suportahan ang nooy Bise Presidente na si Gloria Macapagal-Arroyo. Ibinunyag sa nasabing libro na noong Enero 19, 2001 ay pinulong ni Reyes ang kanyang mga heneral at idineklara ang kanyang withdrawal of support para kay Estrada. Matapos na matiyak ang suporta ng mga ito ay hayagang inamin ng dating AFP chief na malinaw na isang pag-aalsa ang kanilang isasagawa. &amp;quot;Gentlemen, Im sure you know that weve just committed mutiny,&amp;quot; wika umano ng mga heneral. Nakalagay pa rin sa complaint-affidavit na ipinag-utos ni Reyes sa mga heneral na i-off ang kani-kanilang cellular phones upang hindi na makontak pa ng sinuman mula sa Malaca&amp;ntilde;ang at bagkus ay ilimita sa AFP Radio Network ang kanilang pakikipag-komunikasyon. Dahil ditoy hiniling ng mga complainant na suspindihin ng Ombudsman ang mga nabanggit na heneral. Inihayag din ng mga ito ang hangaring makapagsumite ng criminal information para sa kasong coup detat sa Sandiganbayan. Sa kanilang reklamo, lumabag umano sa Article 134-A ng Revised Penal Code ukol sa coup detat ang mga akusado at sa ilalim ng bagong probisyong ito, isa nang criminal act ang pagsagawa ng coup detat at may dalang parusang pagkakulong. Inamin ni Olivarez na ang kanilang pagkilos ay isang test case upang malaman kung sapat na ang mga batas ng bansa bilang balakid sa mga maitim na balak ng mga kriminal sa sektor ng militar. Nais din umanong malaman ng mga complainants kung tunay ngang umaandar ang sistema ng hudikatura at maihaharap sa hustisya ang mga kriminal, o kung itoy ginagamit lamang ng mga mayayaman at makapangyarihan upang maipagpatuloy ang kanilang mga iligal na gawain. Napansin umano nila na sa kaso nina Reyes at Villanueva, ginantimpalaan pa sila sa pamamagitan ng kanilang appointment sa isang mataas na puwesto sa kabila ng kanilang paglabag sa batas at pagbasura sa Konstitusyon. (Ulat nina Grace Amargo at Malou Rongalerios-Escudero)</body>
<link>http://www.philstar.com/Article.aspx?articleId=161194&amp;publicationSubCategoryId=92</link>
</article>
<article>
<title>Mutiny minaliit ng Malaca&amp;ntilde;ang</title>
<author>Ely Saludar/Joy Cantos/Rudy Andal</author>
<date>
<month>May</month>
<day>17</day>
<year>2002</year>
</date>
<body>Minaliit naman ng Malaca&amp;ntilde;ang ang kasong mutiny na isinampa ng mga mamamahayag laban kina Defense Secretary Angelo Reyes at outgoing AFP Chief Gen. Diomedio Villanueva. Ayon kay acting Press Secretary Silvestre Afable, mahihirapang magtagumpay ang naturang kaso dahil ang legalidad ng Arroyo administration ay kinatigan na ng Korte Suprema kayat awtomatikong absuwelto ang mga opisyal na nag-withdraw ng support sa kanilang commander-in-chief na si Erap. Ayon sa grupo ng mga mamamahayag, isinampa nila ang mutiny charges para hindi na maulit ang mga kaganapang kahalintulad ng Edsa Dos. Pero, iginiit ni Afable na hindi maaaring mapigilan ang mga pag-aklas at sentimiyento ng taumbayan laban sa isang palpak na gobyerno. Nakahanda naman sina Reyes at Villanueva na harapin ang mutiny charges na isinampa laban sa kanila dahil sa pagbaligtad ng suporta kay Estrada. Ayon sa dalawa, wala silang dapat katakutan dahil naniniwala silang ang pagbaligtad nila ay ginawa nila para sa bayan at wala silang nakikitang masama rito. Ani Reyes, nagdesisyon silang mag-withdraw ng suporta dahil kung di niya ito gagawin ay higit na magkakagulo at baka lalong di makontrol ang posibleng mangyari. Sa panig ni Villanueva, bakit pa anya nila susuportahan si Estrada kung mismong ang taumbayan ay ayaw na sa pamamalakad nito. (Ulat nina Ely Saludar/Joy Cantos/Rudy Andal)</body>
<link>http://www.philstar.com/Article.aspx?articleId=161196&amp;publicationSubCategoryId=92</link>
</article>
<article>
<title>Napocor kahit baon sa utang tuloy pa rin sa pangungutang</title>
<author>Malou Rongalerios-Escudero</author>
<date>
<month>May</month>
<day>17</day>
<year>2002</year>
</date>
<body>Kahit baon na baon sa utang ang National Power Corporation (Napocor) ay patuloy pa rin itong nangungutang. Ito ang lumabas sa pagpapatuloy ng isinasagawang pagdinig ng House committee on energy hinggil sa mga kontrata ng Napocor, Meralco at mga independent power producers (IPPs). Ayon kay Edgardo Delfonso, pangulo ng Power Sector Asset and Liabilities Management o Psalm Corp., umabot na sa 6.7 bilyong dolyar ang pagkakautang ng Napocor sa mga foreign financial institutions noong nakalipas na Disyembre 2001 habang umaabot naman sa $11.4 bilyon ang pagkakautang ng Napocor sa mga IPPs. Bagaman at ganito kalaki ang pagkakautang ng Napocor ay umutang muli ito nitong nakalipas na Enero 2002 mula sa mga foreign financial institutions. Sinabi ni Delfonso na mula noong 1991 hanggang 1998 ay walang natatanggap na anumang suportang pinansiyal ang Napocor mula sa gobyerno para tustusan ang mga ginagawang pag-upgrade sa mga transmission at pagpapatayo ng mga generating plant. Ang tanging naibigay lamang na tulong ng pamahalaan ay ang pagiging guarantor umano sa mga inuutangan ng Napocor. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=161208&amp;publicationSubCategoryId=92</link>
</article>
<article>
<title>Sobrang paniningil ng tubo ng credit card companies pakikialaman ng Senado</title>
<author>Rudy Andal</author>
<date>
<month>May</month>
<day>17</day>
<year>2002</year>
</date>
<body>Iimbestigahan ng Senado ang ginagawang sobra-sobrang paniningil sa tubo ng mga mapagsamantalang credit card companies sa kanilang mga kliyente. Sa Senate resolution 303 na inihain ni Sen. Blas Ople, hiniling nitong siyasatin ng Senate committee on banks, financial institutions and currencies ang umanoy malaking interest rate ng ipinapataw ng mga credit card companies sa kanilang mga holders. Sinabi ni Sen. Ople, nagpapataw ang mga credit card companies ng lending rate na 3.5 percent per month o 42 percent sa loob ng isang taon puwera ang penalty na kanilang idinadagdag na umaabot ng 7.5 percent at iba pang fees sakaling mahuli sa pagbabayad ang kanilang credit card holders. Natuklasan din na kaya malaki ang interest rate na kailangang ipataw ng mga credit card companies na ito sa kanilang mga holders ay upang mapagtakpan o mabawi nito ang kanilang mga lugi mula sa mga unpaid loans ng mga ito sa ibang kliyente. Nangangamba si Ople na kapag nalugi ang credit card companies na ito na pag-aari ng mga bangko ay maapektuhan ang kanilang depositors sakaling magsara ang mga ito at tanging P100,000 lamang ang kanilang mababawi sa PDIC bilang insurance ng kanilang deposito. (Ulat ni Rudy Andal)</body>
<link>http://www.philstar.com/Article.aspx?articleId=161210&amp;publicationSubCategoryId=92</link>
</article>
<article>
<title>Water level sa mga dam patuloy na bumababa</title>
<author>Rudy Andal</author>
<date>
<month>May</month>
<day>17</day>
<year>2002</year>
</date>
<body>Pinayuhan kahapon ni Sen. Tessie Aquino-Oreta ang Malaca&amp;ntilde;ang na magpatupad ng water conservation program kaugnay sa posibleng pagkakaroon ng water shortage sa bansa dulot ng El Ni&amp;ntilde;o phenomenon. Sinabi ni Sen. Oreta, lubhang nakababahala ang magiging epekto ng El Ni&amp;ntilde;o matapos iulat na bumaba ng 50 porsiyento ang level ng tubig sa Magat Dam na nagsusuplay ng tubig sa mga palayan sa Isabela at Cagayan habang bumaba na rin ang level ng tubig sa Pantabangan dam sa Nueva Ecija, Angat dam sa Bulacan, Ambuklao dam sa Baguio City at Binga dam sa Benguet. Iginiit pa ni Oreta na gamitin ang pondo ng Agriculture and Fisheries Modernization Act para sa mga proyekto upang labanan ang bantang tagtuyot tulad ng cloud-seeding operations sa mga food-producing areas sa bansa. (Ulat ni Rudy Andal)</body>
<link>http://www.philstar.com/Article.aspx?articleId=161219&amp;publicationSubCategoryId=92</link>
</article>
<article>
<title>Tigdas outbreak: 7 bata patay</title>
<author></author>
<date>
<month>May</month>
<day>18</day>
<year>2002</year>
</date>
<body>Hindi lamang mga pananim, palaisdaan at hayupan ang nagdurusa ngayon dulot ng tindi ng init na epekto ng El Ni&amp;ntilde;o phenomenon, pati mga paslit ay pinangangambahang tinamaan nito kasunod ng pagsiklab ng sakit na tigdas na ikinasawi na ng pitong bata sa dalawang bayan ng Pangasinan. Sa kabila ng sinasabing ang kasalukuyang nararanasang tagtuyot ay normal na summer season at hindi pa ang El Ni&amp;ntilde;o, takot ang namayani sa mga residente sa Urdaneta City at Dagupan City makaraang maitala ang magkakasunod na pagkamatay ng mga bata, kung saan 43-kataong iba pa ang kasalukuyang naka-confine sa ibat ibang pagamutan. Idineklara ng local health officials ang naturang mga lugar na measles outbreak dahil lumulobo pa ang bilang ng may sakit na tigdas na karamihan ay bata. Sa report na nakuha sa city health office Unit II sa Urdaneta City ng naturang lalawigan, kinilala ni Dr. Ramon Gonzales ang lima sa pitong biktima na sina Princess Garcia,3; Mary Jane Dacasin, 1; Jessie Malig III, 8-buwang gulang, Ricardo Ramos, Jr., 1, na pawang nagmula sa Barangay San Vicente Central, Urdaneta City at Reyna Manzano, 3 na residente ng Ambrosio st. Samantala, ang dalawa na mula sa Dagupan City ay hindi pa nabatid ang pangalan, ayon kay Dr. Leonard Carbonell. Nagsagawa na ng blood extraction at pangangalap ng impormasyon sa mga pasyente ang mga ipinakalat na medical technologist at isang team mula sa Regional Epidemiology and Surveillance Unit. Ang tigdas ay kadalasang umaatake tuwing mainit ang panahon. Kasunod nito, pinawi ng Malaca&amp;ntilde;ang ang pangamba ng publiko lalo na ng mga mambabatas kaugnay ng patuloy na tagtuyot na nararanasan sa buong bansa. Sinabi ni Pangulong Arroyo na patuloy ang implementasyon ng mga programa at proyekto na tutulong sa mga lugar na apektado ng tagtuyot. Ang pahayag na ito ng Pangulo ay upang pabulaanan ang mga ulat na ang Budget at Agriculture department ay hindi kumikilos upang labanan ang epekto ng El Ni&amp;ntilde;o phenomenon. Ayon naman kay Budget Secretary Emilia Boncodin, abala na ang lahat ng kinauukulang ahensiya ng pamahalaan para sa mga proyekto tulad sa irigasyon, Inihayag din ni Boncodin na maaari ding gamitin ng Malaca&amp;ntilde;ang ang calamity fund upang paghandaan ang El Ni&amp;ntilde;o. (Ely Saludar)</body>
<link>http://www.philstar.com/Article.aspx?articleId=161311&amp;publicationSubCategoryId=92</link>
</article>
<article>
<title>'Utak' sa Cervantes slay: Carde&amp;ntilde;o susuko na</title>
<author></author>
<date>
<month>May</month>
<day>18</day>
<year>2002</year>
</date>
<body>Nakahanda akong sumuko! Ito ang naging pahayag kahapon ni Supt. Rafael Carde&amp;ntilde;o, ang itinuturong mastermind sa pagpaslang kay self-proclaimed Young Officers Union (YOU) spokesman Capt. Baron Cervantes. Sa isang phone interview, sinabi ni Carde&amp;ntilde;o na susuko siya pero itoy sa tamang panahon kapag naihanda na niya ang lahat ng ebidensiya o papeles na magpapatunay na wala umano siyang kasalanan. Nilinaw din ni Carde&amp;ntilde;o na hindi siya nagtatago at alam niya ang pagkakahuli kina ex-Marine Sgt. Joseph Mostrales, sinasabing gunman ni Cervantes at isa pang kasabwat na si Jaime Centeno. Ginawa ni Carde&amp;ntilde;o ang pahayag matapos magpalabas si PNP Chief P/Director Gen. Leandro Mendoza ng malawakang manhunt operations laban sa kanya bunga ng pagkanta ng naarestong si Mostrales. Sa naunang testimonya ni Mostrales, si Carde&amp;ntilde;o, founding chairman ng YOU, ang nagpapatay umano kay Cervantes dahil sagabal umano ito sa mga plano ng kanilang organisasyon kaugnay ng umanoy planong pagpapabagsak laban sa administrasyon ni Pangulong Arroyo. Maliban kay Mostrales ay nadakip rin ang isa sa mga suspek na si Centeno na nalambat naman sa hideout nito sa Antipolo City kamakailan. Kasabay nito, ipinagharap na ng kasong murder ng PNP si Carde&amp;ntilde;o at ang apat pa nitong kasabwat sa krimen. Kasalukuyan nang pinaghahanap ng mga pulis ang YOU chairman na magugunitang idineklarang AWOL (absence without official leave). Siniguro naman ni PNP spokesman Leonard Espina na ang isinasagawang manhunt ay magreresulta sa pagkakaaresto sa naturang suspek sa lalong madaling panahon. Malaki ang paniniwala ng PNP na nakatakas na palabas ng Metro Manila si Carde&amp;ntilde;o pero imposibleng makalabas ng bansa dahil nakaalerto na ang lahat ng tauhan ng Aviation Security Group na nakatalaga sa mga exit points sa bansa.(Joy Cantos)</body>
<link>http://www.philstar.com/Article.aspx?articleId=161313&amp;publicationSubCategoryId=92</link>
</article>
<article>
<title>LDP naghahanap na nang itatapat kay GMA sa 2004</title>
<author></author>
<date>
<month>May</month>
<day>18</day>
<year>2002</year>
</date>
<body>Hinikayat kahapon ni Senator Blas Ople ang oposisyong Laban ng Demokratikong Pilipino (LDP) na simulan na nito ang paghahanap ng magiging standard bearer ng partido sa 2004 presidential elections upang itapat kay Pangulong Arroyo na nagsisimula ng &amp;quot;mangampanya&amp;quot; sa mga liblib na lugar sa bansa. Ito ang payo ni Sen. Ople sa liderato ng kanilang partido sa oposisyon matapos tanggapin ng Pangulo ang chairmanship ng Lakas-NUCD mula kay Speaker Jose de Venecia na panimulang hudyat ng kanyang pagtakbo sa 2004 presidential elections. Naobserbahan ni Ople na biglang dumami ang mga provincial trips ni Pangulong Arroyo kung saan ay ganito din ang naging hakbang ng kanyang ama noong nanunungkulan pa itong vice president bago pumalaot sa pagtakbong presidente. Wika pa ni Ople, dapat ay simulan na rin ng LDP ang pagbalangkas sa tunay na plataporma na magbibigay sa mga botante ng tunay at tapat na pamimilian. Walang tinukoy na personalidad sa oposisyon si Ople na dapat paghandain upang ipantapat kay GMA pero kabilang sa mga nagpapahiwatig na nais tumakbong presidente sa 2004 mula sa LDP ay sina Sen. Edgardo Angara at Sen. Panfilo Lacson. (Rudy Andal)</body>
<link>http://www.philstar.com/Article.aspx?articleId=161325&amp;publicationSubCategoryId=92</link>
</article>
<article>
<title>2 bagong testigo sa Kuratong lumutang</title>
<author></author>
<date>
<month>May</month>
<day>18</day>
<year>2002</year>
</date>
<body>Dalawang bagong star witness laban sa mga matataas na opisyal ng PNP na sangkot sa kontrobersiyal na Kuratong Baleleng rub-out case ang muling lumantad kahapon upang ipahayag ang kanilang determinasyon na ipursige ang kanilang pagtestigo sa kaso. Sa isang press conference kahapon, sinabi ni P/Insp. Ricardo Ramos na handa silang ipaglaban ang kanilang nalalaman hinggil sa pagpatay sa 11 Kuratong bank robbery suspects sa kahabaan ng Commonwealth Ave., Quezon City noong May 18, 1995. Kasama ang isa pang PNP officer na si Insp. Ysmael Yu, sinabi ni Ramos na sa kabila ng kanilang kahirapan sa buhay ng kanyang pamilya sa loob ng safehouse ay hindi sila aatras sa kanilang pagtestigo sa 27 PNP officers na sangkot sa salvaging case. Kabilang sa mga isinasangkot sa murder case sina dating PNP chief at ngayoy Sen. Panfilo Lacson, Gen. Romeo Acop, Gen. Jewel Canson, Gen. Francisco Zubia, atbp. Sina Ramos at Yu ay kabilang sa anim na bagong testigo sa Kuratong rubout case sa bagong pagtatangka ng Department of Justice na buhayin muli ang kaso na kasalukuyang nasa kamay ng Korte Suprema. Si Ramos ay tumatayong lider ng isang team ng Special Action Force na humuli sa walong Kuratong member sa Superville subd. sa Para&amp;ntilde;aque at kabilang din sa mga bumaril sa mga nakaposas na suspek habang sakay ng L-300 van sa kahabaan ng Commonwealth. Si Yu naman ang siyang team leader ng isa pang grupo ng SAF na nagsilbing advance party sa pag-aresto sa mga Kuratong suspects bago tuluyang itinumba ang mga ito sa Commonwealth Ave. Pinanindigan ng dalawa sa kanilang sworn affidavit na si Lacson ang nagbigay ng utos upang iligpit ang mga Kuratong suspects na naarestong may hawak na $2 milyon at P300,000 cash. (Joy Cantos)</body>
<link>http://www.philstar.com/Article.aspx?articleId=161328&amp;publicationSubCategoryId=92</link>
</article>
<article>
<title>Roco ipinapagpaliwanag ng senado</title>
<author></author>
<date>
<month>May</month>
<day>18</day>
<year>2002</year>
</date>
<body>Kinuwestiyon ng Senado si Education Sec. Raul Roco kung bakit aalisin nito ang NEAT (National Elementary Achievement Tests) at ang NSAT (National Secondary Achievement Tests) sa papasok na school year. Ayon kay Senate Majority Leader Loren Legarda, dapat na ipaliwanag ni Sec. Roco ang basehan ng hakbang na ito dahil maaaring imbes na mapabuti nito ang kalidad ng edukasyon sa Pilipinas ay baka makasama pa ito. Base sa ulat, papalitan na ang NEAT at NSAT ng mga diagnostic tests dahil sa umanoy maling format nito. Ani Legarda, sa mga nagdaang taon ay nakababahala ang resulta ng NEAT at NSAT exams dahil halos kalahati ng mga katanungan dito, partikular na sa major subjects (Math, Science at English) ay hindi nasagot ng mga estudyante. Ayon sa mga report, nadismaya raw si Roco sa resulta ng NEAT at NSAT at sa klase ng questionnaires na ginagamit sa mga ito kaya niya pinapapalitan ito. (Rudy Andal)</body>
<link>http://www.philstar.com/Article.aspx?articleId=161335&amp;publicationSubCategoryId=92</link>
</article>
<article>
<title>Kampanya ni Sen. Barbers vs droga suportado ng Drug Check</title>
<author></author>
<date>
<month>May</month>
<day>18</day>
<year>2002</year>
</date>
<body>Nakakuha ng suporta ang panukala ni Sen. Robert Barbers na patawan ng matinding parusa ang mga taong napapatunayang gumagamit at nagbebenta ng ipinagbabawal na gamot kahit kakitaan lamang ito ng may 10 gramo sa dating 100 grams ng bawal na gamot. Binigyang diin ni John Catinding, general manager ng Drug Check Philippines, nangunguna at pinakamalaking drug testing company, mas mabilis na maiibsan ang problema sa droga sa bansa kung ipatutupad ang hakbang na ito ni Barbers dahil ang paggamit ng bawal na gamot ang palagiang sanhi ng nagaganap na krimen sa bansa na ang pinakakontrobersiyal ay ang gamot na ecstasy. Bunsod ng paglaganap ng ecstasy, nangangamba ang ilang grupo na wala pang kapasidad na suriin ang isang taong gumagamit ng naturang droga sa bansa. Dahil dito, sinabi ni Catinding na sapat ang teknolohiya ng mga drug testing center sa bansa lalu na ng Drug Check Philippines para masuri kung gumagamit ng ecstasy ang bawat indibidwal. Una ang gagamitin sa screening ay yung pang-test sa shabu dahil ang ecstasy at shabu ay parehong nagtataglay ng methyl. Kaya kung isang tao ay positibo sa ecstasy, sapat na ang screening test ng shabu para madetect ang ecstasy, pahayag ni Catinding. Upang matukoy kung ecstasy at hindi shabu ang taglay ng isang user ay isasailalim ang isang specimen sa tinatawag na modified tin layer chromotography kung saan napapaghiwalay ang dalawang bawal na gamot, at ang ikatlong hakbang ay ang pagsasailalim sa specimen sa tinatawag na gas chromotography mass spectrometry upang makita ang unique fragmentation pattern ng ecstasy o methylenedioxy methaphetamine. (Rudy Andal)</body>
<link>http://www.philstar.com/Article.aspx?articleId=161338&amp;publicationSubCategoryId=92</link>
</article>
<article>
<title>ASG leader todas sa encounter</title>
<author></author>
<date>
<month>May</month>
<day>19</day>
<year>2002</year>
</date>
<body>Napatay ng mga elemento ng Philippine National Police (PNP) ang isang papatakas na lider ng bandidong Abu Sayyaf Group (ASG) matapos na manlaban ang suspek sa mga arresting team sa Zamboanga City nitong Biyernes ng gabi. Kinilala ni PNP Region 9 Director C/Supt. Simeon Dizon ang napatay na si Sahinun Hapilon, kapatid nina Isnilon at Bakal Hapilon, pawang mga notoryus na kumander ng ASG na sangkot sa serye ng kidnapping sa Basilan. Si Sahinun ay may patong sa ulong P150,000 kapalit ng pagkakadakip dito buhay o patay at matagal ng isinasailalim sa masusing surveillance operations ng mga awtoridad. Ayon sa report, bandang alas-11:50 ng gabi nitong Biyernes ng maganap ang engkuwentro sa bus terminal ng Guiwan, Zamboanga City. Nakatanggap ng impormasyon ang mga awtoridad na tatakas ang suspek patungong Ipil, Zamboanga del Sur kaya agad na rumesponde ang mga elemento ng Regional Intelligence and Investigation Division ng PNP Region 9 at pumoste sa nasabing terminal. Pinalibutan ng mga pulis si Sahinun at ng akmang poposasan na nila ito ay bigla itong pumalag at kinuha ang service firearm ng isa sa mga pulis na nakilalang si SPO1 Elvie Guiang. At sa halip na sumuko ay bigla umanong bumunot ng baril ang suspek sa papalapit na mga operatiba ng pulisya na nauwi sa palitan ng putok. Tinamaan sa hita ang suspek subalit bago pa man ito makarating sa Zamboanga City Medical Center ay idineklara na itong dead on arrival matapos na maubusan ng dugo. Nabatid pa na si Sahinun ay may ilang orders of arrest dahil sa ibat ibang kasong kriminal partikular na ang kidnapping-for-ransom at serious illegal detention na ipinalabas ni Judge Danilo Bucoy ng Basilan regional trial court laban dito. (Butch Quejada)</body>
<link>http://www.philstar.com/Article.aspx?articleId=161439&amp;publicationSubCategoryId=92</link>
</article>
<article>
<title>60 nagwalang Koreano, natahimik sa chicken joy</title>
<author></author>
<date>
<month>May</month>
<day>19</day>
<year>2002</year>
</date>
<body>Mahigit 60 Koreano ang nagwala sa Centennial Terminal 2 ng Ninoy Aquino International Airport (NAIA) sanhi ng matinding gutom dahil sa pagkaantala ng eroplano ng Philippine Air Lines na magdadala sa kanilang patungong Inchon, South Korea. Kamuntik magkagulo nang harangin ng mga Koreano ang ibang paalis na pasahero ng PAL bilang protesta sa pagkaka-delay ng kanilang flight. Nakatakda sanang umalis ang mga Sokor lulan ng flight PR 468 dakong 1:30 ng hapon kahapon subalit sa di maipaliwanag na dahilan, ang eroplano ng PAL ay hindi dumating sa takdang oras. Dahil dito, nag-human barricade ang mga Koreano at hinarang ang mga pasahero na patungong Hong Kong at Singapore. Tinakot din ng mga dayuhan ang mga pulis na handa silang makipagbugbugan kung sila ay sapilitang paaalisin sa gate ng airport. Nabatid na nagalit ang mga Sokor nang hindi ipinahayag ng PAL na ang kanilang flight ay maaantala ng limang oras. Naging maingay ang mga Koreano at nag-umpisang manggulo at makipag-agawan sa batuta ng mga airport police na ipinadala ni NAIA assistant general manager for security and emergency services, Gen. Mike Hinlo. Humupa lamang ang galit ng mga ito nang bigyan sila ng PAL ng Jollibee chicken joy at softdrinks. Nang makakain, payapa silang nagbalik sa departure lounge at tahimik na naghintay sa eroplanong kanilang sasakyan. Saka lamang nakasakay ang ibang paalis na pasahero ng kusang loob na umalis ang mga Sokor sa gate. &amp;quot;Jollibee lang pala ang gamot sa mga yan. Dapat kanina pa pinakain para hindi na nagwala,&amp;quot; natatawang sabi ng ilang pasahero.</body>
<link>http://www.philstar.com/Article.aspx?articleId=161449&amp;publicationSubCategoryId=92</link>
</article>
<article>
<title>Erap asar kay Angara di susuportahan sa 2004 elections</title>
<author></author>
<date>
<month>May</month>
<day>19</day>
<year>2002</year>
</date>
<body>Walang suporta na makukuha kay dating Pangulong Estrada si Sen. Edgardo Angara sakaling tumakbo ang huli sa darating na 2004 presidential elections. Ito ang binigyang-diin ng isang source mula sa kampo ni Estrada kasabay ng pagsasabi na masamang-masama ang loob ng dating pangulo kay Angara dahil sa kawalan nito ng loyalty. Sumama umano ang loob ni Erap kay Angara, pangulo ng Laban ng Demokratikong Pilipino, dahil sa ginawa nitong diary na naging basehan din ng Supreme Court upang ideklarang lehitimong pangulo na si GMA matapos umanong umalis ng Palasyo ang dating presidente sa kasagsagan ng Edsa 2. Sinabi pa ng impormante na hindi din umano naniniwala si Erap na winnable si Angara sakaling labanan nito si Pangulong Arroyo dahil ng magharap sila ni Arroyo noong 1998 elections sa vice presidential seat ay inilampaso siya nito. Idinagdag pa ng source na mas pabor umano si Erap na patakbuhin para labanan si Arroyo sa 2004 elections ay si Sen. Panfilo Lacson dahil subok na niya ang paninindigan nito. (Rudy Andal)</body>
<link>http://www.philstar.com/Article.aspx?articleId=161456&amp;publicationSubCategoryId=92</link>
</article>
<article>
<title>'Rave' parties pinamamatyagan</title>
<author></author>
<date>
<month>May</month>
<day>19</day>
<year>2002</year>
</date>
<body>Pinababantayan ni Cavite Rep. Gilbert Remulla sa mga anti-narcotics authorities ang mga tinatawag na &amp;quot;rave&amp;quot; parties dahil sa ulat na dumarami na ang bilang ng mga kabataang gumagamit ng ecstasy. Sinabi ni Remulla na dapat maglunsad ng isang massive inter-agency campaign upang mahinto ang pagkalat ng ecstasy na tinatawag ding &amp;quot;hug drug&amp;quot; o &amp;quot;love potion.&amp;quot; Maaari aniyang mas maging seryoso ang problemang kakaharapin ng pamahalaan sa pagkalat ng ecstasy kesa sa shabu na 15 taon nang pinoproblema ng gobyerno. Kaiba sa shabu na kailangan pang maghanap ng tagong lugar upang gamitin, ang mga gumagamit ng ecstasy ay makikita lamang na nagkalat sa mga parties, concerts at iba pang katulad na pagtitipon. Delikado din aniya ang ecstasy dahil libo-libo ng kabataan sa Amerika ang napaulat na namatay dahil sa nasabing illegal drug. &amp;quot;Ecstasy can cause permanent brain damage, could increase ones body temperature that could lead to cardiac arrest,&amp;quot; ani Remulla. (Malou Rongalerios-Escudero)</body>
<link>http://www.philstar.com/Article.aspx?articleId=161462&amp;publicationSubCategoryId=92</link>
</article>
<article>
<title>Silya nang-agaw ng eksena sa AFP 'Change of Command'</title>
<author></author>
<date>
<month>May</month>
<day>19</day>
<year>2002</year>
</date>
<body>Nagmistulang komedya ang ginanap na turn-over ceremony kahapon ng pagpapalit ng liderato ng AFP matapos na maging tampulan ng atensiyon ang pagkakalagapak sa semento ng nakaupong mga bisita matapos na bumigay ang inuupuang mga silya. Sa gitna ng pagtatalumpati nina incoming AFP Chief of Staff Gen. Roy Cimatu at outgoing Gen. Diomedio Villanueva, isang silya na inuupuan ng isang Australian military diplomat ang bumigay na sinundan nang tatlo pang lumang silya. Naganap ang eksenang ito habang sa talumpati ni Villanueva ay binabanggit nito ang matagal nang nauudlot na modernization program ng AFP. Sa gitna rin ng talumpati nina Villanueva at Cimatu ay tatlong sundalo ang hinimatay. Kahit gaano katikas ang tatlo ay wala pa ring nagawa ang mga ito kundi ang bumigay na lamang dahil sa tindi ng sikat ng araw habang pormal na inililipat ni Villanueva ang kanyang puwesto bilang AFP chief kay Cimatu. (Joy Cantos)</body>
<link>http://www.philstar.com/Article.aspx?articleId=161468&amp;publicationSubCategoryId=92</link>
</article>
<article>
<title>Walang shoot-to-kill order vs Carde&amp;ntilde;o pero pag nanlaban uunahan - SPD</title>
<author></author>
<date>
<month>May</month>
<day>19</day>
<year>2002</year>
</date>
<body>Nilinaw ng pamunuan ng Southern Police District (SPD) na hindi literal ang &amp;quot;shoot-to-kill order&amp;quot; na ipinahayag ng PNP laban kay Supt. Rafael Carde&amp;ntilde;o, ang itinuturong mastermind umano sa pagpatay sa YOU spokesman na si Baron Cervantes. Ayon kay SPD Director C/Supt. Jose Gutierrez, hindi umano ibig sabihin ay babarilin kaagad si Carde&amp;ntilde;o sakaling maispatan ito ng mga pulis. Gayunman, sinabi ni Gutierrez na magiging maayos ang pag-aresto sa opisyal sakaling kusa itong sasama sa kanila at hindi lalaban dahil inutos din aniya na kailangang unahan ito kung magpapakita ng ugaling subersibo at manlaban. Bilang miyembro ng PNP, inaasahan ni Gutierrez na lulutang si Carde&amp;ntilde;o para ibigay ang kanyang panig kaugnay sa akusasyon na umanoy pagiging utak nito sa pagkamatay ni Cervantes. Nauna rito ay nagbanta ang abogado ni Carde&amp;ntilde;o na si Atty. Homobono Adaza na bubuwelta sa pulisya dahil sa ipinalabas na manhunt operations at &amp;quot;shoot-to-kill order&amp;quot; umano sa kanyang kliyente. (Lordeth Bonilla)</body>
<link>http://www.philstar.com/Article.aspx?articleId=161473&amp;publicationSubCategoryId=92</link>
</article>
<article>
<title>8-M kabataan magpaparehistro para sa SK elections</title>
<author></author>
<date>
<month>May</month>
<day>19</day>
<year>2002</year>
</date>
<body>Walong milyong kabataan ang inaasahang magpaparehistro sa kani-kanilang mga barangay upang makaboto sa darating na halalan ng Sangguniang Kabataan (SK) sa darating na Hulyo 15 ng kasalukuyang taon. Ang halalang ito ng SK ay kasabay ng halalang pambarangay alinsunod sa RA 9164. Ayon sa batas, nagtakda ang Commission on Elections (Comelec) ng dalawang araw na espesyal na rehistrasyon para sa mga kabataan sa ika-20 at 21 ng Mayo. Ang mga kabataang maaaring magparehistro at bumoto sa halalang ito ay ang mga may gulang na labinlima at panlabing-walong taong gulang sa ika-15 ng Hulyo, 2002. Kailangan din na residente sila ng Pilipinas sa loob ng isang taon at sa barangay na kinabibilangan ng hindi bababa sa anim na buwan sa araw ng eleksyon. Nilinaw din ng Comelec na ang mga kabataang nagparehistro na noong Disyembre 2001 na hindi pa naglalabingwalong taong gulang sa araw ng halalan ay hindi na kailangang magparehistrong muli. Subalit para sa mga dati nang nagpatala (na wala pang 18-taong gulang sa araw ng halalan) na nabibilang sa mga sumusunod na kategorya ay kailangang magpatala muli: a) mga nagpatala na gumamit ng application forms para sa halalang pambarangay, b) mga nagpatala na gumamit ng improvised o photocopied na application forms at k) mga nagpatala na inilista lang ang pangalan dahil sa kakulangan ng application forms. Walong milyong kabataan ang inaasahang magpaparehistro sa kani-kanilang mga barangay upang makaboto sa darating na halalan ng Sangguniang Kabataan (SK) sa darating na Hulyo 15 ng kasalukuyang taon. Ang halalang ito ng SK ay kasabay ng halalang pambarangay alinsunod sa RA 9164. Ayon sa batas, nagtakda ang Commission on Elections (Comelec) ng dalawang araw na espesyal na rehistrasyon para sa mga kabataan sa ika-20 at 21 ng Mayo. Ang mga kabataang maaaring magparehistro at bumoto sa halalang ito ay ang mga may gulang na labinlima at panlabing-walong taong gulang sa ika-15 ng Hulyo, 2002. Kailangan din na residente sila ng Pilipinas sa loob ng isang taon at sa barangay na kinabibilangan ng hindi bababa sa anim na buwan sa araw ng eleksyon. Nilinaw din ng Comelec na ang mga kabataang nagparehistro na noong Disyembre 2001 na hindi pa naglalabingwalong taong gulang sa araw ng halalan ay hindi na kailangang magparehistrong muli. Subalit para sa mga dati nang nagpatala (na wala pang 18-taong gulang sa araw ng halalan) na nabibilang sa mga sumusunod na kategorya ay kailangang magpatala muli: a) mga nagpatala na gumamit ng application forms para sa halalang pambarangay, b) mga nagpatala na gumamit ng improvised o photocopied na application forms at k) mga nagpatala na inilista lang ang pangalan dahil sa kakulangan ng application forms.</body>
<link>http://www.philstar.com/Article.aspx?articleId=161477&amp;publicationSubCategoryId=92</link>
</article>
<article>
<title>10 Pinoy ililigtas sa pugot</title>
<author></author>
<date>
<month>May</month>
<day>20</day>
<year>2002</year>
</date>
<body>Pangunahing misyon ni Labor Secretary Patricia Sto. Tomas na sagipin sa parusang bitay ang may 10 Pilipino na nasentensiyahang pugutan sa Saudi Arabia. Aalis sina Sto.Tomas kasama ang ilang opisyal ng DOLE sa Mayo 23 at tatagal hanggang Mayo 28 sa Kingdom of Saudi Arabia para hilingin sa mga opisyal ng nasabing bansa na tulungan at mahabag sa mga Overseas Filipino Workers (OFWs) na pupugutan ng ulo. Ayon kay Sto.Tomas, dahil sa mga umanoy kasalanan ng pagpatay at iba pang krimen na ginawa ng mga ay pinarusahan sila ng korte. Hindi binanggit ni Sto. Tomas ang mga pangalan ng 10 OFWs na malalagay sa talaan ni Kamatayan habang sinusulat ang balitang ito. &amp;quot; We will appeal for clemency for the 10 OFWs, three of whom are now facing execution soon,&amp;quot; ani Sto. Tomas. Ayon kay Sto. Tomas,may 400 OFWs ang nasa Embahada ng Pilipinas at sa labor offices na ibig ng umuwi ng Pilipinas matapos silang magsitakas sa kani-kanilang mga among Arabo. Gayunman, kinondena ni Sto. Tomas ang grupo ng Migrante International sa pagsasabing libo na umano ang mga OFWs na nai-stranded sa Saudi Arabia dahil sa kapabayaan ng gobyerno. &amp;quot;I do not know where Migrante is getting their figures,&amp;quot; sabi ni Sto. Tomas. Ayon dito, kailangan ng mga nai-stranded na magkaroon muna ng exit visa mula sa kanilang mga employers bago sila makauwi ng bansa.(Mayen Jaymalin)</body>
<link>http://www.philstar.com/Article.aspx?articleId=161580&amp;publicationSubCategoryId=92</link>
</article>
<article>
<title>GMA patungong Japan</title>
<author></author>
<date>
<month>May</month>
<day>20</day>
<year>2002</year>
</date>
<body>Muling bibiyahe ngayon araw ang Pangulong Gloria Macapagal Arroyo para sa limang araw na working visit sa Tokyo at Osaka para higit na mapalakas ang relasyong pangkabuhayan ng Pilipinas at Japan. Ang pangunahing pakay ni Arroyo ay ang pagtatalumpati sa Nikkei International Conference kaugnay sa hinaharap ng Asya sa imbitasyon ng Nihon Kreisai Shimbun, sasamantalahin na rin niya ang pagkakataon para makapulong ang mga lider ng negosyo at pamilihang pinansiyal ng nasabing lugar. Makikipagkita rin si Arroyo kay Japanese Prime Minister Junichiro Koizumi para matalakay ang mga isyung may kinalaman sa kapakanan ng dalawang bansa. Sa Osaka, ang Pangulo ay dadalo sa symposium hinggil sa Asya at Japan sa ika-21 siglo na panukala ng mga lider na kababaihan sa rehiyon. Samantala, walang nakikitang sigalot sa pagitan ng kampo ni Arroyo at dating Pangulong Fidel Ramos dahil sa pagpapalakas ngayon ng Kabalikat ng Malayang Pilipino(KAMPI) ang itinatag na partido ni GMA. Ayon kay Acting Press Secretary Silvestre Afable, hindi masasabing namamangka sa dalawang ilog si Arroyo sa pagpapalakas ngayon ng KAMPI sa kabila ng pagtanggap nito ng pamumuno ng Lakas-NUCD-UNDP dahil nabibilang naman sa iisang alyansa ang dalawang partido. Sinabi ni Afable, na wala siyang alam kung may basbas ni Arroyo ang pagpapalakas ng kanyang itinatag na partido (KAMPI) at sinasabi sa mga ulat na may inisyatiba nito ay si Dante Ang, ang Presidential Consultant on Public Relations. (Lilia Tolentino)</body>
<link>http://www.philstar.com/Article.aspx?articleId=161587&amp;publicationSubCategoryId=92</link>
</article>
<article>
<title>LGUs sinasarili ang kita sa jueteng</title>
<author></author>
<date>
<month>May</month>
<day>20</day>
<year>2002</year>
</date>
<body>Ang mga local government units (LGUs) na lamang ang nakikinabang ngayon sa jueteng. Ito ang sinabi ni dating Ilocos Sur Gov. Luis &amp;quot;Chavit&amp;quot; Singson, kaugnay sa hindi pa ring mapahintong ilegal na sugal sa napakaraming bahagi ng bansa. Sinabi ni Singson, kanya-kanyang diskarte na lamang ngayon ang mga lokal na opisyal ng pamahalaan sa pagpapatakbo ng jueteng at hindi katulad noong panahon ni dating Pangulong Erap Estrada ay pinoprotektahan ito ng pinakamataas na opisyal ng Malaca&amp;ntilde;ang. Mas lumakas umano ang jueteng nong panahon ni Estrada dahil bise-presidente pa lamang ito ay binibigyan na niya ng proteksiyon ang nasabing ilegal na sugal. &amp;quot;Noong panahon nina Ramos, Cory, Marcos , on and off ang jueteng. Ang ayusan ay regional, provincial at municipal lang. Hindi pinakikialaman ng mga presidente yan,&amp;quot; sabi ni Singson. Naniniwala si Singson, na malakas ang jueteng kahit na saang probinsiya dahil na rin sa pag-asang ng mananaya na bawat taya ay mananalo. &amp;quot;Ang tao kasi, hoping against hope. Kahit wala ng pera pambili ng ulam, tataya dahil nagbabaka-sakaling manalo,&amp;quot; ani nito. Tatlong porsyento umano ng kabuuang kita sa jueteng sa buong bansa ay napupunta noong kay Estrada at ang natitirang 97% ay sa operator na siyang naghahati-hati ng lahat ng gastos katulad ng sa panalo at protection money sa lower level. Ang tsansa ng mga mananalo ay maliit lamang dahil bago bolahin ito ay may napili ng numerong ilalabas. Batid ni Singson na laganap pa rin ang jueteng sa maraming lugar sa bansa partikular sa Lucena City na halos tatlong beses ang bolahan at pinanindigan naman nito na walang ng jueteng sa Ilocos Sur. (Malou Rongalerios Escudero)</body>
<link>http://www.philstar.com/Article.aspx?articleId=161594&amp;publicationSubCategoryId=92</link>
</article>
<article>
<title>142 eskwela magtataas ng tuition</title>
<author></author>
<date>
<month>May</month>
<day>20</day>
<year>2002</year>
</date>
<body>Hindi na mapipigilan ng gobyerno ang pagtaas ng matrikula ng may 142 paaralan sa Metro-Manila ngayon pasukan. Ito ang inihayag ng Department of Education. Pero sa kabila nito maliit na porsiyento lamang daw ng nasabing bilang ng mga gustong magtaas ng matrikula kasi may kabuuang 1,169 na paaralan sa elementary at sekundarya sa National Capital Region (NCR) tinatayang 711 dito ay mga elementarya at 458 ay high school. May 85 elementary schools ang nagsumite ng mga notices sa tuition hike habang 57 high schools naman ang nagbigay din matapos ang deadline noong Mayo 15. Samantala, pinayuhan ni Senator Tessie Aquino-Oreta si Education Secretary Raul Roco na huwag nitong linlangin ang mga magulang sa pag-aanunsiyo sa libreng edukasyon ngayon pasukan. Sinabi ni Oreta, dapat pagukulan ng panahon ni Roco ang kinakaharap na suliranin ng ahensiya dahil sa kakulangan ng sapat na pondo para tustusan ang mga pangangailangan ng mga pampublikong paaralan na matagal ng inirereklamo ng Philippine Elementary Principals Association(PEPA). Ayon kay Oreta, dapat aminin ng DepEd na hindi nila kayang ipatupad ang hindi paniningil sa mga school fees dahil na rin sa kakapusan nila ng pondo para tustusan ang mga pangangailangan ng mga pampublikong paaralan. (Danilo Garcia at Rudy Andal)</body>
<link>http://www.philstar.com/Article.aspx?articleId=161600&amp;publicationSubCategoryId=92</link>
</article>
<article>
<title>Mga 'manok' ni Erap tatakbo sa 2004</title>
<author></author>
<date>
<month>May</month>
<day>20</day>
<year>2002</year>
</date>
<body>Kukumbinsihin ni dating Pangulong Erap Estrada si Fernando Poe Jr., para tumakbong presidente sa darating na 2004 Presidential election upang labanan si Pangulong Gloria Macapagal Arroyo. Ayon sa source mula sa Erap camp, malaki ang paniniwala ni Estrada na kayang-kayang talunin ni FPJ si Arroyo sakaling magharap sila sa 2004. Gayunman, sinabi ng source, kung tumutol si FPJ sa pagtakbo sa 2004 si Senator Panfilo Lacson ang mamanukin ni Erap para ipantapat kay GMA. Ayon sa source, malakas na pambato si Lacson dahil malakas daw ang karisma nito sa masang Pilipino. Sinabi pa ng source, mas gusto daw ni Erap si Lacson dahil subok na ang loyalty nito kumpara kay Senator Edgardo Angara. Sinabi ng source, may sama ng loob si Erap kay Angara dahil sa ginawa nitong diary na nagsilbing behikulo para maideklara ng Supreme Court na lehitimo ang pag-upo ni Arroyo sa kasagsagan ng EDSA 2. Duda umano si Erap na hindi kayang talunin ni Angara si Arroyo dahil nilampaso ni GMA ang Senador noong maglaban sila sa vice-presidential seat noong 1998 elections. (Rudy Andal)</body>
<link>http://www.philstar.com/Article.aspx?articleId=161606&amp;publicationSubCategoryId=92</link>
</article>
<article>
<title>Warrant of arrest laban kay Benipayo</title>
<author></author>
<date>
<month>May</month>
<day>20</day>
<year>2002</year>
</date>
<body>Pinangangambahang anumang araw mula ngayon ay magpapalabas ng warrant of arrest ang Quezon City Regional Trial Court laban kay Commission on Election(Comelec) Chairman Alfredo Benipayo makaraang magpalabas ng resolusyon ang korte na nagre-rekomenda na ituloy ang kasong libelo na isinampa ng Photokina Marketing Incorporation matapos magpahayag ng mapanirang pagtuligsa ang una laban sa huli. Ito ay makaraang maibasura nina QC Assistant Prosecutors Ronald Ancheta at Rossana Montojo ang apela ni Benipayo na ipawalang-bisa ang P200 million kasong libelo na isinampa ng nasabing kompanya laban kay Benipayo. Batay sa resolusyon ni Ancheta, bagamat sakop ni Benipayo ng immunity sa kasong kriminal, hindi sumasakop ang pagpapahayag ng talumpati sa UP Forum hinggil sa Electoral Reform na nasa labas ng tanggapan ng chairman ng komisyon. (Jhay Mejias)</body>
<link>http://www.philstar.com/Article.aspx?articleId=161608&amp;publicationSubCategoryId=92</link>
</article>
<article>
<title>Criminal arsenal ni-raid, 17 tiklo</title>
<author></author>
<date>
<month>May</month>
<day>21</day>
<year>2002</year>
</date>
<body>Nabigo ang plano ng hinihinalang criminal syndicates na magamit sa kanilang illegal na aktibidades ang matataas na kalibre ng armas at bultu-bultong mga bala matapos salakayin ng mga operatiba ng PNP ang isang arsenal ng high-powered weapons na nagresulta rin sa pagkakaaresto sa 17 katao sa Quezon City. Ang pagkakadiskubre sa nasabing imbakan ng armas ay nag-ugat mula sa naganap na shootout sa pagitan ng mga tauhan ng Central Police District at ilang armadong kalalakihan sa Bernardo compound, Barangay Pasong Tamo, Quezon City nitong nakaraang Sabado ng gabi. Sa report ni CPD director C/Supt. Rodolfo Tor, agad sinalubong ng putok ang mga tauhan ng CPD station 3 sa pangunguna ni Supt. Benedicto Lopez ng matunton nila ang naturang compound. Dahil sa nasabing palitan ng putok, agad nagpadala ng karagdagang pulis si Tor sa tulong ng ilang mga tauhan ng PNP Criminal Investigation and Detection Group. Nang mapasok ng mga pulis ang nasabing compound, nadiskubre ng mga pulis ang ilang armas na kinabibilangan ng dalawang machine guns, isang garand rifle, tatlong shotgun, revolver, granada at bultu-bultong mga bala. Hindi na nakapalag sa mga arresting officers ng pulisya ang 17 katao matapos ang mga itong masukol habang papatakas. Kinilala ang mga suspek na sina Evans Mendoza, 18; Bern Dullungan, 22: Jeff Lambayong, 22; Johnny Caguiaue, 17; Dale Laulo, 24; Ronald Langag, Albert Aquino, 20; Allan Aquino, 20; Angelito Aquino, 22 at Diosdado Garcia, 39; Bando Garcia, 21; Sonny Maasin, 22; Ronnel Aquino, 19; Romeo Tales, 32; Bernardo Aquino, 59; Teresita Aquino, 48; at Roda Cabanes, 34, pawang mga tubong Kalinga at Pangasinan. Sinampahan na ang 15 lalaking suspek ng kasong paglabag sa PD 1866 o illegal possession of firearms habang hindi naman isinama ang dalawang babaeng suspek dahil sa kawalan ng ebidensiya laban sa mga ito. Patuloy ang pagsasagawa ng masusing imbestigasyon kung anong sindikato ang kinabibilangan ng mga suspek at kung saan gagamitin ng mga ito ang nasabing mga armas. (Joy Cantos)</body>
<link>http://www.philstar.com/Article.aspx?articleId=161704&amp;publicationSubCategoryId=92</link>
</article>
<article>
<title>PPA ng Kongreso umaabot sa P1.7 milyon isang buwan</title>
<author></author>
<date>
<month>May</month>
<day>21</day>
<year>2002</year>
</date>
<body>Sa kabila ng pag-angal ng mga kongresista kaugnay sa kontrobersiyal na purchased power adjustment (PPA), wala pala silang kaalam-alam na umaabot sa mahigit na P1.7 milyon ang binabayarang PPA ng House of Representatives sa loob lamang ng isang buwan. Base sa electric bill ng House para sa period na Pebrero 22-Marso 22, 2002 umabot sa P3.4 milyon ang binabayarang electric consumption ng Mababang Kapulungan. Sa nasabing halaga, P1.2 milyon lamang ang basic charge samantalang mahigit na P1.7 milyon naman ang PPA. Ang nabanggit na P3.4 milyon na electric consumption ay sumasakop lamang sa limang building na kinabibilangan ng main building complex, annex, clubhouse, sports area at fastfood center. Subalit sa kabila ng napakalaking electric bill ng House, kahit isa sa 20 kongresista na kinapanayam ng PSN ay walang nakakaalam kung magkano ang PPA ng Kongreso. Pero ayon kay Maguindanao Rep. Didagen Dilangalen, kung siya ang umano ang pinuno ng Mababang Kapulungan ay hindi niya babayaran ang nasabing PPA charge dahil ito ay nakapaloob sa kontratang umaabuso sa mga electric consumers. Sinabi naman ni Surigao del Norte Rep. Robert Ace Barbers, chairman ng House committee on accounts, na ipapanukala niyang ibalik sa mga consumers ang binayarang PPA simula noong Enero hanggang Mayo at dapat umanong isama ang kaukulang interest. Hindi pa umano natatalakay ng mga mambabatas kung kailangan pa rin nilang bayaran ang napakalaking PPA sa bill ng Kongreso na higit na malaki sa basic charge na dapat bayaran. (Malou Rongalerios-Escudero)</body>
<link>http://www.philstar.com/Article.aspx?articleId=161711&amp;publicationSubCategoryId=92</link>
</article>
<article>
<title>200 Pinoy cooks kailangan ng mga bata ni bin Laden</title>
<author></author>
<date>
<month>May</month>
<day>21</day>
<year>2002</year>
</date>
<body>Matapos magtayo ng mga kulungan para sa mga nahuhuling miyembro ng al-Qaeda, mangangailangan naman ngayon nang taga-luto at tagasilbi ng pagkain ang US military installation sa Cuba sa mga nakakulong na followers ni Osama bin Laden. Ayon kay Labor Secretary Patricia Sto. Tomas, nagpahayag ng interes ang US government na kunin ang serbisyo nang Filipino cooks at food servers para sa American naval base sa Cuba dahil na rin sa kilalang mahusay na trabahador ang mga Pinoy. Sinabi ni Sto. Tomas na ang kukuning mga Pinoy ang magluluto at magse-serve ng pagkain para sa mga tropa ng Kano sa US military base gayundin sa mga bilanggo, kabilang ang nahuling al-Qaeda members. Noong nakaraang Marso, 200 overseas Filipino workers ang umalis ng bansa patungong Cuba para sa construction ng bagong barracks sa Guatanamo Bay, ang lugar ng isa sa pinakamalaking Naval base ng America. Nakipagkita na ang Philippine labor officials sa mga opisyal ng Pentagon para pag-usapan ang posibilidad na kunin ang serbisyo ng Pinoy workers sa ibat ibang US military installations. (Mayen Jaymalin)</body>
<link>http://www.philstar.com/Article.aspx?articleId=161718&amp;publicationSubCategoryId=92</link>
</article>
<article>
<title>Automated finger print ID system magpapabilis sa paglutas ng krimen</title>
<author></author>
<date>
<month>May</month>
<day>21</day>
<year>2002</year>
</date>
<body>Sa wakas malapit na ring maisakatuparan ang mabilisang pagresolba ng krimen sa bansa na bahagi ng modernisasyong matagal nang inaasam ng pambansang pulisya. Itoy matapos pasinayaan kahapon kasabay ng ika-57 taong paggunita sa anibersaryo ng pagkakatatag ng PNP Crime Laboratory ang gusaling pagtatayuan ng kauna-unahang Automated Finger Print ID System na gagastusan ng mahigit P6.9M. Sinabi ni PNP-crime laboratory director P/Chief Supt. Marlowe Pedregoza, tiwala siyang sa pamamagitan ng makabagong sistema ay mapapabilis ang pagresolba sa mga kasong kinakaharap ng pulisya dahil segundo lamang ang itatagal ng gagawing pagkukumpara sa dating manu-manong sistema na pinag-uukulan ng mahabang panahon bunsod upang tumagal ang paglutas sa krimen partikular na sa mga kontrobersyal na mga kasong kriminal. &amp;quot;Its very effective dahil mabilis ang comparison process. Aabutin lamang nang 5-10 seconds ang pagma-match at pag-verify sa mga finger prints na makukuha natin sa crime scene,&amp;quot; pahayag ni Pedregoza. Napag-alaman na ang multi-milyong proyekto na tatakbo ng 24-hour basis at may standby generator ay inaasahang makukumpleto bago matapos ang taong kasalukuyan kung saan ay isasailalim muna sa kaukulang pagsasanay ang mga tauhan ng ahensiyang mamamahala nito. Ang mga makabagong automated finger print ID system machine ay manggagaling sa bansang Japan sa tulong ng Japan International Cooperative Agency (JICA). Sinabi pa ni Pedregoza na ang proyekto ay sasakop sa buong bansa ngunit inisyal munang i-input ang mga kasalukuyang nasa data bank ng PNP habang idadagdag na lamang umano ang mga bagong aplikante na kumukuha ng police clearance. Binigyang diin pa ng opisyal na magkakaroon ng maayos na koordinasyon ang PNP sa National Bureau of Investigation at wala siyang nakikitang magiging problema sa kanilang mga anti-criminal operations. (Joy Cantos)</body>
<link>http://www.philstar.com/Article.aspx?articleId=161724&amp;publicationSubCategoryId=92</link>
</article>
<article>
<title>Moratorium sa tuition increase hiniling</title>
<author></author>
<date>
<month>May</month>
<day>21</day>
<year>2002</year>
</date>
<body>Hiniling kahapon ni Bayan Muna Partylist Rep. Liza Maza sa Commission on Higher Education at Department of Education na magpalabas ng moratorium sa pagtaas ng tuition fees hanggat hindi pa natatapos ang imbestigasyong isasagawa ng Kongreso hinggil dito. Ang nasabing imbestigasyon ay itutuon sa napakataas na increase sa tuition at miscellaneous fees na ipinapataw sa mga estudyante tuwing sasapit ang pasukan. Kabilang umano sa hindi maipaliwanag na binabayaran ng mga estudyante ay ang miscellaneous, laboratory, publication, library at mayroon pang infrastructure fees. Kalimitan aniya ay hindi malinaw kung ano ang &amp;quot;etc.&amp;quot; na binabayaran ng mga estudyante. Halos 50% ng kabuuang binabayad ng mga estudyante tuwing pasukan ay napupunta lamang sa mga nabanggit na extra school fees. Hindi aniya dapat pagbayarin ang mga mag-aaral ng higit pa sa mandated tuition fee. Nakasaad sa batas na dapat kasama na sa tuition na kinokolekta sa mga estudyante ang sahod ng mga teaching at non-teaching personnel (70%), maintenance (20%) at profit (10%). (Malou Rongalerios-Escudero)</body>
<link>http://www.philstar.com/Article.aspx?articleId=161729&amp;publicationSubCategoryId=92</link>
</article>
<article>
<title>Black-ouch sa Luzon umatake</title>
<author>Malou Escudero at Ely Saludar</author>
<date>
<month>May</month>
<day>22</day>
<year>2002</year>
</date>
<body>Black-ouch ang dapat na itawag sa mahabang oras na pagkawala ng kuryente sa malaking bahagi ng Luzon kahapon. Ito ang pahayag ng maraming residente sa mga apektadong lugar na nagdusa sa halos nakapapasong init ng panahon na sinabayan ng sunud-sunod na pagbagsak ng mga power grids ng National Power Corporation (Napocor). Naganap ang blackout sa kainitan na rin ng debate sa kontrobersiyal sa Power Purchased Adjustment (PPA). Naghinala tuloy ang mga taga Luzon na sinimulan na ng Napocor ang sinasabi ng mga itong magkakaroon ng malawakang blackout kapag inalis ang pagbabayad ng PPA. Agad namang nagpalabas ng pahayag ang tanggapan ni Office of Civil Defense administrator ret. Major Gen. Melchor Rosales na ang sanhi ng blackout ay ang power tripping o ang nangyaring pagbagsak ng Bi&amp;ntilde;an-Sta. Rosa sub-station ng Napocor sa lalawigan ng Laguna kahapon. Bunsod nito, maging ang mga planta ng Napocor sa Calaca-Batangas gayundin sa Bulacan area ay hindi na rin gumana na nagpalala pa sa sitwasyon. Nabatid na bandang 10:45 ng umaga kahapon ng sunud-sunod na mawalan ng kuryente sa buong Luzon. Dakong 12:15 ng tanghali kahapon ay unti-unting naibalik ang kuryente sa Region I, Quezon Province, Laguna, Cavite, Bulacan at ilang bahagi ng Metro Manila partikular sa Novaliches, Caloocan City, Quezon City at Manila. Nagpadala na ng &amp;quot;line gang&amp;quot; upang kumpunihin ang mga nasirang linya ng kuryente ng Napocor gayundin ang mga apektadong planta. Walang kudeta Pinawi ni PNP Chief Director Gen. Leandro Mendoza ang pangamba na posible umanong may namumuong kudeta laban sa administrasyon kaya nag-blackout sa Luzon. Ayon kay Mendoza, problemang teknikal ang sanhi ng blackout at wala itong kinalaman sa coup plot. &amp;quot;The situation is under control, huwag na sana tayong mag-speculate ng coup de etat,&amp;quot; wika ng PNP chief. Binigyang diin pa ni Mendoza na walang dapat ipag-panic ang publiko. Napocor isapribado na lang Naniniwala si Pangulong Arroyo na ang pagsasapribado sa Napocor ang sagot para maiwasan ang mga malawakang blackout sa bansa. Ayon kay acting Press Secretary Silvestre Afable, nais ng Pangulo na agad maisulong ang privatization lalo na sa transmission facilities ng Napocor dahil ito aniya ang tanging tugon sa nasabing problema. Napocor,Meralco officials ipatatawag Ipatatawag ng mga mambabatas sa Kongreso ang mga pinuno ng Napocor at Meralco upang pagpaliwanagin sa naganap na blackout kahapon. Sa House Resolution 583 na inihain nina Deputy Speaker Raul Gonzales at Ilocos Sur Rep. Salacnib Baterina, sinabi ng mga ito na simula ng lumutang ang isyu kaugnay sa pag-aalis ng PPA ay nagbabala kaagad ang Napocor na magreresulta ito sa malawakang blackout sa bansa. Kung hindi umano maipapaliwanag ang nangyaring pagkawala ng kuryente ay hindi maaalis ang hinala ng mga mamamayan na kontrolado ng mga ito ang kuryente. (May ulat nina Malou Escudero at Ely Saludar)</body>
<link>http://www.philstar.com/Article.aspx?articleId=161816&amp;publicationSubCategoryId=92</link>
</article>
<article>
<title>Libu-libong pasahero ng LRT/MRT na-stranded</title>
<author></author>
<date>
<month>May</month>
<day>22</day>
<year>2002</year>
</date>
<body>Higit sa 10,000 mga pasahero ng Light Rail Transit (LRT) at Metro Rail Transit (MRT) ang na-stranded matapos na tumigil ang kanilang mga sinasakyang tren at napilitang maglakad. Aminado naman ang dalawang electric train system na hindi nila kayang mag-provide ng malaking generator dahil sa kawalan ng pondo at espasyo na kakainin nito. Kumikita ang LRT nang may P3.5 milyon kada araw sa average na 320,000-350,000 na pasahero. Halos katulad rin ang naturang bilang ng mga average na pasahero ng MRT ngunit hindi makapaglaan ng pondo para sa power generator dahil wala pa umano sa target nilang 500,000 na pasahero ang naabot nila. Nagbigay naman ng refunds ang MRT sa mga pasahero nila habang nagbigay ng katumbas na halaga ng swipe cards ang LRT na magagamit ng mga pasahero sa loob lamang ng 24 oras. (Danilo Garcia)</body>
<link>http://www.philstar.com/Article.aspx?articleId=161823&amp;publicationSubCategoryId=92</link>
</article>
<article>
<title>Remedyo ng Senado sa PPA malapit na</title>
<author></author>
<date>
<month>May</month>
<day>22</day>
<year>2002</year>
</date>
<body>Abot-kamay na ang remedyo kaugnay sa pasanin ng taumbayan kaugnay sa purchased power adjustment (PPA). Ito ay matapos na ilabas kahapon ng Senate committee on energy na pinamumunuan ni Sen. Rene Cayetano ang report nito na naglalaman ng mga panukala kung paano maiaangat ang problema sa PPA na isang napakabigat na pasanin ngayon ng publiko. Sa ilalim ng committee report, nakasaad na hindi magbabayad ng PPA sa loob ng tatlong taon ang lahat ng household consumers samantalang ang mga commercial at industrial power-users ay bibigyan lamang ng isang taon na moratorium mula sa pagbabayad ng PPA ng Napocor. Pagkatapos ng 3 taon, ang mga household consumers na gumagamit lamang ng hindi hihigit sa 50 kilowatt hour na kuryente kada buwan ay wala nang babayaran na PPA habambuhay, samantalang ang kumokonsumo naman ng 51 hanggang 100 kwh ng kuryente ay papatawan lamang ng 21 sentimos per kwh na PPA. Magbabayad naman ng 42 sentimos per kwh na PPA ang mga consumers na gumagamit ng kuryente na lagpas sa 100 kwh. Nabatid na nilagdaan ng 17 senador mula sa 21 miyembro ng komite ang naturang report. Ang apat na hindi pumirma ay sina Senators Edgardo Angara, Blas Ople, Rodolfo Biazon at Ramon Revilla. (Rudy Andal)</body>
<link>http://www.philstar.com/Article.aspx?articleId=161830&amp;publicationSubCategoryId=92</link>
</article>
<article>
<title>Ramos inabsuwelto sa IPP contract</title>
<author></author>
<date>
<month>May</month>
<day>22</day>
<year>2002</year>
</date>
<body>Iginiit ni Justice Secretary Hernando Perez na hindi si dating Pangulong Ramos kundi si Napocor president Malicsi ang nagpatibay ng mga kontrata sa independent power plants na siyang sinisisi ngayon kung bakit binabalikat ng publiko ang PPA na nalulugi sa Napocor. Ayon kay Perez, bagaman totoo ang mga kuwestiyon noon hinggil sa ipinapataw na PPA, walang maaaring panagutan ang gobyerno dahil ang kontrata sa IPP ay ginawa alinsunod sa emergency power na ipinagkaloob sa Pangulo ng Kongreso. Sa isang panahong nahihirapan ang bansa dahil sa krisis sa kuryente, sinabi ni Perez na dahil sa hinihingi ng pagkakataon, ang taong nagigipit kahit sa patalim ay kumakapit. (Lilia Tolentino)</body>
<link>http://www.philstar.com/Article.aspx?articleId=161836&amp;publicationSubCategoryId=92</link>
</article>
<article>
<title>Pamantasan gigisahin ng Senado sa tuition fee hike</title>
<author></author>
<date>
<month>May</month>
<day>22</day>
<year>2002</year>
</date>
<body>Paiimbestigahan ni Senate President Pro-Tempore Manny Villar sa Senado ang hindi maawat na pagtaas ng matrikula sa mga private schools gayundin ang pagpataw ng mga ito ng kung anu-anong bayarin o &amp;quot;miscellaneous fees.&amp;quot; Sa isang resolusyon, hiniling ni Villar sa Senate committee on education, arts and culture na magsagawa ng &amp;quot;investigation in aid of legislation&amp;quot; kaugnay sa nasabing isyu. Sinabi ng senador na aalamin sa imbestigasyon kung talagang kinakailangan ang taunang pagtataas ng matrikula, at kung nakikinabang dito ang mga estudyante at mga guro, at ang sistemang pang-edukasyon sa kabuuan. Aalamin din sa imbestigasyon kung nararapat ang pagpapataw ng &amp;quot;miscellaneous fees&amp;quot; na minsan ay halos kapantay na o di kayay mas mataas pa sa tunay na matrikula. Tinukoy nito na hindi man lamang inaatasan ng Committee on Higher Education (CHED) na hingin ng mga eskuwelahan ang kanilang approval para sa pagpapataw ng miscellaneous fees, dahilan para hindi lumitaw ang tunay na halaga ng edukasyon sa bansa. Pinuna ni Villar na taun-taon na lamang ay nagtataas ng singil sa matrikula at miscellaneous fees ang mga colleges at universities na nagsisilbing pahirap sa sambayanan. Aniya, 75 porsiyento ng mga unibersidad at kolehiyo sa bansa ay pawang mga pribado kaya dahil sa sobrang taas ng matrikula ay napipilitang huminto sa pag-aaral ang mga estudyante dahil hindi makayanan ng kanilang mga magulang ang mataas na bayarin. (Rudy Andal)</body>
<link>http://www.philstar.com/Article.aspx?articleId=161842&amp;publicationSubCategoryId=92</link>
</article>
<article>
<title>MWSS bldg. inulan ng protesta dahil sa mataas na singil sa tubig</title>
<author></author>
<date>
<month>May</month>
<day>22</day>
<year>2002</year>
</date>
<body>Inulan ng kilos protesta ng mga kasapi ng Union of the Masses for Democracy (UMDJ) ang gusali ng MWSS (Metropolitan Waterworks and Sewerage System) dahil sa sobrang taas sa singil nito sa tubig at umanoy maling pamamalakad. Iginiit ni Ver Eustaquio, spokesperson ng UMDJ na dapat mapawalang bisa ang kasunduan ng MWSS sa pagitan ng mga Lopezes at Ayalas sa pamamahagi ng tubig sa kamaynilaan dahil ito anya ang ugat ng naging pagtaas ng singil sa tubig. Ayon pa sa grupo, noong una ay naging maganda ang pakita ng MWSS sa pamamahala ng Lopezes at Ayalas. Sa unang buwan ay mababa ang singil sa tubig subalit unti-unting tinataas na nila ang singil dahil kailangan daw ng pondo ng MWSS upang mapabuti ang serbisyo sa mamamayan. Binanggit ni Eustaquio na hindi sila titigil sa pagkalampag sa MWSS at Malaca&amp;ntilde;ang upang aksiyunan ang usaping nabanggit. (Angie dela Cruz)</body>
<link>http://www.philstar.com/Article.aspx?articleId=161846&amp;publicationSubCategoryId=92</link>
</article>
<article>
<title>Little president inoperahan sa puso</title>
<author></author>
<date>
<month>May</month>
<day>22</day>
<year>2002</year>
</date>
<body>Sumailalim sa operasyon sa kanyang puso si Executive Secretary Alberto Romulo. Ayon sa ulat, isinagawa ang double coronary by-pass operation kay Romulo noong Linggo sa Asian Hospital sa Alabang. Mangangailangan nang 4-6 linggong pahinga ang kalihim. Samantala, nilinaw ni acting Press Secretary Silveste Afable na walang balak si Pangulong Arroyo na tuluyan nang palitan si Romulo sa kanyang puwesto, pero itinalaga nito bilang acting executive secretary si Chief Presidential Legal Counsel Avelino Cruz. (Ely Saludar)</body>
<link>http://www.philstar.com/Article.aspx?articleId=161848&amp;publicationSubCategoryId=92</link>
</article>
<article>
<title>44 Pinoy pupugutan sa Middle East</title>
<author></author>
<date>
<month>May</month>
<day>23</day>
<year>2002</year>
</date>
<body>Humingi na ng saklolo sa Kongreso ang may 44 overseas Filipino workers (OFWs) na nanganganib na magilitan ng leeg sa ibat ibang bansa sa Middle East. Sa ipinarating na ulat sa House committee on foreign relations mula sa Labor department at Migrante International, may 44 overseas Pinoy workers ang kasalukuyang nakakulong sa Saudi Arabia, Jeddah, United Arab Emirates at Bahrain. Kabilang sa kasong kinakaharap ng mga ito ay murder, drug trafficking at rape na may mga parusang kamatayan. Nakatakdang puntahan ni Labor Secretary Patricia Sto. Tomas ang 10 nakabilanggo sa Saudi Arabia upang humingi ng clemency. Dahil dito, maghahain ng isang resolusyon si Negros Occidental Rep. Apolinario Lozada upang hilingin sa Department of Foreign Affairs na magsagawa ng mabilisang aksiyon upang maisalba ang mga OFWs. Maaaring hindi aniya inosente ang lahat ng nakabilanggong OFWs, subalit dapat na siguruhin ng gobyerno na nabigyan ang mga ito ng due process. Karamihan aniya sa 44 OFWs na inaresto ay hindi nabigyan ng interpreter at abogado. May mga nakaranas din umano ng matinding pagpapahirap katulad nina Primo Gazmin, Sara Dematera, Lito Alejo at Ramiro Esmero. Napilitan umanong aminin ni Gazmin ang pagpatay sa kanyang Nepalese co-worker upang makaiwas sa matinding physical torture. Si Dematera naman ay inakusahan ng pagpatay sa kanyang babaeng employer, apat na araw matapos siyang dumating sa Dammam, Saudi Arabia noong 1992. Samantalang sina Alejo at Esmero ay inimbitahan lamang ng Saudi police upang magbigay linaw sa kaso ng napatay nilang kaibigan, subalit ginawa silang prime suspects nang malamang nakatakas na ang totoong pumatay. (Malou Rongalerios-Escudero)</body>
<link>http://www.philstar.com/Article.aspx?articleId=161935&amp;publicationSubCategoryId=92</link>
</article>
<article>
<title>Blackout sa Luzon taktika lang</title>
<author></author>
<date>
<month>May</month>
<day>23</day>
<year>2002</year>
</date>
<body>Taktikang pulitikal lamang ang ginawang pagsuspinde ng 17 administration senators sa pagbabayad ng purchased power adjustment (PPA) dahil takot ang mga itong gantihan ng taumbayan sa 2004 elections. Ayon kay Jesus Crispin Remulla, tagapagsalita ng Partido ng Masang Pilipino (PMP), karamihan ng mga senador na sumusuporta sa suspensiyon ng PPA ay nakatakdang tumakbong muli sa pagka-senador sa 2004. Ani Remulla, ang suspensiyon ng PPA ay maglilikha ng dagdag na problema dahil lolobo ang pangkalahatang utang ng National Power Corp. (Napocor) sa mga independent power producers (IPPs) na hindi naman matatakasan ng nasabing ahensiya. &amp;quot;Pero hindi ito inaamin ng mga senador na nagsusulong sa suspensiyon. Dinuduyan-duyan nila ang taumbayan para maniwalang kayang-kaya ng administrasyong wakasan ang kanilang paghihirap, subalit sa bandang huliy mas malaking dagok pa pala ang nakalaan sa kanila,&amp;quot; ani Remulla. Inaayos na umano ng mga senador na sa 2005 na muli maibabalik ang pagbabayad ng PPA dahil tapos na ang eleksiyon at hindi na sila magagantihan ng taumbayan. Hindi aniya dapat magpadala sa matatamis na pangako ng pamahalaan ang sambayanan kaugnay sa suspensiyon ng PPA dahil mas malaking problema ang kakaharapin ng bansa pagdating ng 2005. (Malou Rongalerios-Escudero)</body>
<link>http://www.philstar.com/Article.aspx?articleId=161949&amp;publicationSubCategoryId=92</link>
</article>
<article>
<title>Nuke plant gamitin na - Phivolcs</title>
<author></author>
<date>
<month>May</month>
<day>23</day>
<year>2002</year>
</date>
<body>Iminungkahi kahapon ni Philippine Volcanology and Seismology (Phivolcs) Director Raymundo Punongbayan na napapanahon na upang gumamit ang bansa ng nuclear power plant para hindi na maranasan ang matinding pagkawala ng suplay ng kuryente sa Luzon. Sinabi ni Punongbayan na kaya nilang pangasiwaan na paganahin at i-operate ang nuclear power plant at ito ay malaking tulong para makaiwas ang Luzon sa matinding blackout. Binatikos din niya ang mga environmentalist na humahadlang sa pagpapagamit sa plantang nukleyar sa bansa. Ayon kay Punongbayan, pang-short term lamang ang iniisip ng mga environmentalist gayong ang kanilang iniisip ay pangmatagalan. Ilalagay naman anya ang plantang ito sa mas ligtas na lugar na walang maapektuhang mamamayan at kapaligiran dahil kailangan lamang dito ay pangasiwaan ng maayos para hindi makaapekto sa sinuman. Isa ang Bataan Nuclear Power Plant na hanggang sa kasalukuyan ay hindi pa napapakinabangan matapos na gumastos dito ang pamahalaan ng bilyong piso mula sa kaban ng bansa. (Angie dela Cruz)</body>
<link>http://www.philstar.com/Article.aspx?articleId=161955&amp;publicationSubCategoryId=92</link>
</article>
<article>
<title>Sabaya ipinapapatay ng mga kasama</title>
<author></author>
<date>
<month>May</month>
<day>23</day>
<year>2002</year>
</date>
<body>Pinangangambahang humantong sa pagpapatayan sa pagitan ng mga lider ng mga bandidong Abu Sayyaf Group na namumugad sa Basilan ang lumalalang hidwaan ng mga ito dahil sa hatian ng ransom. Ito ang kinumpirma kahapon ng AFP kung saan nabatid na inutusan na umano nina Abu Sayyaf chieftain Khadaffy Janjalani at ASG Commander Isnilon Hapilon ang kanilang mga warriors na tugisin at patayin si Aldam Tilao alyas Abu Sabaya dahil sa panghuhudas matapos umanong itakas ng huli ang malaking halaga ng ransom money na paghahatian sana ng grupo. Base sa nakalap na impormasyon, tinangay ni Sabaya ang di nabatid na halaga ng pera na ibinayad ng ilang concerned group kapalit ng kalayaan ng mga hostages na sina American couple Martin at Gracia Burnham gayundin ang Pinay nurse na si Deborah Yap. Ayon kay Lt. Col. Jose Mabanta Jr., public information office chief ng AFP na naberipika nila ang nasabing ulat at inaasahan na nila ang napipintong madugong labanan sa pagitan ng mga nagbabanggaang mga lider ng ASG. (Joy Cantos)</body>
<link>http://www.philstar.com/Article.aspx?articleId=161961&amp;publicationSubCategoryId=92</link>
</article>
<article>
<title>Jalosjos hinahanapan na ng kapalit</title>
<author></author>
<date>
<month>May</month>
<day>23</day>
<year>2002</year>
</date>
<body>Magkakaroon na ng kapalit bilang kinatawan ng unang distrito ng Zamboanga del Norte si dating Congressman Romeo Jalosjos. Tinanggap kahapon ng House committee on suffrage and electoral reforms ang ilang pag-amyenda sa House Resolution 542 na naglalayong lagyan ng kinatawan ang dating distrito ni Jalosjos. Nakasaad din sa resolusyon na dapat magkaroon ng isang special election para mapunan ang nabakanteng posisyon at maaari umano itong gawin sa Hulyo 15, 2002 kasabay ng barangay at Sangguniang Kabataan (SK) elections. Ang pagpapatawag ng eleksiyon ay base sa nakasaad sa Republic Act 6645 na dapat maglagay ng tao kapag nagkakaroon ng bakanteng posisyon sa Kongreso. Itinakda rin ng batas na sa sandaling aprubahan ng Kongreso ang resolusyon, ay kinakailangang agad magpatawag ng isang special election ang Commission on Elections (Comelec). Subalit sinabi ni Atty. Mamasapunod Aguam, executive director ng Comelec na hindi maaaring isabay ang gagawing special election sa barangay at SK elections. Ang pagsasagawa umano ng special election para sa kinatawan ng Kongreso ay isang partisan, samantala ang synchronized barangay at SK elections ay non-partisan. Sa halip, iminungkahi ni Aguam na isagawa na lamang ang special election, 45 araw pagkatapos ng Hulyo 15, 2002 barangay at SK polls. Ayon kay Aguam, hindi madaling humawak ng tatlong sabay-sabay na election dahil ang Board of Election Inspectors na humahawak dito ay tatlong tao lamang. (Malou Rongalerios-Escudero)</body>
<link>http://www.philstar.com/Article.aspx?articleId=161967&amp;publicationSubCategoryId=92</link>
</article>
<article>
<title>SK buwagin na lang</title>
<author></author>
<date>
<month>May</month>
<day>23</day>
<year>2002</year>
</date>
<body>Ikinalungkot umano ni Pangulong Arroyo ang naging resulta ng registration para sa Sangguniang Kabataan (SK) kung saan lumilitaw na hindi interesado ang mga kabataan matapos na langawin ang dalawang araw na registration na ipinatupad ng Comelec. Dahil sa kakaunti ang nagpalista ay lumutang ang panukalang buwagin na lamang ang SK sa layuning makatipid ang gobyerno nang P1.1 bilyon na inilaan sa SK elections. Pero sinabi ni acting Press Secretary Silvestre Afable na ang panukalang buwagin ang SK ay isang political decision na dapat ay pag-isipang mabuti kaya nagsasagawa muna ng malawakang konsultasyon at pag-aaral ang Malaca&amp;ntilde;ang kaugnay sa panukalang buwagin na ang SK at kung ano ang maaaring ipalit na programa para sa sektor ng kabataan. (Ely Saludar)</body>
<link>http://www.philstar.com/Article.aspx?articleId=161970&amp;publicationSubCategoryId=92</link>
</article>
<article>
<title>Midnight appointments, nepotismo ibabawal</title>
<author></author>
<date>
<month>May</month>
<day>23</day>
<year>2002</year>
</date>
<body>Ipagbabawal na ang midnight appointments at nepotismo sa gobyerno sa sandaling maisabatas ang panukala ni Senator Tessie Aquino-Oreta. Sa ilalim ng Senate Bill No. 2132 o ang panukalang Civil Service Code of the Philippines ni Sen. Oreta, ipagbabawal ang pagtatalaga ng isang appointing authority sa kanyang mga kamag-anak hanggang sa third degree of consanguinity o affinity sa anumang posisyon sa mga pambansang ahensiya, pamahalaang lokal, state universities at colleges at goverment-owned and controlled corporations. Bukod sa nepotismo, mahigpit ding ipinagbabawal sa naturang panukala ang paghirang ng mga outgoing government officials, tatlong buwan bago ito umalis sa puwesto, sa sinumang tao o indibidwal para magkaroon ng posisyon sa gobyerno. Layunin din ng nabanggit na panukala na maalis ang sistema ng palakasan o &amp;quot;bata-bata&amp;quot; system sa gobyerno. (Rudy Andal)</body>
<link>http://www.philstar.com/Article.aspx?articleId=161972&amp;publicationSubCategoryId=92</link>
</article>
<article>
<title>Tunay na Gensan bomber tiklo</title>
<author></author>
<date>
<month>May</month>
<day>24</day>
<year>2002</year>
</date>
<body>Bumagsak sa pinagsanib na operatiba ng militar at pulisya ang notoryus at orihinal na Abu Muslim Al-Ghazie na positibong utak sa serye ng pambobomba at panununog sa dalawang malalaking mall sa General Santos sa isinagawang dragnet operations sa Cotabato City kamakalawa ng umaga. Sa panayam kay Regional Command-12 PNP Director P/SSupt. Bartolome Baluyot, ang suspek na si Ustadz Noor Mohammad Omog, ang umanoy totoong Abu Muslim Al-Ghazie ay naaresto bandang alas-11 ng umaga sa pamamagitan ng 50 warrant of arrests na inisyu ng ibat ibang huwes mula sa Basilan para sa mga kasong kidnapping, serious illegel detention, multiple murder, rape, carnapping, robbery, extortion, arson at car theft. Dinakip ito habang papalabas sa isang restaurant sa Almonte st., Cotabato City. Si Al-Ghazie ang itinuturong mastermind sa pambobomba sa Fitmart shopping mall sa Gensan noong nakalipas na Abril 21 na ikinasawi ng 15 katao at ikinasugat ng 59 iba pa. Siya rin ang taong tumawag sa radio station na nagpakilalang siyang tunay na Abu Muslim Al-Ghazie. Inamin rin nito ang panununog sa Kimball plaza mall at KCC mall at ilang extortion activities sa nabanggit na siyudad at karatig na mga lugar. Magugunita na nitong nakalipas na unang Linggo ng Mayo ay nalambat ng tropa ng militar sa Cotabato City si JR Jikiron na gumagamit din ng alyas na Abu Muslim kasama ang ilang galamay nito. Samantalang tinutugis rin ng pulisya ang isa pang nagpapanggap na Abu Muslim na kinilala namang si Abdulatip Paglala. Si Paglala ay nakatakas sa dragnet operations noong nakalipas na Mayo 8 sa hideout ng grupo sa Tacurong City, Sultan Kudarat na nagresulta sa pagkakaaresto ng asawa nitong si Bai Paglala at mga tauhang sina Jun Macampao, Romy Kasin at Bernard Baleno. Base pa sa talaan ng Cotabato City PNP, si Omog ay isang bomb expert, lider ng striking force at foreign trained ng Sayyaf at public school teacher sa Isabela, Basilan kung saan nagtapos ng kursong Bachelor of Science in Education sa Claret School. Pormal itong iniharap kahapon ng umaga kay PNP Chief Dir. Gen. Leandro Mendoza at sasailalim sa masusing tactical interrogation ng mga awtoridad.(Joy Cantos)</body>
<link>http://www.philstar.com/Article.aspx?articleId=162042&amp;publicationSubCategoryId=92</link>
</article>
<article>
<title>Namumulitikang GMA boys pinagbibitiw ni Gringo</title>
<author></author>
<date>
<month>May</month>
<day>24</day>
<year>2002</year>
</date>
<body>Hinikayat kahapon ni Senator Gringo Honasan si Pangulong Arroyo na sibakin ang kanyang Gabinete at matataas na opisyal sa pamahalaan na ginagamit umano ang kanilang tanggapan para sa kanilang ambisyong tumakbong senador sa 2004 elections. Sinabi ni Sen. Honasan, dapat ay magbitiw na lamang ang mga opisyal na ito ng Arroyo administration upang hindi na nito magamit pa ang kanilang tanggapan para makapangalap ng pondo para sa kanilang senatorial ambitions sa 2004. Kabilang sa tinukoy ni Honasan na may balak tumakbong senador sa 2004 ay sina Education Sec. Raul Roco, Health Sec. Manuel Dayrit, DILG Sec. Joey Lina, DENR Sec. Heherson Alvarez at NBI Director Reynaldo Wycoco. Hinimok pa ni Honasan si GMA na bumuo ng isang independent body na bubuuin ng mga miyembro mula sa Comelec, Namfrel at iba pang institusyon upang i-monitor ang mga election-related na aktibidad ng tinukoy na mga gabinete. Dapat siguruhin naman ng independent body na ito na tumutugon ang nasabing mga government officials sa good governance na isinusulong ni GMA at dapat ay hindi sila lumalabag sa election code partikular ang electioneering ng mga ito. (Rudy Andal)</body>
<link>http://www.philstar.com/Article.aspx?articleId=162058&amp;publicationSubCategoryId=92</link>
</article>
<article>
<title>Japan visit ni GMA tagumpay</title>
<author></author>
<date>
<month>May</month>
<day>24</day>
<year>2002</year>
</date>
<body>Babalik na ngayong hapon si Pangulong Arroyo mula sa 5-araw na matagumpay na biyahe mula sa Tokyo at Osaka, Japan. Ang pagbisita ay nagresulta sa mas mahusay na pagtutulungan ng dalawang bansa sa larangan ng ekonomiya kabilang ang pangakong maglalagay pa ang Honda Motors Co. nang P770 milyong kapital para sa pagpapalawak pa ng operasyon nito sa bansa. Positibo rin ang naging reaksiyon ng Honda at Toyota Motors Corp. sa panukala ng Pangulo na magkaroon sila ng produksiyon ng kumpletong behikulo sa bansa. Nagkasundo ang Pangulo at Japanese Prime Minister Junichiro Koizumi sa kanilang pulong na magkaroon ng isang kasunduan sa pagtutulungang pangkabuhayan para ibayong mapalakas ang relasyong pang-ekonomiya ng dalawang bansa. Kabilang sa panukala ng Pangulo ay ang pagsasanib ng Association of South East Asian Nations at China para sa pagtatatag ng pinakamalaking free trade area sa mundo. Bago tuluyang bumalik sa Pilipinas ay hindi nalimutan ng Pangulo na makipagdayalogo sa mga Pinoy community sa Japan. (Lilia Tolentino)</body>
<link>http://www.philstar.com/Article.aspx?articleId=162059&amp;publicationSubCategoryId=92</link>
</article>
<article>
<title>216 kongresista lalong yumaman sa loob lamang ng 6 buwan</title>
<author></author>
<date>
<month>May</month>
<day>24</day>
<year>2002</year>
</date>
<body>Halos lahat nang 216 kongresista ay yumaman sa loob lamang ng anim na buwang panunungkulan, base sa kanilang pinakahuling statement of assets and liabilities (SAL). Dalawa lamang kongresista ang hindi nakasama sa listahan ng mga milyonaryo, at ito ay sina Party List Reps. Crispin Beltran na may net worth na P81,000 at si Satur Ocampo na may net worth na P723,330. Si Lakas Rep. Manuel &amp;quot;Way Kurat&amp;quot; Zamora ng Compostela Valley na dating pinakamahirap na kongresista at naging tanyag sa Batasan complex dahil sa pagpasok niya gamit ang kanyang bisikleta ay isa na ring milyonaryo. Ang kanyang net worth ay nadagdagan mula sa dating P534,530 noong July 2001 ay naging P1.6 milyon noong Disyembre 31, 2001. Samantala, si Lakas Rep. Cynthia Villar ng Las Pi&amp;ntilde;as City na kasapi sa oposisyon ang pinakamayaman ngayong kongresista na may net worth na P405.5 milyon mula sa dating P331.4 milyon. Pumangalawa si Manila Rep. Mark Jimenez na dating pinakamayamang kongresista na umabot lamang sa P355.8 milyon ang net worth nito. Si Iloilo Rep. Augusto Syjuco ang pangatlo sa pinakamayaman na may net worth na P248.7 milyon na sinundan naman ni Palawan Rep. Vicente Sandoval na tumaas sa P242.4M; Lanao del Norte Rep. Abdullah Dimaporo, P107.9M; Quezon Rep. Rafael Nantes, P107.4M; Zamboanga del Sur Rep. Jack Enrile, P46.5M; Palawan Rep. Abraham Mitra, P42.3M; Iloilo Rep. Narciso Monfort, P41.2M; Camarines Sur Rep. Rolando Andaya Jr., P40.7M; Aurora Rep. Bellaflor Angara-Castillo, P40.6M at convicted child rapist Zamboanga del Norte Rep. Romeo Jalosjos, P29.5M. (Malou Rongalerios-Escudero)</body>
<link>http://www.philstar.com/Article.aspx?articleId=162071&amp;publicationSubCategoryId=92</link>
</article>
<article>
<title>Isang krimen ang pagtanggi ng ospital na magbigay ng emergency treatment</title>
<author></author>
<date>
<month>May</month>
<day>24</day>
<year>2002</year>
</date>
<body>Isang krimen, sa ilalim ng Republic Act 8344, ang pagtanggi ng mga ospital at medical clinics na i-admit ang mga emergency cases na isinusugod sa kanila, lalo nat kung ang dahilan ng pagtanggi ay ang kawalan ng perang pandeposito ng pasyente. Ito ang ipinaalala kahapon ni Senate Minority Leader Loren Legarda sa mga may-ari, opisyal at personnel ng medical institutions kaugnay ng mga ulat na di pa rin natitigil ang panghihingi ng mga ito ng deposito bago gamutin ang mga pasyente. &amp;quot;Para protektahan ang interes ng ating mga mamamayan, pinapayagan lang ng batas ang paglipat sa ibang ospital ng isang pasyeten kung: una, walang sapat na kakayahan ang nasabing medical institution na isalba ang pasyente, at ikalawa, kung ang paglilipat sa ibang pagamutan ay di mas delikado kaysa sa pananatili ng pasyente sa orihinal na ospital,&amp;quot; pahayag ng senadora. Sinabi pa nito na obligasyon rin ng anumang medical institution na lapatan muna ng pangunang lunas ang sinumang pasyente bago nila ito i-transfer sa ibang pagamutan. Kaugnay nito, pag-aaralan ni Legarda kung dapat patindihin ang kaparusahan sa paglabag sa nasabing batas dahil di aniya kinatatakutan ang kulong na hanggang dalawang taon para dito. (Rudy Andal)</body>
<link>http://www.philstar.com/Article.aspx?articleId=162072&amp;publicationSubCategoryId=92</link>
</article>
<article>
<title>Contractor na depektibo ang proyekto makakalaboso</title>
<author></author>
<date>
<month>May</month>
<day>24</day>
<year>2002</year>
</date>
<body>Mahigpit na parusang pagkakulong ang kakaharapin ng mga contractors ng gobyerno na matutuklasang depektibo ang mga proyekto. Sinabi ni Senator Noli de Castro, sa pamamagitan ng kanyang Senate Bill 2135, dapat lamang parusahan ang mga kontratista na substandard ang mga ginamit na materials sa kanilang nakuhang mga proyekto sa pamahalaan. Nakasaad sa panukala ni de Castro ang isang proyekto ng kontratista na nasira kaagad sa loob ng 5 taon ay dapat nilang kumpunihin at kapag nabigo sila ay dapat silang pagmultahin ng P100,000 at kulong na 2 taon kasama ang habambuhay na diskuwalipikasyon nito na makasama sa anumang public biddings pati ang kanselasyon ng kanilang lisensiya. &amp;quot;Taun-taon na lang ay binubungkal ang mga kalye natin dahil sa hindi mahusay na pagkakagawa ng mga kalsada ng mga kontratista kaya sa pamamagitan ng panukalang ito ay mas magiging maingat ang mga contractor upang paghusayan ang kanilang trabaho,&amp;quot; wika ni de Castro. (Rudy Andal)</body>
<link>http://www.philstar.com/Article.aspx?articleId=162081&amp;publicationSubCategoryId=92</link>
</article>
<article>
<title>Bihag na nurse nagpakasal sa Abu lider</title>
<author></author>
<date>
<month>May</month>
<day>25</day>
<year>2002</year>
</date>
<body>Dahil umiiwas umano sa panggagahasa ng mga kasapi ng bandidong Abu Sayyaf, napilitan umano ang hostage nurse na si Ediborah Yap na magpakasal sa isang mataas na opisyal ng grupo. Ayon kay Col. Alexander Aleo, commander ng 103rd Brigade ng Phil. Army na nakabase sa Basilan, ang impormasyon hinggil sa sinasabing pagpapakasal ni Yap kay Commander Isnilon Hapilon ay nalaman nila sa isinagawang tactical interrogation mula sa mga naarestong miyembro ng ASG sa kanilang mga operasyon, gayundin mula sa testimonya ng mga pinalayang hostages ng bandidong grupo sa Basilan. Base sa impormasyong nakalap ni Aleo, dumaranas na umano ng Stockholm syndrome si Yap o ang pakikisimpatiya ng isang hostage sa kanyang kidnaper. Napag-alaman pa na matagal na umanong kursunada ni Hapilon si Yap simula nang ito ay bihagin kasama ang iba pang mga hospital staff ng Dr. Jose Torres Hospital sa Lamitan, Basilan noong nakalipas na Hunyo 2, 2001. Idinagdag pa ni Aleo base sa pahayag ng kanilang mga nakausap, na binibigyan umano ng ultimatum ng mga lider ng ASG ang mga nakukursunadahan nilang babaeng hostage na magpakasal sa kanila o ipapa-rape sa lahat ng kanilang mga tauhan bagay na siyang nangyari sa nurse na si Yap. &amp;quot;Yun ang report na natanggap natin, binibigyan sila ng ultimatum na magpakasal sa mga kumukursunada sa kanilang lider ng ASG, so wala silang choice sa halip na marami ang gumamit sa mga babae mas mabuti na nga naman ang isa na lang,&amp;quot; pahayag ni Aleo sa isang phone interview. Magugunita na si ASG chieftain Khadaffy Janjalani ay napaulat na nagpakasal rin noong nakaraang taon sa kasamahang nurse ni Yap na hinostage rin ng ASG na si Reina Malonzo na dumanas rin ng Stockholm syndrome habang nasa pangangalaga ng mga kidnapper. Si Malonzo na nooy ilang buwan nang nagdadalantao sa anak nila ni Janjalani ay tinangka pang iwasan ang militar ng mahuli ito sa downtown ng Zamboanga City noong nakaraang taon. (Joy Cantos)</body>
<link>http://www.philstar.com/Article.aspx?articleId=162179&amp;publicationSubCategoryId=92</link>
</article>
<article>
<title>Napocor hinahanapan na ng buyer</title>
<author></author>
<date>
<month>May</month>
<day>25</day>
<year>2002</year>
</date>
<body>Hindi umano matatanggap ni Pangulong Arroyo ang dahilan ni Energy Secretary Vincent Perez na problemang teknikal ang nagbunsod sa pagkakaroon ng malawakang brownout sa Luzon. Sa pahayag ni Pangulong Arroyo na dumating mula sa limang araw na pagbisita sa Japan, sinabi nitong ang naganap na malawakang blackout ang nagbigay diin sa pangangailangan upang maibenta agad ang Napocor. &amp;quot;Walang pinakamabisang solusyon sa dinaranas nating power crisis kundi isapribado ang Napocor,&amp;quot; pahayag ng Pangulo. Sinabi ng Pangulo na habang siya ay nasa Japan ay nag-alok siya sa mga mamumuhunang Hapones para bilhin ang Napocor upang maibsan ang mabigat na pinapasang singil sa kuryente ng taumbayan. Wala rin umanong plano ang Malaca&amp;ntilde;ang na buwagin ang power purchased adjustment (PPA) na inirereklamo ng mga consumer at mas pabor na ipalit dito ang universal charge. Inayawan din ng Pangulo ang panukala ng Philippine Institute of Volcanology and Seismology (Phivolcs) na muling buhayin ang ibinasura nang Bataan Nuclear Power Plant bilang tugon sa patuloy na pagtaas ng singil sa kuryente at magkaroon ng sapat na kuryente sa bansa. Ayon kay acting Press Secretary Silvestre Afable, hindi na makabubuting buhayin ang nabasura nang BNPP dahil pinaglumaan na ito ng panahon at magiging magastos para sa gobyerno kung itutuloy pa ang operasyon ng plantang nukleyar. May dala rin anyang peligro ang plantang nukleyar na ginawa noon pang panahon ni dating Pangulong Marcos dahil sa mga kagamitan nitong hindi na tugma sa panahon. (Lilia Tolentino)</body>
<link>http://www.philstar.com/Article.aspx?articleId=162187&amp;publicationSubCategoryId=92</link>
</article>
<article>
<title>50 sentimos dagdag sa singil sa pasahe isinampa</title>
<author></author>
<date>
<month>May</month>
<day>25</day>
<year>2002</year>
</date>
<body>Sa kabila ng panawagan na ipostpone muna ang mga planong paghingi ng karagdagang singil sa pasahe, itinuloy pa rin ng Philippine Confederation of Drivers Organization-Alliance of Concerned Transport Operators (PCDO-ACTO) ang pagsasampa ng petisyon para sa P.50 fare increase sa Land Transportation and Franchising Regulatory Board (LTFRB). Pangunahing ikinatwiran ni Efren de Luna, pangulo ng PCDO-ACTO ang P1.75 kabuuang iniakyat ng presyo ng langis buhat pa noong Marso. Dahil dito, nawawalan umano ang mga driver nang may P60 kita sa bawat araw na katumbas na ng tatlong kilo ng bigas para sa isang mahirap na pamilya na ngayon ay napupunta lamang sa gasolina. Bukod dito, ikinatwiran rin nito ang patuloy na pagtaas sa presyo ng mga spare parts ng mga sasakyan. Ang pinakahuling pagtaas ng presyo ng pasahe ay noong Oktubre 2001 sa halagang P.50 kaya naging P4 na ngayon at pinangangambahang umakyat sa P4.50. Una nang umapela si LTFRB Chairman Dante Lantin na pigilin muna ang kanilang planong pagtataas sa pasahe dahil sa krisis sa ekonomiya na tinatayang hindi makakayanan ng mga pasahero. (Danilo Garcia)</body>
<link>http://www.philstar.com/Article.aspx?articleId=162193&amp;publicationSubCategoryId=92</link>
</article>
<article>
<title>GMA baka ma-impeach pag kampo ng MILF ibinalik</title>
<author></author>
<date>
<month>May</month>
<day>25</day>
<year>2002</year>
</date>
<body>Posibleng maharap sa impeachment si Pangulong Arroyo sa sandaling ibalik nito ang Camp Abubakar at 40 iba pang mga kampo sa Moro Islamic Liberation Front (MILF) gaya ng nakasaad sa nilagdaang kasunduan sa Kuala Lumpur, Malaysia noong nakaraang May 7. Sinabi ni Senator Blas Ople, chairman ng Senate committee on foreign affairs, maituturing na treason o pagtataksil sa bayan sakaling ipatupad ni Pangulong Arroyo ang pagbabalik ng mga kampo militar sa MILF. Ipinaalala ni Ople na mahigit 500 sundalo ang nasawi dahil sa pakikipaglaban para makuha lamang ang mga kampo militar na ito sa MILF matapos iutos ni dating Pangulong Estrada ang all-out war laban sa mga rebelde ng Mindanao. Ipinaliwanag pa ng mambabatas, ang kaso ng treason ay isang capital offense at isang ground para mapatalsik ang Pangulo. (Rudy Andal)</body>
<link>http://www.philstar.com/Article.aspx?articleId=162199&amp;publicationSubCategoryId=92</link>
</article>
<article>
<title>2,091 OFWs bilanggo sa abroad</title>
<author></author>
<date>
<month>May</month>
<day>25</day>
<year>2002</year>
</date>
<body>Umaabot na sa 2,091 overseas Filipino workers ang nakakulong sa ibat ibang bansa sa mundo partikular sa Middle East. Ayon kay Negros Occidental Rep. Apolinario Lozada, chairman ng House committee on foreign relations, kabilang sa 2,091 ang 44 Pinoy na nakatakdang pugutan ng ulo sa Middle East. Sinabi ni Lozada na magpapadala na ang pamahalaan ng mga abogadong Pinoy na may kaalaman sa batas ng ME upang tulungan ang 44 Pinoy na nahaharap sa bitay. Napakiusapan na rin umano ng Department of Foreign Affairs (DFA) ang Saudi government na mga Filipinong abogado na lamang ang humawak sa mga kasong kinakaharap ng mga OFWs doon. Pinayagan naman aniya ng Riyadh at Jeddah ang nasabing kahilingan. Ayon naman sa Migrante International, malaki ang posibilidad na madagdagan pa ang bilang nang 44 OFWs na nakatakdang bitayin sa ME. Sa darating na Hulyo ay takdang hatulan si Primo Gasmin, tubong Pangasinan at inakusahan ng pagpatay sa isang Nepalese sa Riyadh. Dapat umanong maging prayoridad ng gobyernong Arroyo ang pagliligtas sa mga nasabing OFWs na nakatakdang pugutan ng ulo. Isa pa umanong dapat tulungan ng gobyerno ay ang mga libu-libong stranded workers sa Saudi Arabia na hindi pa rin makabalik ng bansa. Kaugnay nito, kinondena ng Migrante si Labor Sec. Patricia Sto. Tomas matapos nitong i-deny na walang mga OFWs na stranded sa Saudi Arabia. May listahan umano ang Migrante International ng mga stranded workers sa Saudi Arabia na patuloy na nakikiusap sa gobyerno na mabigyan sila ng plane tickets upang makabalik sa bansa. (Malou Rongalerios-Escudero)</body>
<link>http://www.philstar.com/Article.aspx?articleId=162205&amp;publicationSubCategoryId=92</link>
</article>
<article>
<title>Umubos ng pondo ng GSIS pangalanan, kasuhan</title>
<author></author>
<date>
<month>May</month>
<day>25</day>
<year>2002</year>
</date>
<body>Hinamon kahapon ni Surigao del Norte Rep. Robert Ace Barbers, chairman ng House committee on accounts ang pamunuan ng Government Service Insurance System (GSIS) na pangalanan at kasuhan ang sinasabing mga negosyante at pulitikong nagsabwatan upang makautang sa ahensiya na nagresulta sa pagkaubos ng bilyon-bilyong pisong pondo nito. Kailangan aniyang matukoy ang mga sinasabing nangutang at hanggang sa ngayon ay hindi pa rin nagbabayad. Kung masasampahan ng kaso ang mga ito, mapipilitan aniya silang magbayad. Ginawa ni Barbers ang paghamon matapos tumanggi si GSIS president Winston Garcia na isiwalat ang mga negosyante at pulitikong may malaking pagkakautang sa GSIS. Layunin din ni Barbers na malinis ang pangalan ng mga mambabatas na nasangkot sa naturang isyu. Matatandaan na naghain ng isang resolusyon si House Deputy Speaker for Visayas Raul Gonzales na naglalayong imbestigahan ang mga negosyante at pulitikong hindi nakakapagbayad ng kanilang utang sa mga government financial institution, partikular sa GSIS at Land Bank. (Malou Rongalerios-Escudero)</body>
<link>http://www.philstar.com/Article.aspx?articleId=162211&amp;publicationSubCategoryId=92</link>
</article>
<article>
<title>Imported drugs pinapalitan ng ecstasy</title>
<author></author>
<date>
<month>May</month>
<day>26</day>
<year>2002</year>
</date>
<body>Pinangangambahan ang pagdagsa sa bansa ng kinalolokohang ecstasy drugs matapos mabunyag na maaaring palitan ang laman ng mga imported na gamot at madali ng maipuslit sa bansa ng mga turista sa anyong pangkaraniwang gamot. Sa pahayag kahapon ni Bukidnon Rep. Juan Miguel Zubiri, hindi umano madaling ma-detect ang ecstasy dahil walang pinagkaiba sa ibang gamot ang hitsura nito kaya nakakalusot kahit sa mga airport nang hindi napapansin. &amp;quot;Minsan yong vitamins, papalitan ng laman, mga 100 tablets na ecstasy ang ilalagay lang doon sa inalisan ng vitamins,&amp;quot; sabi ni Zubiri. Kinumpirma rin nang isang dating gumagamit ng ecstasy na tumangging magpabanggit ng pangalan, kalimitan ay inilalagay sa bote ng aspirin ang ecstasy upang hindi ito mahalata sa airports. Mayroon din umanong pekeng ecstasy na dito lamang ginagawa subalit wala itong epekto katulad ng mga totoong ecstasy. Sinabi pa nito na kahit maglagay ng mga sniffing dogs sa mga paliparan ay hindi made-detect ang ecstasy dahil kaamoy lamang ito ng ordinaryong gamot. Hindi katulad ng shabu, wala umanong locally made na ecstasy at naggagaling lahat ito sa labas ng bansa. Ito aniya ang dahilan kung bakit kailangang doblehin ng mga kinatawan ng Bureau of Customs ang pagbabantay sa mga paliparan at maging sa mga seaport. Ito rin umano ang dahilan kung bakit maging ang mga opisyal ng Customs na mahuhuling nakikipagsabwatan sa pagpapasok ng ecstasy at iba pang illegal drugs ay papatawan din ng parusa. Kung mahuhuli aniya ang mga nagpapasok nito ay mababawasan ang problema sa ilegal na droga. (Malou Rongalerios-Escudero)</body>
<link>http://www.philstar.com/Article.aspx?articleId=162314&amp;publicationSubCategoryId=92</link>
</article>
<article>
<title>Mag-utol na madre gagawing Santa</title>
<author></author>
<date>
<month>May</month>
<day>26</day>
<year>2002</year>
</date>
<body>Sinuportahan ni Senator Blas Ople ang nominasyon ng magkapatid na madre na kanyang kababayan mula sa lalawigan ng Bulacan upang maging kandidato sa pagiging Santa. Sinabi ni Sen. Ople, nakatutuwa na dalawang Bulake&amp;ntilde;a na sina Mothers Dionisia at Cecilia Rosa Talangpaz ay kapwa kandidato sa pagiging Santa dahil sa naging dedikasyon ng mga ito ng itayo ang isang religious order na Augustinian Recollect Sisters noong 1700. Hindi anya biro ang ginawang ito ng magkapatid na madre na may marangyang buhay sa kanilang lalawigan subalit pinili na paglingkuran ang mga mahihirap na kabataan para sila ay turuan saka itinayo ang nasabing kongregasyon sa Quiapo District noong 1700. Naglingkod ang magkapatid na madre kay Virgin of Carmel matapos lisanin ang kanilang bayan ng Calumpit at pinayagan naman sila ni Fr. Diego San Jose, parish priest ng San Sebastian church, upang magtayo ng beaterio noong 1725. Nakumpleto na ng Manila Archdiocese ang dokumentasyon para sa beatification ng magkapatid na madre. Ang kauna-unahang naging Filipino saint ay si San Lorenzo Ruiz habang kasalukuyang inaayos din ang beatification ng Cebuano cathechist na si Pedro Calungsod na namatay noong 1672 sa Guam habang nominado din sa pagiging Santa si Mother Ignacia del Espiritu Santo na nagtatag naman ng Religious of Viry Mary congregation. (Rudy Andal)</body>
<link>http://www.philstar.com/Article.aspx?articleId=162321&amp;publicationSubCategoryId=92</link>
</article>
<article>
<title>Pagsuspinde sa GRP panel sa MILF hiling</title>
<author></author>
<date>
<month>May</month>
<day>26</day>
<year>2002</year>
</date>
<body>Hiniling kahapon ng isang mambabatas at Alliance of Concerned Teachers (ACT) ang pagbawi ng Basic Education Curriculum (BEC) dahil magdudulot lamang umano ito ng matinding kaguluhan ngayong darating na pasukan. Sinabi ni Bayan Muna Rep. Liza Maza na maihahalintulad ang BEC sa blackout dahil mangangapa sa dilim ang karamihan sa public school teachers lalu na yung walang kaalam-alam hinggil sa bagong curriculum. Wala umanong isinagawang public consultations o pilot-testing para sa bagong curriculum subalit ipatutupad na kaagad ito ngayong darating na pasukan. Hinihinala ni Maza at ng mga kasapi ng ACT na ang BEC ay dinikta ng Asian Development Bank at World Bank kapalit ng inuutang ng Pilipinas. Sa bagong curriculum, mas pinahaba ang oras para sa English subject, kumpara sa Filipino, Science at Math. Pagsasama-samahin naman sa isang subject na tatawaging Makabayan ang Araling Panlipunan, Kasaysayan, Values, Arts, Music, Geography, Practicsal Arts at Home Economics. Maging ang pagtuturo ng Science ay aalisin na rin sa Grades 1 at 2. Hindi anya dapat maging isang diktador si Education Sec. Raul Roco dahil sa pagpupumilit na ipatupad ang bagong curriculum kahit tinutuligsa na ito ng halos lahat ng guro at estudyante. (Malou Rongalerios-Escudero)</body>
<link>http://www.philstar.com/Article.aspx?articleId=162328&amp;publicationSubCategoryId=92</link>
</article>
<article>
<title>Bagong curriculum pinababawi</title>
<author></author>
<date>
<month>May</month>
<day>26</day>
<year>2002</year>
</date>
<body>Hiniling ng GRP panel na nakikipag-usap sa MILF na alisin na ang suspensiyon na ipinataw ni Pangulong Arroyo. Sinabi ni GRP panel head Jesus Dureza na nagkausap na ang buong miyembro ng panel at nagkasundo ang mga ito na iparating sa Pangulo na ituloy na ang negosasyon. Ipinaliwanag ni Dureza na mahaba pa ang negosasyon at ang mga resulta ng back channel talks ay ceasefire at interim agreements at wala pa sa pinal na kasunduan. Nauna rito, sinuspinde ng Pangulo ang GRP panel dahil sa paniwalang mas magiging mabilis ang back channeling. Pero matapos ang interim agreement na nilagdaan sa Malaysia sa pagitan nina Presidential Adviser on Special Concerns Norberto Gonzales at MILF ay binabato ito ng mga akusasyon at pagdududa sa kasunduan. Isa sa banat sa nilagdaang kasunduan ay ang sinasabing pagbabalik ng kampo sa MILF na nabawi ng militar at ang usapin sa paghawak ng pondo para sa kaunlaran sa teroritoryo ng rebeldeng grupo. (Ely Saludar)</body>
<link>http://www.philstar.com/Article.aspx?articleId=162334&amp;publicationSubCategoryId=92</link>
</article>
<article>
<title>Motoristang masasangkot sa minor, major vehicular accident, i-drug test</title>
<author></author>
<date>
<month>May</month>
<day>26</day>
<year>2002</year>
</date>
<body>Giniit kahapon ni Land Transportation Chief Roberto Lastimoso na isailalim sa drug test ang lahat ng mga motoristang masasangkot sa minor at major vehicular accident sa bansa. Ito ayon kay Lastimoso ay upang matiyak kung may kinalaman sa paggamit ng ipinagbabawal na droga ang sanhi ng naganap na aksidente ng mga motorista. Binigyang diin ni Lastimoso na mas higit na mabibigyan ng katarungan ang mga mabibiktima ng aksidente sa mga lansangan kung malalapatan ng nararapat na kaparusahan ang mga motoristang nagdulot ng kamatayan o pagkasugat ng maraming tao bunsod ng pagiging drug user nito. Hinikayat din ng LTO Chief ang MMDA, TMG at mga local traffic enforcers gayundin ang PNP traffic chiefs na ipasailalim din sa drug test ang mga motoristang masasangkot sa minior at major accidents para mapangalagaan ang interes at kapakanan ng libong mamamayan. Kailangan umano ang pagkakapit-bisig ng ahensiya ng pamahalaan para mapagtagumpayan ang kampanya laban sa droga sa pamamagitan anya ng pagpapa-drug test sa mga motoristang masasangkot sa banggaan at aksidente sa mga lansangan ng mga adik na drivers. Kaugnay nito, matindi naman sinuportahan ng Drug Check Phils., number 1 at largest drug testing center sa bansa ang naturang hakbang ni Lastimoso. Ayon kay John Catindig, General Manager ng DrugCheck Phils, malaking kabawasan ang hakbang sa bilang ng maraming drug user na naglipana sa mga lansangan na ilan sa mga ito ay mga drivers. Handa ang Drug Check Phils. na maglaan ng kaukulang serbisyo para sa naturang hakbang at iba pang serbisyo para sa mga magiging positibo sa droga tulad ng counselling. Inanunsiyo din ng kompanya ang planong pagbuo sa Drug Check Phils. Foundation upang ito mismo ang tutulong sa mga taong gumagamit ng bawal na gamot.</body>
<link>http://www.philstar.com/Article.aspx?articleId=162340&amp;publicationSubCategoryId=92</link>
</article>
<article>
<title>Potensiyal ng herbal medicine palawigin</title>
<author></author>
<date>
<month>May</month>
<day>26</day>
<year>2002</year>
</date>
<body>Hinimok ni Senate Majority Leader Loren Legarda kahapon ang administrasyon na bigyang pansin ang proyekto ng World Health Organization (WHO) na may layong paigtingin ang promosyon at paggamit ng herbal medicine sa harap ng patuloy na pagtaas ng presyo ng gamot. Sa global strategy na isusulong ng WHO ngayong buwan, hihimukin nito ang ibat ibang bansa na siguruhin ang kalidad at pagiging epektibo ng mga herbal medicine upang mas maraming mamamayan ang makinabang dito, ang sabi ni Legarda. Idinagdag pa ng senadora na kung masisiguro na ligtas ang paggamit ng herbal medicine, magandang alternatibo ang mga ito para sa mga taong hindi makabili ng name-brand drugs na gawa ng malalaking pharmaceutical firms. Ang mga herbs na tulad ng lagundi at malunggay ay ibinebenta na ngayon sa mga botika in tablet form, ang lagundi bilang cough remedy at ang malunggay naman bilang vitamin sa mga nagpapasusong ina. Dapat anyang tandaan na, ayon sa WHO, 25 porsiyento ng mga kasalukuyang gamot na gawa ng pharmaceutical firms ay galing sa tradisyunal na kaalaman ng ating mga ninuno. Ayon kay Legarda, maging ang mga mayayamang bansa ay gumagamit rin ng tradisyunal na gamot. Sa France, 75 porsiyento ng populasyon ang nakagamit na ng herbal medicine, habang ang mga British naman ay gumagasta ng $2.3 billion isang taon para sa tradisyunal na gamot. Bukod sa sinisiraan ng ilan ang herbal medicines, mayroon din namang inaabuso ang paggamit nito kaya nagkakaroon ng di magandang isyu tungkol dito. Dapat lang siguro na i-regulate natin ang pagpo-produce at paggamit nito, dagdag pa ng senadora. (Rudy Andal)</body>
<link>http://www.philstar.com/Article.aspx?articleId=162343&amp;publicationSubCategoryId=92</link>
</article>
<article>
<title>Burnhams aabandonahin na ng US</title>
<author></author>
<date>
<month>May</month>
<day>27</day>
<year>2002</year>
</date>
<body>Nakatakdang lisanin ng tropang Amerikano ang bansa partikular na ang lalawigan ng Basilan, dahil sa matatapos na sa susunod na dalawang buwan ang isinasagawa nilang anti-terrorism mission kasama ang sundalong Pinoy at maiiwan sa kagipitan ang mag-asawang Martin,42 anyos at Gracia Burnham,43 anyos na isang taon, ng bihag ng bandidong Abu Sayyaf Group. Magugunita na noong Mayo 27 noong nakalipas na taon nang salakayin ng ASG sa pamumuno ni Abu Sabaya gamit ang motorboat, ang Dos Palmas Island Resort sa Palawan at dito ay binihag nila ang may 20 katao kabilang na dito ang tatlong Amerikano na sina Guillermo Sobero at ang mag-asawang Burnham na doon sana ipagdiriwang ang kanilang ika- 18 taong anibersaryo ng kanilang kasal. Sa pangyayaring iyon ay tinawag ni US President George W. Bush na isang terorista ang Abu Sayyaf matapos na pugutan ng ulo si Sobero at ilan pang mga bihag at pinaniniwalaang may kaugnayan kay Osama bin Laden na umaming utak sa naganap pagpapasabog sa Twin Tower sa New York noong Setyembre 11. Maraming natuwa sa pagdating ng US Special Forces sa Basilan noong Pebrero sa pamamagitan ng Balikatan 02-1 at inaasahan na ito ang sasagip sa mag-asawang Burnhams at Pinoy nurse na si Deborah Yap at uubos sa mga bandido sa nasabing lalawigan. Subalit hindi ito nangyari dahil sa nahihirapan ang mga US at Pinoy troops na galugarin ang kagubatan ng Basilan na may tatlong doble ang laki sa bansang Singapore. Marami na ring beses na tangkang iligtas ng mga militar ang mag-asawa subalit madaling nakakawala sa bitag ang mga bandido dahil sa kabisado ng mga ito ang lugar. Sa darating na Hulyo 15 ay lalayas na sa bansa ang tropang Amerikano at maraming naiwan na katanungan kung ano na ang mangyayari kina Yap at sa mag-asawang Burnham na kapwa dumaranas ng sakit. Ang grupong New Tribes Mission na kung saan naglilingkod ang mag-asawa ay nagtipon para umusal ng panalangin para sa kaligtasan ng mga ito. Dahil sa alam nila na ang panalangin lang ang mabisang paraan para sa ikakaliligtas ng mga bihag. Ang mag-asawang Burnham at Yap ay ang tangi na lamang na natitirang bihag ng mga Abu Sayyaf. (Rose Tamayo)</body>
<link>http://www.philstar.com/Article.aspx?articleId=162450&amp;publicationSubCategoryId=92</link>
</article>
<article>
<title>Secretary Reyes gigisahin sa senado</title>
<author></author>
<date>
<month>May</month>
<day>27</day>
<year>2002</year>
</date>
<body>Nakatakdang gisahin ng Senate Blue Ribbon Commitee si Defense Secretary Angelo Reyes dahil sa ginawa nitong pagbasura sa P201 milyong kontrata para sa supply ng spare parts ng Scorpion Tanks para lang umano mailipat ang kontrata sa isa nitong &amp;quot;kaibigan&amp;quot;. Ito ay matapos na magsampa ng reklamo ang Bairam Enterprises Incorporated sa komiteng pinamumunuan ni Senador Joker Arroyo upang mapaimbestigahan si Reyes dahil sa paglabag diumano sa Republic Act No. 3019 o Anti-Graft and Corrupt Practices Act. Sa reklamong inihain ng kumpanya na pinamumunuan ni Mrs. Rosario L. Ong, hiniling nito kay Pangulong Gloria Macapagal Arroyo na sibakin muna sa puwesto si Reyes habang isinasagawa ang imbestigasyon. Nakasaad sa reklamo,si Reyes pa umano ang lumagda sa Supply Support Agreement (SSA) noong ito ay chief of staff pa ng Armed Forces of the Philippines (AFP) sa ilalim ng administrasyong Estrada. Subalit ng magpalit ng administrasyon at naluklok ito bilang kalihim ng Department of National Defense (DND) bigla umano nitong ibinasura ang SSA sa pagsasabing &amp;quot;overprice&amp;quot; umano ang kontrata. Sa halip, ang kontrata umanong ito ay inilipat ni Reyes sa isang Mr. Carlos Ui ng Zyrmax,isang di kilalang kumpanya na walang lehitimong transaksyon sa AFP at isa umanong malapit na &amp;quot;kaibigan&amp;quot; nito. Kaya naman ang nangyari ay nakatiwangwang lang sa bodega ng NAIA ang unang bulto ng spare parts na ideneliber ng manufacturer ng Scorpion Tank mula sa United Kingdom. (Rudy Andal)</body>
<link>http://www.philstar.com/Article.aspx?articleId=162457&amp;publicationSubCategoryId=92</link>
</article>
<article>
<title>Camacho pinapalayas ni Oreta sa komite ng pagre-review ng IPPs</title>
<author></author>
<date>
<month>May</month>
<day>27</day>
<year>2002</year>
</date>
<body>Igigiit ni Senator Tessie Aquino-Oreta ang pagsibak kay Finance Secretary Jose Isidro Camacho sa inter-agency committee na nagsasagawa ng pagre-review sa 43 kontrata ng gobyerno sa Independent Power Producers (IPPs). Bukod kay Camacho na siyang pinuno ng inter-agency committee,nais din ni Oreta na alisin sa komite ang iba pang opisyal ng Department of Finance,matapos aminin umano ng naturang ahensiya na hindi nito maaaring madaliin ang pagrepaso sa mga power contracts sa takot na makasuhan ng mga malalaking pribadong kumpanya. &amp;quot;Nararapat lamang na sibakin si Camacho at iba pang opisyal ng DOF sa review panel dahil hindi kaya ng mga ito na ipaglaban ang karapatan ng mga ordinaryong mamamayan na magkaroon ng mas murang singil sa kuryente&amp;quot; wika ni Oreta. Bukod sa DOF,kabilang din sa nasabing komite para magrepaso ng mga power contracts ay ang Department of Justice (DOJ),Department of Energy (DOE) at National Economic Development Authority (NEDA). Muling iginiit ng senador na ang solusyon sa problema sa mataas na singil sa kuryente ay ang renegosasyon ng mga kontrata. Samantala, nagsulong ng panukala si Surigao del Norte Rep. Ace Barbers na bumuo ng isang special body na siyang magsasagawa ng pagrebyu ng mga IPPs contracts at tatalakay sa isyu ng purchased power adjustment (PPA). (Rudy Andal/Malou Rongalerios Escudero)</body>
<link>http://www.philstar.com/Article.aspx?articleId=162464&amp;publicationSubCategoryId=92</link>
</article>
<article>
<title>Urgent bill sa paglimita ng tuition fee hike hiling</title>
<author></author>
<date>
<month>May</month>
<day>27</day>
<year>2002</year>
</date>
<body>Hiniling ni Senate Majority Leader Loren Legarda sa Malaca&amp;ntilde;ang na i-certify bilang urgent bill ang isang panukala na nabinbin noong 11th Congress na naglalayong lagyan ng limitasyon ang pagtaas ng matrikula ng mga eskwelahan. Sinabi ni Sen. Legarda na kailangang maipasa na ngayon ang nasabing panukala upang maprotektahan ang mga estudyante at ang kanilang pamilya laban sa hindi rasonable at sobra-sobrang tuition fee hike. Nabatid na isang buwan bago mag-eleksiyon noong isang taon ay nasa bicameral conference committee na ang naturang panukala ngunit nabinbin ito matapos na maging abala ang mga mambabatas sa preparasyon sa halalan. Nakasaad sa panukala na ang pagtaas ng matrikula ay kailangang hindi lumampas sa 15 porsiyento kada taon. Bukod dito, ang gagawing tuition fee increases ay kailangang ipatupad lamang sa incoming first year students sa High School at College at sa Grades 1 hanggang 5 sa elementary level. Hinggil naman sa ibang bayarin sa mga paaralan, ang kabuuang halaga nito ay hindi naman dapat lumampas sa 25 porsiyento ng basic tuition fee ng isang estudyante. Magugunita na ibinunyag kamakailan ng senate commitee on education na pinamumunuan ni Sen. Renato Cayetano na 981 universities at colleges sa bansa ang nagtaas ng tuition fee na kung saan ang pinakamataas na naging dagdag sa matrikula ay umabot sa 47 porsiyento. (Rudy Andal)</body>
<link>http://www.philstar.com/Article.aspx?articleId=162470&amp;publicationSubCategoryId=92</link>
</article>
<article>
<title>Cha-cha supporters dumarami</title>
<author></author>
<date>
<month>May</month>
<day>27</day>
<year>2002</year>
</date>
<body>Hindi pa man nagsisimula ang public hearing sa Mababang Kapulungan ng Kongreso kaugnay sa panukalang pagbabago ng Konstitusyon ay dumarami na umano ang nagpapahayag ng pagsuporta dito. Sinabi ni Western Samar Rep. Eduardo Nachura, chairman ng House committee on Constitutional Amendments, maraming local leaders ang nag-eendorso at sumusuporta sa pag-amyenda ng Konstitusyon. Kabilang na umano sa mga huling nag-endorso nito ay ang mga local leaders mula sa Region 1, 2, at 3 na kinabibilangan ng mga kinatawan ng Sangguniang Bayan ng San Mariano, Isabela; Sangguniang Panlalawigan ng Mt. Province at Regional Trial Court ng San Ildefonso,Bulacan. Nauna rito, bumuo ang komite ni Nachura ng tatlong task force na lilibot sa buong bansa upang konsultahin ang mga tao hinggil sa pagbabago ng Konstitusyon. Mahalaga aniya na malaman ang sentimiyento ng taumbayan kaugnay sa isyu upang hindi naman mapagbintangan ang Kongreso na minamadali nila ang pagsulong ng Charter change o Cha-cha. (Malou Rongalerios-Escudero)</body>
<link>http://www.philstar.com/Article.aspx?articleId=162475&amp;publicationSubCategoryId=92</link>
</article>
<article>
<title>Kasong rape lumobo - Loren</title>
<author></author>
<date>
<month>May</month>
<day>27</day>
<year>2002</year>
</date>
<body>Matapos ang pagbaba ng bilang ng kasong rape sa nakalipas na dalawang taon muli na naman itong lumobo. Ayon kay Senate Majority Leader Loren Legarda,umabot sa 901 bilang na kasong rape ang naiulat sa pulisya simula noong Enero hanggang Abril ngayong taon, na tumaas ng limang porsiyento sa 863 kaso na naitala sa kaparehong buwan noong nakalipas na taon. Lumalabas na pito hanggang walong kaso ng rape ang nagaganap araw-araw. Sa 901 na bilang ng kaso, ang sampung porsiyento dito ay naganap sa Metro Manila. Samantala, ang Southern Tagalog ang naitalang may pinakamaraming nagaganap na panghahalay. (Rudy Andal)</body>
<link>http://www.philstar.com/Article.aspx?articleId=162479&amp;publicationSubCategoryId=92</link>
</article>
<article>
<title>Running priest ikinalaboso</title>
<author>Doris Franche at Jhay Mejias</author>
<date>
<month>May</month>
<day>28</day>
<year>2002</year>
</date>
<body>Dinala na sa Quezon City Jail ang tinaguriang &amp;quot;running priest&amp;quot; na si Fr. Robert Reyes makaraang kusang loob itong sumuko sa korte kahapon ng tanghali bunsod ng ipinalabas na warrant of arrest laban dito dahil sa kasong libelo na isinampa ng mag-amang Cagayan Rep. Jackie Enrile at dating Sen. Juan Ponce Enrile sa QC Regional Trial Court. Agad namang nagtakda ng P10,000 piyansa si QCRTC Judge Normandie Pizzaro para pansamantalang makalaya si Reyes, subalit tumanggi ang naturang pari. Ayon kay Reyes, marami umanong nagbibigay ng tulong sa kanya na kinabibilangan ng mga pari at madre ngunit kanya itong tinatanggihan dahil na rin sa kanyang ipinaglalabang prinsipyo. Ani Reyes, kaya niyang piyansahan ang kanyang sarili pero hindi umano ito ang pinag-uusapan sa ngayon. Ang nais niya ay makakuha ng katarungan para sa kanyang pamangkin. Si Reyes ay kinasuhan ng libelo ni Jackie Enrile matapos na magbigay ng pahayag sa programang &amp;quot;Extra! Extra! ni Paolo Bediones sa GMA Channel 7 kung saan inakusahan nito ang mag-amang Enrile na umanoy nagpapatay sa kanyang pamangkin na si Ernest Robert Lucas noong Sept. 21, 1975. Tiniyak naman ni QC jailwarden Supt. Emilio Culang na walang VIP treatment na ibibigay kay Reyes bagamat ito ay kilala sa pagiging isang lumalabang pari. Sa katunayan umano ay kasama ni Reyes sa Barangay Roxas detention cell ng QC jail ang isa pang pari na si Fr. Macario Apuyao, parish priest ng Saint Theresa sa Dagupan City na nahaharap naman sa kasong rape sa isang menor de edad at apat na taon nang nakakulong. Sinabi din ni Culang na hindi maaaring magsagawa ng pagmimisa si Fr. Reyes dahil grounded ang lisensiya nito bilang pari, gayunman pupuwede itong magsagawa ng pangangaral sa kapwa preso. Nakatakda ang arraignment ni Reyes sa Hunyo 19 sa sala ni Judge Pizzaro sa branch 100. (Ulat nina Doris Franche at Jhay Mejias)</body>
<link>http://www.philstar.com/Article.aspx?articleId=162558&amp;publicationSubCategoryId=92</link>
</article>
<article>
<title>Walang deadline sa Burnhams</title>
<author>Lilia Tolentino</author>
<date>
<month>May</month>
<day>28</day>
<year>2002</year>
</date>
<body>Patuloy na tumatanggi si Pangulong Arroyo na magtakda ng deadline sa AFP at PNP para sa ligtas na paglaya ng mag-asawang Martin at Gracia Burnham. Itoy sa kabila ng pangyayaring isang taon nang bihag ng Abu Sayyaf ang magkabiyak na Amerikano at wala pang malinaw na hiwatig kung kailan sila makakawala sa pagkakabihag ng grupong bandido. Sa kanyang lingguhang palatuntunan sa radyo, muling idiniin ng Pangulo na matatag ang patakaran ng gobyerno laban sa pagbabayad ng ransom sa grupong Abu Sayyaf. &amp;quot;Ito ang ating patakaran, hindi tayo magbabayad ng ransom at lalabanan natin sila dahil sila ay terorista,&amp;quot; anang Pangulo. Sa halip na magbayad ng ransom, ang pondo ay dapat na gamitin na lang sa mga proyektong makapag-aangat sa buhay ng mga mamamayan ng Basilan at sa pagsugpo ng terorismo. Sinabi pa ng Pangulo na kaya ang Basilan ang ginagamit na base ng ASG ay dahil isa ito sa pinakamahirap na lalawigan ng bansa. Nanawagan din ang Pangulo sa sambayanan kabilang na ang miyembro ng media na tumulong sa ligtas na paglaya ng mga bihag ng ASG at huwag maging daan para pasikatin o gawing mga bayani ang Abu Sayyaf. Partikular na binanggit ng Pangulo ang isang reporter ng RMN Zamboanga na anyay hinihinalang nakikipagsabwatan sa grupong terorista dahil sa eksklusibo niyang panayam kay Abu Sabaya. (Ulat ni Lilia Tolentino)</body>
<link>http://www.philstar.com/Article.aspx?articleId=162565&amp;publicationSubCategoryId=92</link>
</article>
<article>
<title>P.50 hirit ng ACTO sa pasahe haharangin ng PISTON, FEJODAP</title>
<author>Angie dela Cruz</author>
<date>
<month>May</month>
<day>28</day>
<year>2002</year>
</date>
<body>Haharangin ng mga dambuhalang transport groups ang petisyon ng Alliance of Concerned Transport Organization (ACTO) sa Land Transportation Franchising Regulatory Board (LTFRB) na maitaas nang 50 sentimos ang singil sa pasahe sa mga pampasaherong jeep sa bansa. Sinabi ni LTFRB Chairman Dante Lantin na hindi muna sila magpapalabas ng hearing date dito dahil nag-abiso ang Pinagkaisang Samahan ng mga Tsuper at Operators Nationwide (PISTON), Federation of Jeepney Operators and Drivers Association of the Philippines (FEJODAP) at Pasang Masda na hahadlangan ng mga ito ang nabanggit na petisyon. Sinabi umano ni Medardo Roda ng PISTON at Zeny Maranan ng FEJODAP na magsasampa sila ng oposisyon sa LTFRB para wag aksiyunan ang petisyon ng ACTO dahil sa hindi pa napapanahon ang giit na fare hike. &amp;quot;Sa aming mga panig, kailangang pag-aralang mabuti kung magkanong halaga ang dapat na hihilingin sa LTFRB, sapat ba yun at ano ba ang magiging epekto nito sa taumbayan,&amp;quot; pahayag ni Roda. Giniit ni Maranan na kung sila ang tatanungin, mas gugustuhin muna nilang magtiis sa kasalukuyang halaga ng pasahe sa jeep at huwag munang humirit ng dagdag na singil dahil ang maliliit na mamamayan lamang ang tuwinang naapektuhan ng nabanggit na hakbang laluna ang mga mag-aaral at maliliit na manggagawa. (Ulat ni Angie dela Cruz)</body>
<link>http://www.philstar.com/Article.aspx?articleId=162572&amp;publicationSubCategoryId=92</link>
</article>
<article>
<title>GMA pabor ibasura ang SK</title>
<author>Ely Saludar</author>
<date>
<month>May</month>
<day>28</day>
<year>2002</year>
</date>
<body>Maging si Pangulong Arroyo ay nagpahayag kahapon ng kanyang pagsang-ayon sa pagbasura sa Sangguniang Kabataan (SK). Tiniyak ng Pangulo na hindi siya tutol sa anumang panukalang ikansela ang SK elections ngayong Hulyo, pero ito ay nasa kamay na ng Kongreso. Ayon sa Pangulo, magandang ideya ang pagbasura sa SK elections dahil sa paniniwala nitong ang pangunahing responsibilidad ng mga kabataan ay ang pag-aaral at sa mga paaralan ay maaaring matutuhan ang art of governance. Lumutang ang panukalang pagkansela sa SK elections matapos ang mababang bilang ng mga kabataang nagparehistro at nagpakita ng kawalan ng interes. Sinabi ng Pangulo na kung hindi interesado ang mga kabataan ay masasayang lamang ang pondong laan sa halalan. Nais na lamang ng Pangulo na ibigay sa mga barangay ang pondo ng SK para sa mga proyekto tulad ng farm-to-market roads. Sa ilalim ng local government code, ang SK ay nakakakuha ng 10 porsiyento ng internal revenue allotment (IRA) na bahagi ng local government units. (Ulat ni Ely Saludar)</body>
<link>http://www.philstar.com/Article.aspx?articleId=162578&amp;publicationSubCategoryId=92</link>
</article>
<article>
<title>Pagbuwag sa SK pumasa sa House</title>
<author>Malou Rongalerios-Escudero</author>
<date>
<month>May</month>
<day>28</day>
<year>2002</year>
</date>
<body>Bad news sa mga kabataan na nagnanais kumandidato at pumasok ng maaga sa pulitika. Pumasa na kahapon sa House committee on local government ang panukalang batas na magbubuwag sa Sangguniang Kabataan (SK). Sa panukalang batas na inihain nina Cavite Rep. Gilbert Remulla at Caloocan Rep. Edgar Erice, sinabi ng mga ito na napapanahon na upang tuluyang buwagin ang SK dahil maaga lamang nagiging corrupt ang mga kabataang namumuno sa SK. Sa halip na magkaroon ng SK, pipili na lamang ng isang youth sector representative sa bawat barangay na may edad 18-25. Ang nasabing kinatawan ay ihahalal ng lahat ng rehistradong botante ng barangay na magsisilbi naman sa loob ng 5 taon. Malaki anya ang matitipid ng gobyerno dahil hindi na kinakailangan ang SK elections. Hindi na rin aniya magagamit ng mga matatandang pulitiko ang mga kabataan lalo na tuwing dumarating ang eleksiyon. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=162584&amp;publicationSubCategoryId=92</link>
</article>
<article>
<title>Kongreso inakyat-bakod</title>
<author>Malou Rongalerios-Escudero</author>
<date>
<month>May</month>
<day>28</day>
<year>2002</year>
</date>
<body>Dahil sa dami ng butas sa bakod ng Mababang Kapulungan ng Kongreso, nagagawang makapasok dito ng mga magnanakaw kung saan tinatarget nila ang mga bronze plates sa Living Tree Museum na nasa Freedom Park. Apat na hindi nakikilalang lalaki ang nakapasok kamakalawa ng hapon sa loob ng Batasan Complex kung saan sapilitang tinanggal ang bronze plate ng isang puno na nakapangalan kay dating Maguindanao congressman at ngayoy DPWH Sec. Simeon Datumanong. Hinabol ng mga miyembro ng SAF ang apat na lalaki hanggang sa labas ng bakod, kaya napilitan ang mga ito na iwan ang ninakaw na bronze plate at nagtatakbo sa squatters area na kalapit ng Batasan. Ang narekober na bronze plate ay ipinagbibili umano sa halagang P700-P800 bagaman binili ito ng mga congressmen sa mas mataas na halaga. Noon lang nakaraang buwan, apat na bronze plate ang narekober sa ilang junk shop na malapit sa Batasan. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=162589&amp;publicationSubCategoryId=92</link>
</article>
<article>
<title>Meralco costumers tumutulong sa pananalapi ng pamahalaan</title>
<author></author>
<date>
<month>May</month>
<day>28</day>
<year>2002</year>
</date>
<body>Iginiit kahapon ng National Transmission Company (Transco) na kaya mataas ang bayarin ng mga Meralco costumers ay dahil mas mataas ang sinisingil dito ng Napocor kumpara sa ibang electric consumers sa Luzon, Visayas at Mindanao. Natuklasan ito sa isinagawang public hearing sa Senado kaugnay sa Senate bill 4109 na naglalayong amyendahan ang umiiral na Electric Power Reform Act of 2001 (EPIRA). Sinabi ni Asiselo Gonzaga, pangulo ng Transco, mas mataas ng P40 sentimo sa sinisingil ng Napocor na per kilo watthour ang mga consumers ng Meralco kaysa sa electric consumers sa Luzon, Visayas at Mindanao. Dahil dito ay sinusubsidized ng Meralco ang iba pang electric consumers sa ibang bahagi ng bansa sa pamamagitan ng inter-grid at intra-grid cross subsidies na nais namang unti-unting alisin sa loob ng 3 taon gaya ng nakapaloob sa section 74 ng EPIRA. Ipinaliwanag pa ng Transco, ang cross-subsidies na ito ay ang dahilan upang ang ating industrial rate ay pangalawa sa pinakamataas sa Asya na nagiging dahilan upang umatras ang mga investors na magtayo ng negosyo sa bansa. Ang intra-grid ay ang Napocor charges sa malalaking distribution facilities tulad ng Meralco na mas mataas kaysa sa actual costs ng Napocor habang ang inter-grid naman ay pinapayagan ang Meralco rates na magbigay ng subsidies sa mga electric consumers sa Visayas at Mindanao. Ayon naman kay Rafael Andrada, vice president for finance ng Meralco, mararamdaman ng kanilang mga consumers ang kabawasang P.40 sentimo/kwh sa sandaling ma-phase out ang cross-subsidies na ito sa loob ng 3 taon. Naniniwala si Andrada na sa sandaling maisakatuparan ang kompetisyon sa electric market na ngayon ay monopolyado ng Napocor ay makikita ang pagbagsak ng presyo ng elektrisidad sa bansa kumpara sa neighboring countries sa Asya. (Rudy Andal)</body>
<link>http://www.philstar.com/Article.aspx?articleId=162592&amp;publicationSubCategoryId=92</link>
</article>
<article>
<title>Senator Panfilo &amp;quot;Ping&amp;quot; Lacson aarestuhin kapag binuhay ang Kuratong</title>
<author>Rudy Andal, Grace Amargo, Lilia Tolentino/Joy Cantos at Angie dela Cruz</author>
<date>
<month>May</month>
<day>29</day>
<year>2002</year>
</date>
<body>Nanganganib umanong arestuhin si Sen. Panfilo &amp;quot;Ping&amp;quot; Lacson sakaling pumayag ang Quezon City Regional Trial Court na buksan muli ang Kuratong Baleleng rubout case, itoy makaraang ipag-utos ng Supreme Court na muling maibalik sa mababang hukuman ang kaso upang muling mapag-aralan. Sa ipinalabas na desisyon ng SC en banc, inatasan nito si QCRTC Branch 81 Judge Maria Theresa Yaddao na muling busisiin ang mga kaganapan sa patungkol sa naturang kaso. Nabatid na 13-0 ang naging botohan kahapon ng mga mahistrado sa pamumuno ni Chief Justice Hilario Davide Jr. na nagsasabing ibalik sa QCRTC ang pagbibigay ng desisyon kung dapat o hindi dapat buksan muli ang kaso ng Kuratong. Nilalaman din ng naturang kautusan na dapat alamin ni Judge Yaddao ang mga &amp;quot;factual issues&amp;quot; sa naturang kaso kung may basehan ba para ito ay buhayin o hindi na. Bagamat mayroong apela si Lacson upang huwag makasali sina Associate Justices Renato Corona at Alicia Austria-Martinez dahil umano ito ay bago pa at appointees ni Pangulong Arroyo, umabot pa rin sa 14 na mahistrado ang sumama sa botohan ng kaso makaraang tumanggi sina Corona at Martinez na mag-inhibit dahil wala namang iligal na basehan para ito ay pagbigyan. Nag-inhibit naman sa kaso sina Associate Justices Antonio Carpio at Jose Melo dahil sa ito ay kilalang malapit sa Pangulo. Ayon naman kay Senate President Fanklin Drilon, hindi maaaring gamitin ni Senator Lacson ang kanyang parliamentay immunity sakaling magpalabas ng warrant of arrest ang QCRTC na pumapabor sa pagbubukas muli ng kasong Kuratong. Sinabi ni Drilon na nakasaad sa Article 6 Section 11 ng Saligang Batas na ang mga senador at kongresista lamang na nagkasala at may kaparusahang hindi hihigit sa 6 na taong pagkakakulong ang may pribilehiyo na hindi maaaring arestuhin kapag nasa sesyon ang Kongreso. Sa kaso ni Lacson, hindi maaaring gamitin ang kanyang parliamentary immunity dahil ang kasong ito ay may kaparusahang mas mataas sa anim na taon. Malaca&amp;ntilde;ang sumuporta Pabor ang Malaca&amp;ntilde;ang na muling imbestigahan ang isyu ng Kuratong. Sa pahayag ni acting Press Secretary Silvestre Afable, ganap ang suporta ng Pangulo sa petisyon ng DoJ sa Korte Suprema para mabigyang katarungan ang lahat na panig lalo nat mayroon umanong mga bagong testigo sa kaso. Hindi anya magiging pantay kung nananatiling nakabitin ang kaso bagaman ang desisyon sa bagay na ito ay nakasalalay sa kamay ng Korte. Naniniwala ang Malaca&amp;ntilde;ang na ang Korte Suprema ay hindi puwedeng daanin sa pananakot kasunod ng mga ulat na umanoy may nagaganap na mga banta sa mga miyembro ng SC mula sa kampo ni Sen. Lacson. Sangkot na 38 officials sa Kuratong maihaharap Tiniyak naman kahapon ng PNP na maihaharap nila ang 38 opisyal na idinawit sa Kuratong sakaling magdesisyon ang korte na muling buksan ang kaso. Ayon kay PNP spokesman P/Supt. Leonardo Espina, malo-locate nila ang mga isinangkot sa kaso dahil karamihan sa kanila ay nasa aktibong serbisyo habang ang mga nagretiro namang generals ay ipatatawag na lamang. Bukod kay Lacson, kasama rin sa multiple murder ng Kuratong sina ret. P/Director Jewel Canson, ret. P/Director Romeo Acop, P/Chief Supt. Francisco Zubia, P/ Sr. Supt. Michael Ray Aquino, P/Sr. Supt. Cesar Mancao, P/Supt. Glen Dumlao, atbp. Victory for us Sinabi naman ni Justice Secretary Hernando Perez na maituturing pa rin na pagkapanalo ng gobyerno ang naging desisyon ng SC dahil hindi naman pinahinto ng SC ang panig ng prosecution na ipagpatuloy ang kaso o ang pagbuhay dito. Malaki rin ang pag-asa ng grupong Volunteers Against Crime and Corruption (VACC) na papabor ang SC na mabuksang muli ang Kuratong. Sinabi ni Dante Jimenez, pangulo ng VACC, sa pagsulpot ng mga bagong saksi, malaki ang paniwalang mabibigyan na ng hustisya ang mga naging biktima rito. Matatandaan na ang insidente ng pagpatay sa 11 miyembro ng Kuratong gang ay naganap noong 1995 sa kahabaan ng Commonwealth Avenue, QC. (Ulat nina Rudy Andal, Grace Amargo, Lilia Tolentino/Joy Cantos at Angie dela Cruz)</body>
<link>http://www.philstar.com/Article.aspx?articleId=162680&amp;publicationSubCategoryId=92</link>
</article>
<article>
<title>Running priest maghu-hunger strike</title>
<author>Doris Franche at Jhay Mejias</author>
<date>
<month>May</month>
<day>29</day>
<year>2002</year>
</date>
<body>Magsasagawa ng hunger strike sa kanyang kulungan sa Quezon City Jail ang running priest na si Fr. Robert Reyes upang ipabatid na malinis umano ang kanyang konsensiya sa anumang kasong ibinabato sa kanya. Matapos mag-misa sa naturang kulungan, sinabi ni Fr. Reyes na handa siyang pagdusahan kung siya ay nagkamali ng paratang subalit dapat ding ikulong ang mga may kasalanan sa pagpatay sa kanyang pamangkin na si Ernesto Robert Lucas. Matatandaang sumuko noong Lunes ng umaga si Fr. Reyes sa QC Regional Trial Court branch 100 makaraang kasuhan ng mag-amang Cagayan Rep. Jackie Enrile at dating Sen. Juan Ponce Enrile ng libelo dahil sa akusasyon sa mga ito na &amp;quot;utak&amp;quot; sa pagpatay sa pamangkin ng pari noong Hunyo 19, 1975. Idinagdag ni Reyes na ang kanyang pag-aayuno ay bilang protesta sa kawalan umano ng hustisya sa mga presong nakakulong hindi lamang sa loob ng QC Jail kundi maging sa lahat ng kulungan sa bansa. Sinabi ni Reyes na ang mga presong nakakulong sa QC Jail ay nakulong sanhi ng kahirapan at insidente ng frame-up. Sa kabila nito, sinabi ni Reyes na posibleng maglagak na rin siya ng piyansang P10,000 sa loob ng linggong ito makaraang makalikom ang mga kapanalig at supporters nito ng naturang halaga. Sa katunayan umano, nais muna sana niyang manatili sa QC Jail upang mabigyan ng spiritual at moral support ang bawat brigada o selda ng mga preso upang manatiling matatag ang mga ito sa kabila ng kanilang dinaranas na hirap. (Ulat nina Doris Franche at Jhay Mejias)</body>
<link>http://www.philstar.com/Article.aspx?articleId=162687&amp;publicationSubCategoryId=92</link>
</article>
<article>
<title>Luxury cars ng AFP kinuwestiyon</title>
<author>Rudy Andal/Malou Escudero</author>
<date>
<month>May</month>
<day>29</day>
<year>2002</year>
</date>
<body>Tahasan umanong nilabag ng Philippine Army (PA) ang umiiral na government ban matapos bumili ang mga ito ng mga luxury vehicles para kanilang gamitin. Ayon sa ulat, ang Phil. Army sa ilalim ng bago nitong commander na si Lt. Gen. Dionisio Santiago ay bumili ng 15 Toyota Altis sedan na P800,000 bawat isa at 10 Grandia vans na nagkakahalaga ng P1 milyon bawat isa. Sa pahayag ni Sen. Ralph Recto, mahigpit na ipinagbabawal ang pagbili ng mga luxurious vehicles sa ating gobyerno at itinakda sa section 14 ng General Appropriations Act (GAA) of 2002 o RA 9162 na dapat ay limitado lamang ang pagbili ng mga sasakyan para gamiting ambulansiya, road construction equipment, motorized bancas at mass transport. Sa ilalim ng GAA, ang mga exempted lamang sa purchase ban ng mga sasakyan ay ang mga otorisado ng tanggapan ng Pangulo, Senate President, House Speaker at Chief Justice. Kahit mayroong savings ang PA mula sa kanilang P15.9 bilyong pondo sa taong ito ay puwede lamang nilang gamitin ito sa pagbili ng mga gamot para sa mga sugatang sundalo na nakikipaglaban sa mga bandidong Abu Sayyaf Group. Habang nagtitis umano sa init ng araw ang mga ordinaryong sundalo na kulang na kulang sa kagamitan ay inaaksaya lamang ng liderato ng AFP ang pondo para sa mga mamahaling sasakyan. Marami aniyang field commanders sa Mindanao ang nagbibigay pa ng solicitation letters sa mga local na opisyal upang makapagpatayo lamang ng kanilang kampo. (Ulat nina Rudy Andal/Malou Escudero)</body>
<link>http://www.philstar.com/Article.aspx?articleId=162694&amp;publicationSubCategoryId=92</link>
</article>
<article>
<title>PPA 'di karagdagang kita sa Meralco</title>
<author>Rudy Andal</author>
<date>
<month>May</month>
<day>29</day>
<year>2002</year>
</date>
<body>Siniguro ng Energy Regulatory Commission (ERC) na ang ipinapataw na Purchased Power Adjustment (PPA) ay hindi nangangahulugang karagdagang kita ito ng mga power distribution companies tulad ng Manila Electric Company (Meralco). Sinabi ng ERC, ang ipinapataw na PPA ay isang simpleng pamamaraan lamang upang mabawi ang mga pagtaas sa gastusin at ang formula na inaprubahan sa pagkuwenta ay ginawa para masigurong hindi ito magagamit bilang additional profit o income sa mga power distributors. Ang cost adjustment mechanisms ay ang PPA, Fuel Cost Adjustment (FCA) at Currency Exchange Rate Adjustment (CERA). Sa ilalim ng PPA, dapat ay nakatala sa monthly billing ang itemized na component na binabayaran ng consumers mula sa generation, transmission, distribution at supply. Ang FCA ay automatic adjustment para sa gastos sa produksiyon ng elektrisidad ng Napocor dahil na rin sa pabago-bagong presyo ng petrolyo, habang ang CERA ay ang automatic cost of recovery formula para sa ating foreign loans kung saan ay pabagu-bagong halaga ng ating piso kontra sa mga foreign currencies partikular ng US dollar. &amp;quot;The adjustment do not in anyway provide additional benefit to the utilities except as immediate means of recovering increases in principal ammortization,&amp;quot; paliwanag pa ng ERC. (Ulat ni Rudy Andal)</body>
<link>http://www.philstar.com/Article.aspx?articleId=162700&amp;publicationSubCategoryId=92</link>
</article>
<article>
<title>Guro nag-sauli ng P6.6-M</title>
<author>Lilia Tolentino</author>
<date>
<month>May</month>
<day>29</day>
<year>2002</year>
</date>
<body>Isang guro na nagpamalas ng katapatan nang isauli nito ang P6.6 milyon na aksidenteng naipasok sa kanyang bank account ang nakatakdang gantimpalaan ni Pangulong Arroyo sa Hunyo 12 kaalinsabay sa pagdiriwang ng Araw ng Kalayaan. Kinilala ni Education Secretary Raul Roco ang guro na si Mrs. Marilyn Bien-Bongiad ng Harubay Elem. School sa Calabanga, Camarines Sur. Ayon sa report, noong nakaraang Mayo 23, 2002, nadiskubre ni Bongiad na may over deposit ng mahigit P6 milyon sa kanyang ATM payroll account sa Philippine Veterans Bank. Imbes na matukso sa nasabing malaking pagkakamali, nagpasya si Bongiad na magsadya sa bangko kaya kinabukasan, Mayo 24, ay bumiyahe ito patungong Maynila para personal na ireport ang nangyari kay Roco. Ang insidente ay iniulat naman ni Roco sa Pangulo sa ginanap na pulong ng Gabinete kahapon. (Ulat ni Lilia Tolentino)</body>
<link>http://www.philstar.com/Article.aspx?articleId=162705&amp;publicationSubCategoryId=92</link>
</article>
<article>
<title>US$5-M sa ulo nang 5 Abu leaders alok ng US gov't</title>
<author></author>
<date>
<month>May</month>
<day>30</day>
<year>2002</year>
</date>
<body>Bilang bahagi ng kampanya laban sa terorismo, nag-alok na kahapon ang pamahalaang America nang $5-million cash rewards sa sinumang makapagbibigay ng impormasyon o makapagtuturo para sa ikadarakip ng limang notoryus na lider ng bandidong Abu Sayyaf Group (ASG). Sa isang press conference sa US Embassy kahapon, inihayag ni US Ambassador to the Philippines Francis Ricciardone na $5M ang kanilang inilaang counter terrorism rewards para sa mabilis na pagkakahuli sa mga lider ng Abu Sayyaf na pinangungunahan nina Amir Khadafi Abubaker Janjalani, alyas Abu Muktar; Aldam Tilao, alyas Abu Sabaya; Hamsiraji Sali, alyas Jose Ramirez; Jainal Antel Sali Jr. alyas Abu Solaiman, at Isnilon Totoni Hapilon, alyas Abu Musab. Ayon kay Ricciardone, ang limang ASG leaders ang responsable sa pagdukot sa American missionary couple na sina Martin at Gracia Burnham at pagdukot at pagpugot naman kay Guillermo Sobero noong nakaraang taon. Responsable rin ang naturang mga Abu leader sa ibat ibang kaso ng krimen sa bansa kabilang ang kidnapping at murder. Pero sinabi ni Ricciardone na ang reward ay walang direktang kinalaman sa mga Burnhams at hindi rin resulta ng pagkainip ng US government sa kabiguan ng AFP na marescue ang mag-asawang misyonaryo. &amp;quot;To encourage citizens to come forth and provide such information, the United States government is offering to pay up to five million dollars for information leading to the arrest or conviction of the five Abu Sayyaf terrorists,&amp;quot; sabi ni Ricciardone. Ang confidential information tungkol sa limang bandidong lider o sinumang tao na nakagawa ng international terrorism laban sa mamamayan ng Amerika o ari-arian nito ay maaari ring ipagbigay alam sa Embassy. Ang bounty system ay bahagi ng &amp;quot;Rewards for Justice&amp;quot; program na inilunsad ng US. Sa kasalukuyan, 23 katao na ang tumanggap ng rewards sa ilalim ng naturang programa, ang pinakamalaki ay nagkakahalaga ng $2 million. Isa sa mga nakakuha ng pabuya ay isang &amp;quot;Asian caller&amp;quot; na nag-tip sa mga awtoridad tungkol sa planong pagbomba sa isang airport 48 oras bago ito isinagawa. Dahil sa naturang tawag ay daang buhay ang nailigtas. Malaca&amp;ntilde;ang di naalarma Malugod namang tinanggap ng Malaca&amp;ntilde;ang ang desisyon ng Estados Unidos na maglaan ng $5M na pabuya sa sinumang makapagbibigay ng impormasyon sa mabilis na pagkakahuli ng mga matataas na pinuno ng bandidong Abu Sayyaf. Sinabi ni acting Press Secretary Silvestre Afable na hindi magdudulot ng demoralisasyon sa AFP ang nasabing reward ng US. Ayon kay Afable, normal lamang ang ganitong hakbang na paglalaan ng pabuya dahil ito ay bahagi ng kampanya laban sa terorismo. Nilinaw ni Afable na hindi naman ito nangangahulugan na nawalan na ng tiwala ang US sa AFP upang madurog ang Abu Sayyaf at mailigtas ang mga bihag. Sinabi pa ng US Embassy na ang mga teroristang Abu ay mga bayolenteng kriminal na dapat ay wakasan at madurog sa lalong madaling panahon.</body>
<link>http://www.philstar.com/Article.aspx?articleId=162804&amp;publicationSubCategoryId=92</link>
</article>
<article>
<title>Kano sumabak na sa Abu</title>
<author>Joy Cantos</author>
<date>
<month>May</month>
<day>30</day>
<year>2002</year>
</date>
<body>Dalawang US Pave Hawk helicopters ang nakipagpalitan umano ng putok sa nga bandidong Abu Sayyaf bilang ganti sa pamamaril ng mga bandido sa dalawang US Chinook helicopters na nagpapartisipa sa idinaraos na Balikatan RP-US joint military exercises sa Basilan. Base sa military report na nakalap mula sa Mindanao, ang US Chinooks ay kasalukuyang lumilipad may isang daang talampakan ang taas mula sa kagubatan ng Barangay Buhi Tambis sa bayan ng Tuburan ng puntiryahin ng pamamaril ng mga suspek. Napag-alaman na may 10 armadong bandido sa pamumuno ng isang alyas Lidjuman ang namaril umano sa mga helicopter bandang alas-9:45 noong Lunes ng gabi bagamat hindi kaagad ito naiulat sa media. Si Ludjuman, batay sa report ng AFP Southern Command ay dating bodyguard ni Tuburan Mayor Dorie Kalahal, isang pinaghihinalaang coddler ng mga bandido. Nitong nakalipas na buwan ang bahay mismo ni Kalahal na residente ng Lantawan ay sinalakay ng mga tropa ng pamahalaan subalit nabigong malambat sa dragnet operations si ASG spokesman Aldam Tilao alyas Abu Sabaya at mga armado nitong tauhan. Nabatid pa na umatras ang mga armadong kalalakihan ng paputukan sila ng isa sa mga pinuntiryang helicopter habang nagdi-dispatch naman ng kanilang mga tauhan ang tropa ng 18th Infantry Batallion ng Phil. Army. Kinumpirma naman ni Col. Alexander Aleo, commander ng Armys 103rd Brigade ang nangyaring pamamaril sa helicopters ng US bagaman hindi naman umano nagtamo ng pinsala ang nasabing mga modernong sasakyang panghimpapawid. Gayunman, pinabulaanan naman Ni AFP PIO chief, Lt. Col. Jose Mabanta ang pahayag ni Aleo sa pagsasabing imposibleng maganap ito at malamang ang live fire ay bahagi lamang ng exercises scenario. (Ulat ni Joy Cantos)</body>
<link>http://www.philstar.com/Article.aspx?articleId=162807&amp;publicationSubCategoryId=92</link>
</article>
<article>
<title>Ping, dapat kang managot - GMA</title>
<author>Lilia Tolentino/Grace Amargo at Doris Franche</author>
<date>
<month>May</month>
<day>30</day>
<year>2002</year>
</date>
<body>Hindi umano ginigipit ni Pangulong Arroyo si opposition Sen. Panfilo Lacson at tungkulin ng gobyerno na usigin ang mga taong nakagawa ng pagkakasala. Ito ang binigyang diin ng Pangulo kasunod ng mga akusasyon ng kanyang kritiko na ang muling pagbuhay sa kasong Kuratong Baleleng laban kay Lacson ay may motibong pulitika at bahagi umano ng demolition job dahil si Lacson ay siya umanong malakas na karibal ni Arroyo sa halalang pampanguluhan sa taong 2004. &amp;quot;Hindi ito persecution. Ito ay prosecution. Tungkulin ng pamahalaan na mag-prosecute,&amp;quot; pahayag ng Pangulo. Kamakalawa, inatasan ng Korte Surpema ang QC Regional Trial Court na rebisahin ang naunang desisyon nito na nagpawalang-saysay sa kasong murder na isinampa laban kay Lacson at iba pang kasamahang pulis kaugnay ng umanoy pagpaslang sa mga 11 miyembro ng Kuratong. Tiniyak naman kahapon ng Department of Justice (DOJ) na kikilos na ito para isulong ang muling pagbuhay sa kasong multiple murder ni Lacson. Ayon kay DOJ State Prosecutor Peter Ong, inihahanda na nila ang kanilang mga testigo para idiin si Lacson sa Kuratong na sina Sr. Insp. Abelardo Ramos, Insp. Ysmael Yu, SPO1 Noel Zeno, SPO1 Wilmore Medes at special agent Mario Enad. Nilinaw pa rin ni Ong na hihilingin nila sa hukuman na payagan na mai-raffle ang Kuratong sa ibang hukom upang matiyak na magiging parehas ang paglilitis. Tahasan namang sinabi ni QC RTC Judge Ma. Theresa Yadao na handa siyang muling hawakan ang kaso ng Kuratong na kinasasangkutan ni Lacson. Ayon kay Yadao, titiyakin niya na hindi siya magpapaimpluwensiya kaninuman habang nasa kanyang sala ang Kuratong. Titiyakin din niya na walang whitewash na mangyayari sa kaso sa sandaling simulan ang pagdinig. Wala ring mangyayaring marathon hearing upang mapag-aralang mabuti ang gagawing presentasyon ng mga witness. Una nang iginit ni Atty. Sigfrid Fortun, abugado ni Lacson na hindi magkakaroon ng raffle sa kaso. Si Yadao ay kilala ring iniluklok sa QCRTC ng kaibigan ni Lacson na si dating Pangulong Estrada. (Ulat nina Lilia Tolentino/Grace Amargo at Doris Franche)</body>
<link>http://www.philstar.com/Article.aspx?articleId=162817&amp;publicationSubCategoryId=92</link>
</article>
<article>
<title>P12.34-B kinolekta ng Meralco ibalik!</title>
<author>Malou Rongalerios-Escudero</author>
<date>
<month>May</month>
<day>30</day>
<year>2002</year>
</date>
<body>Pinababalik ng militanteng grupong Kilusang Mayo Uno (KMU) sa Meralco ang P12.34 bilyong purchased power adjustment (PPA) na kinolekta nito sa mamamayan simula noong Setyembre hanggang Disyembre 2001. Ayon kay Elmer Labog, secretary general ng KMU, ngayon ang tamang panahon para i-refund ng Meralco sa kanilang customers ang P12.3 bilyon na kinolekta sa pamamagitan ng PPA. Tuluyan na umanong nawala ang tiwala ng taumbayan sa Meralco matapos mabisto ang diumanoy panloloko nito sa pamamagitan ng overcharging sa singil ng electric bill. Sa kabila anya nang nabunyag na PPA ay nais pa ng Meralco na magtaas sa singil ng kuryente. Kaugnay nito, sinabi ni Labog na hanggat hindi tuluyang inaalis ang PPA ay patuloy na magsasagawa ng kilos-protesta ang mga mamamayan upang ipakita ang pagtutol dito. Sa Hunyo 5, magsasama-sama aniya ang lahat ng manggagawa at mahihirap sa isang &amp;quot;nationwide peoples protest&amp;quot; laban sa PPA at sa mataas na electric rates. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=162820&amp;publicationSubCategoryId=92</link>
</article>
<article>
<title>Pag-take over ng gobyerno sa Meralco tinutulan</title>
<author>Rudy Andal/Ely Saludar</author>
<date>
<month>May</month>
<day>30</day>
<year>2002</year>
</date>
<body>Tutol ang oposisyon sa Senado na i-take over ng gobyerno ang pamamahala sa Meralco at ang pagkakaloob ng emergency powers kay Pangulong Arroyo. Ayon kina Senators Tessie Aquino-Oreta at Edgardo Angara, hindi ang pagtake-over sa Meralco ang tanging susi sa kasalukuyang suliranin ng mamamayan ukol sa PPA kundi ang pag-amyenda sa Electric Power Reform Act (EPIRA) upang magkaroon ng panibagong negosasyon sa mga kontrata ng independent power producers (IPPs). Pabor si Angara na palawigin pa ang prangkisa ng Meralco pero hindi ito sang-ayon na kunin ng gobyero ang pamamahala dito dahil baka lalo lamang lumala ang problema. Tutol din si Pangulong Arroyo sa panukalang mag-take over ang gobyerno sa Meralco. Hindi anya iigi ang serbisyo sa kuryente kung manghihimasok pa dito ang pamahalaan. Tumanggi rin ang Pangulo na kagatin ang panukala ni dating pangulong Ramos na emergency powers. (Ulat ni Rudy Andal/Ely Saludar)</body>
<link>http://www.philstar.com/Article.aspx?articleId=162828&amp;publicationSubCategoryId=92</link>
</article>
<article>
<title>Bunsong anak ni GMA mag-aasawa na rin</title>
<author>Ely Saludar</author>
<date>
<month>May</month>
<day>30</day>
<year>2002</year>
</date>
<body>Nagpaplano na ring magpakasal sa susunod na taon ang bunsong anak ni Pangulong Arroyo na si Diosdado &amp;quot;Dato&amp;quot; Macapagal Arroyo III. Ayaw muna sana nilang ihayag sa publiko ang pagpapakasal ng kanyang bunso dahil hindi pa naman sila namamanhikan. Si Dato ay magpapakasal kay Cacai Manotok na aniyay isang honor student at anak ng isa sa mga top executives ng Ayala Group of Companies. Pinayuhan naman ng Pangulo ang kanyang panganay na anak na si Mikey na iwasang maging magarbo ang kanyang kasal sa darating na June 24. Gusto ng Presidente na gawing simple lamang ang kasal kaya pinakaltasan nito ang listahan ng mga imbitadong bisita. Ang reception ay gagawin sa Pampanga sa umaga at sa Malaca&amp;ntilde;ang naman sa gabi. (Ulat ni Ely Saludar)</body>
<link>http://www.philstar.com/Article.aspx?articleId=162830&amp;publicationSubCategoryId=92</link>
</article>
<article>
<title>Bihag na nurse palalayain na ng Sayyaf</title>
<author>Joy Cantos at Ely Saludar</author>
<date>
<month>May</month>
<day>31</day>
<year>2002</year>
</date>
<body>Isang araw matapos ihayag ng US government ang $5 milyong pabuya sa ulo ng limang lider ng Abu Sayyaf, inihayag ng bandidong grupo na inihahanda na ang pagpapalaya sa hostage nilang nurse na si Ediborah Yap. Ayon sa spokesman ng grupo na si Abu Sabaya, anumang oras ay handa na nilang pakawalan si Yap at ang pagpapalaya dito ay walang kondisyon at isang pagkilala sa pagiging &amp;quot;mabuting muslim&amp;quot; nito. Sa panayam ng RMN Radyo Agong, sinabi ni Sabaya na nakatulong ng malaki si Yap sa pangangalaga sa kalusugan ng mga nagkakasakit o sugatang miyembro ng Abu Sayyaf. Naunang naibalita na si Yap ay nagpa-convert na sa Islam at nagpakasal sa isa sa mga lider ng grupo upang maiwasan ang panggagahasa ng mga bandido. Napabalita rin na dumaranas na ng sakit sa isip na stockholm syndrome si Yap o nakikisimpatiya na sa kanyang mga abductors. Nanawagan si Sabaya sa pamahalaan na bigyan ng kinakailangang livelihood assistance ang pamilya ni Yap at papag-aralin ang mga anak ng huli. Sinabi ni Sabaya na kailangang tuparin ni dating Ilocos Sur Gov. Luis &amp;quot;Chavit&amp;quot; Singson ang pangako nitong bibigyan sila ng livelihood at scholarships para sa kanilang mga anak. Tumanggi naman ang Malaca&amp;ntilde;ang na patulan o magbigay ng reaksiyon sa panibagong pahayag ni Sabaya. Ayon kay actings Press Secretary Silvestre Afable, hindi dapat na patulan ang nasabing pahayag ni Sabaya at mas makabubuting kusang palayain na ang lahat ng mga bihag. Hindi rin umano dapat na magbigay ng anumang kondisyon ang Abu Sayyaf at dapat na palayain hindi lamang ang Pinay nurse bagkus ay ang lahat ng bihag kabilang ang mag-asawang Martin at Gracia Burnham. (Ulat nina Joy Cantos at Ely Saludar)</body>
<link>http://www.philstar.com/Article.aspx?articleId=162899&amp;publicationSubCategoryId=92</link>
</article>
<article>
<title>US$5M bounty ok sa AFP - Gen. Camiling</title>
<author>Joy Cantos</author>
<date>
<month>May</month>
<day>31</day>
<year>2002</year>
</date>
<body>Sa harap ng mga pagbatikos ng ibat ibang sektor sa $5 milyong pabuya na inialok ng US government, sinabi ni AFP Vice Chief of Staff Lt. Gen. Greg Camiling na ang reward ay magbubunga at makakatulong ng malaki sa kampanya ng pamahalaan laban sa ASG upang madurog ang limang notoryus na lider ng grupo at kanilang mga tauhan. Sinabi ni Camiling sa panayam ng CNN television na ang pagpapalabas ng pabuya ay maikokonsiderang karagdagang insentibo sa pangkalahatang kampanya laban sa bandidong grupo. &amp;quot;This will definitely help in the AFPs campaign to finally get rid of the Abu Sayyaf,&amp;quot; ani Camiling. Binigyang diin pa ni Camiling na ang nasabing reward ay posible ring humantong sa pagpapatayan ng ASG na magkakainteres sa pera at inguso ang sariling mga kasama para lamang makuha ang tumataginting na milyung-milyong dolyares. Una rito, inihayag ni US Ambassador Francis Ricciardone ang pagpapalabas ng $5M reward ng US government para sa sinumang indibidwal na makapagbibigay ng impormasyon at makapagtuturo sa pinaghahanap na limang ASG top leaders. Ayon kay Camiling, ang reward ay isa ring malaking tulong sa operasyon ng militar na patuloy na tumutugis sa nalalabing mga hardcore ng ASG bilang bahagi ng istratehiya ng US sa pagsugpo laban sa terorismo. &amp;quot;The giving of rewards is a part of US strategies against terrorism. This decision has no direct bearing on their perceptions of the Philippine military,&amp;quot; ani Camiling. (Ulat ni Joy Cantos)</body>
<link>http://www.philstar.com/Article.aspx?articleId=162911&amp;publicationSubCategoryId=92</link>
</article>
<article>
<title>Pulis at militar hindi dapat makihati sa reward ng US</title>
<author>Malou Rongalerios- Escudero</author>
<date>
<month>May</month>
<day>31</day>
<year>2002</year>
</date>
<body>Hindi dapat makihati ang mga tauhan ng AFP, PNP at NBI sa $5 milyong reward na ibibigay ng Amerika sa sinumang makakahuli sa mga lider ng Abu Sayyaf. Sinabi ni Muntinlupa Rep. Ruffy Biazon na trabaho ng nasabing law enforcement agencies ang paghuli sa mga kriminal kaya wala silang dapat matanggap na reward sakaling sila ang makahuli sa grupo nina Abu Sabaya. &amp;quot;It is their job to conduct operations para tugisin, dakpin at buwagin ang mga terorista. Kung ano ang ibinabayad sa kanila ng gobyerno sapat na ito para tuparin nila ang kanilang tungkulin&amp;quot;, dagdag pa ni Biazon. Dapat aniyang ipagbawal sa lahat ng mga law enforcement agencies ang pagtanggap ng rewards dahil sa posibilidad na mamihasa ang mga ito at kikilos lamang kung mayroong kapalit na salapi. Kung ang makakahuli sa mga lider ng Abu Sayyaf ay mga miyembro ng militar, ipinanukala ni Biazon na ilaan ang reward sa mga proyekto ng unit o ahensiya kung saan nakatalaga ang nakaaresto. (Ulat ni Malou Rongalerios- Escudero)</body>
<link>http://www.philstar.com/Article.aspx?articleId=162914&amp;publicationSubCategoryId=92</link>
</article>
<article>
<title>Malaca&amp;ntilde;ang nagtampo sa US Embassy</title>
<author>Ely Saludar/Rudy Andal</author>
<date>
<month>May</month>
<day>31</day>
<year>2002</year>
</date>
<body>Nagpahiwatig ng pagtatampo ang Malaca&amp;ntilde;ang sa paraan ng paghahayag sa publiko ng US Embassy patungkol sa pagbibigay ng $5 milyong cash reward. Bagaman hindi itinuturing ng Palasyo na breach of protocol ang ginawa ng US Embassy at ang hakbang ay coordinated bago pa man ihayag sa media, sinabi ni acting Press Secretary Silvestre Afable na mas maigi kung may inimbitahan na kinatawan ng Pilipinas kahit mula sa law enforcement agency. Hindi anya maaaring unilateral o solohin ng US ang operasyon kaya obligado itong makipag-ugnayan sa Pilipinas patungkol sa usapin sa Abu Sayyaf. Samantala, pagpapakita umano ng kawalan ng tiwala sa gobyerno ng Pilipinas ang ginawang pagbibigay ng reward ng US government. Sinabi ni Sen. Ramon Magsaysay, chairman ng Senate committee on national defense and security, isang malaking kahihiyan ito para sa ating bansa dahil lumilitaw na kaya nagbibigay ng reward ang US ay dahil sa wala itong nakikitang pag-asa sa ating gobyerno para maresolba ang suliranin sa ASG. Wika naman ni Sen. Robert Barbers, walang masama sa inialok ng US kung ito ang makakatulong para sa madaling pagkakaaresto sa mga ASG leaders. (Ulat nina Ely Saludar/Rudy Andal)</body>
<link>http://www.philstar.com/Article.aspx?articleId=162924&amp;publicationSubCategoryId=92</link>
</article>
<article>
<title>PAL balak bilhin uli ni GMA</title>
<author>Lilia Tolentino/Rudy Andal</author>
<date>
<month>May</month>
<day>31</day>
<year>2002</year>
</date>
<body>Plano ni Pangulong Arroyo na bilhin uli ng gobyerno ang Philippine Airlines mula sa negosyanteng si Lucio Tan, kasabay ng pahayag na ang pagbawi ng gobyerno sa PAL ang magiging daan para mapalakas ang turismo at ekonomiya. Sa kanyang talumpati sa pulong ng Asean Free Trade Area (AFTA) sa Manila Peninsula Hotel sa Makati kahapon, hiningi ng Pangulo ang payo ng mga negosyanteng dumalo sa pulong kung ang ideya ng pagbawi ng PAL ay makatutulong ng malaki sa isinusulong na pag-unlad ng turismo ng bansa. Ang PAL ay dating nasa ilalim ng kontrol ng pamahalaan subalit naibenta kay Tan noong panahon ni dating Pangulong Ramos. Ayon naman kay Sen. Joker Arroyo, panibagong sakit ng ulo lamang ang papasanin ng gobyerno sa sandaling muling kunin nito ang pamamahala sa PAL matapos na isapribado ito. Sinabi ni Aroyo, kumokontra din ito sa programa ng pamahalaan kung saan ay isinasapribado ang mga government-owned and controlled corporations (GOCCs) tulad ng Napocor. Idinagdag pa ni Arroyo, sa sandaling kunin ulit ang PAL ay papasanin din ng gobyerno ang mga liabilities nito kaya nangangahulugan ito ng karagdagang problema kaysa ginhawa na babalikatin ng gobyerno. (Ulat nina Lilia Tolentino/Rudy Andal)</body>
<link>http://www.philstar.com/Article.aspx?articleId=162926&amp;publicationSubCategoryId=92</link>
</article>
<article>
<title>Marami pang testigo lalantad vs Lacson - Rosebud</title>
<author>Ellen Fernando</author>
<date>
<month>May</month>
<day>31</day>
<year>2002</year>
</date>
<body>Ibinunyag kahapon ni dating confidential agent-turned witness na si Mary Rose Ong alyas Rosebud na marami pang police officer at ilang sibilyan ang handang tumestigo laban kay Sen. Panfilo Lacson sa kasong Kuratong Baleleng rubout. Sa exclusive interview ng PSN kay Rosebud, tumatayong presidente ng bagong tatag na Witness Assistance Program (WAP) Foundation na pinamumunuan din nina dating Ilocos Norte Gov. Chavit Singson bilang chairman at Dante Jimenez bilang vice-chairman, bukod kina Sr. Insp. Abelardo Ramos, Insp. Ysmael Yu, SPO1 Noel Zeno at special agent Mario Enad, marami pang police officer na ngayon ay nasa mga safehouse ang nakatakdang lumantad upang tumestigo sa Kuratong laban kay Sen. Lacson. Samantala, posible umanong bumaligtad sa kanyang unang pahayag ang nag-retract na testigo na si Armando Capile. Ito ay matapos na pag-aralin at i-enroll ang kanyang mga anak ng WAP sa pamumuno umano ni Rosebud na nabigong makapag-aral dahil sa limang taong pagtatago nito matapos na lumantad upang tumestigo sa Kuratong. (Ulat ni Ellen Fernando)</body>
<link>http://www.philstar.com/Article.aspx?articleId=162934&amp;publicationSubCategoryId=92</link>
</article>
</data>