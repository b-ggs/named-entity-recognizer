<?xml version="1.0" encoding="ISO-8859-1" ?>
<data>
<article>
<title>Judge todas sa ambush!</title>
<author>Joy Cantos,Myds Supnad at Teddy Molina</author>
<date>
<month>November</month>
<day>01</day>
<year>2001</year>
</date>
<body>Humabol sa undas ang isang hukom matapos bistayin ng bala ng mga armadong kalalakihan na pinaghihinalaang miyembro ng mga rebeldeng komunistang New Peoples Army (NPA) sa panibagong insidente ng pananambang sa Batac, Ilocos Norte, kahapon ng umaga. Sa isinumiteng report sa Camp Crame ni Police Regional Office (PRO)1 director Chief Supt. Arturo Lomibao, kinilala ang biktima na si Judge Ariston Rubio ng Batac Regional Trial Court branch 17. Ayon sa report, dakong alas-9 ng umaga ay papuntang opisina si Rubio sakay ng kanyang service vehicle at binabagtas ang kahabaan ng Bgy. Magnuag, bayan ng Batac ng pagbabarilin ng mga suspek na pawang armado ng malalakas na kalibre ng armas. Matapos ang ginawang pananambang ay isa-isang tumakas sa magkakahiwalay na direksiyon ang hindi mabatid na bilang ng mga salarin na pawang lulan ng motorsiklo. Idineklara namang dead on arrival sa Don Mariano Marcos Hospital ang biktima. Nakarekober ang mga pulis ng 10 basyo ng bala ng carbin rifle. Ayon kay PNP Chief Director Gen. Leandro Mendoza, bagaman hindi ibinabasura na NPA ang may kagagawan ng krimen at sinisilip pa rin nila ang iba pang anggulo gaya ng pulitika. Napag-alaman na may hinahawakan na malaking kaso si Rubio hinggil sa election protest ng ilang kandidato na natalo nitong nakaraang May elections. Ang pagkamatay ni Judge Rubio ay ikatlo sa mga matataas na opisyal ng gobyerno ang napaslang sa buwang ito. Magugunita na naunang tinambangan ng NPA sina Supt. Arturo Pabustan, PNP-Tarlac Mobile Group chief at Mabitac, Laguna Mayor Bernardo Sarayot kasama ang dalawa pang iba nitong nakaraang Lunes sa magkahiwalay na insidente sa Capaz, Tarlac at Teresa, Rizal.(Ulat nina Joy Cantos,Myds Supnad at Teddy Molina)</body>
<link>http://www.philstar.com/Article.aspx?articleId=138694&amp;publicationSubCategoryId=92</link>
</article>
<article>
<title>Al-Qaeda terrorists nasa Metro Manila na</title>
<author></author>
<date>
<month>November</month>
<day>01</day>
<year>2001</year>
</date>
<body>Nakapasok na umano sa Metro Manila ang mga teroristang al-Qaeda at ilan sa mga ito ay nagsasagawa na ng intelligence operations sa mga mahahalagang instalasyon ng pamahalaan. Ayon sa isang senior NBI agent na tumangging magpabanggit ng pangalan, nakatanggap sila ng intelligence report na ilan sa mga suspected terrorists ay nasa Maynila na at hinihinalang nakapagtayo na ng kanilang komunikasyon at inuumpisahan na ang pag-espiya. Bagamat tumanggi ang source na sabihin kung ilan at kailan dumating sa Maynila ang mga umanoy terorista, sinabi nito na silay &amp;quot;sinanay&amp;quot; ng al-Qaeda sa ilalim ni Osama bin Laden. Bunga nito, inalerto na ang local intelligence community kasabay ng pagpapadala ng mga agent para magsagawa ng counter-surveillance operations. Ang report ay kasunod ng pagkakaaresto ng tatlong kalalakihan sa Zamboanga City na sinasabing kaalyado ni Osama bin Laden at pinagsususpetsahang nasa likod ng bombings sa nasabing siyudad noong nakaraang Linggo. Nitong Martes, naaresto ng pinagsanib na mga puwersa ng NBI at police agents sa Zamboanga City ang mga suspek na sina Marvin Johnson, alyas Abdul Malik; isang Jamil, at isang Jamal. Nakuha kay Johnson ang listahan ng mga gusali na hinihinalang target na pasabugin, kabilang ang mga malls, mga simbahan at mga palengke, isang directory ng suspected al-Qaeda terrorists at explosive chemicals, electronic devices, detonators at cellphones. Ayon sa report, si Johnson ay isang lisensiyadong chemical engineer at graduate ng University of the Philippines noong 1996. Samantala, pinatindi pa ng NBI ang paghahanap nito sa iba pang pinagsususpetsahang mga miyembro ng al-Qaeda network na naka-base sa Zambonga City.</body>
<link>http://www.philstar.com/Article.aspx?articleId=138708&amp;publicationSubCategoryId=92</link>
</article>
<article>
<title>Mabigat na parusa sa mga puneraryang nanggigipit</title>
<author>Malou Rongalerios</author>
<date>
<month>November</month>
<day>01</day>
<year>2001</year>
</date>
<body>Bilang na ang araw ng mga may-ari ng mga punerarya na tumatangging ilabas ang bangkay kapag walang perang pantubos ang mga kamag-anak ng namatay sa sandaling maipasa sa Kongreso ang isang panukala na naglalayong mabigyang kaparusahan ang mga ito. Sa House Bill No. 3799 o &amp;quot;Burial Act of 2001&amp;quot; na inihain ni Caloocan City First District Rep. Enrico Echiverri, layunin nitong malutas ang mabigat na pasanin ng pamilya ng namatayan dahilan sa kawalan ng pera na pantubos ng bangkay ng kanilang kaanak sa mga morgue. Pinagbabawalan din sa panukala ang mga may-ari ng punerarya na manghingi ng deposito para mailabas ang bangkay o upang magbigay ng serbisyo sa pamilya ng namatay. Sinumang opisyal o empleyado ng punerarya o morgue na hindi susunod sa naturang batas ay mapaparusahan ng pagkakakulong ng mahigit sa anim na buwan hanggang 2 taon at apat na buwan at pagbabayad ng halagang P20,000 pero hindi hihigit ng P100,000 base na rin sa kautusan ng korte. (Ulat ni Malou Rongalerios)</body>
<link>http://www.philstar.com/Article.aspx?articleId=138711&amp;publicationSubCategoryId=92</link>
</article>
<article>
<title>May multo sa opisina ni Sen. Villar?</title>
<author></author>
<date>
<month>November</month>
<day>01</day>
<year>2001</year>
</date>
<body>Alam ba ninyo na ang opisina ng pro-tempore sa Senado ay palaging may &amp;quot;dalaw&amp;quot;? Ayon sa pagtatapat ni Edwin Hayahay, janitor ng Senado na nakatalaga ngayon sa tanggapan ni Senate President Pro-Tempore Manny Villar sa 6th floor ng bagong gusali ng Senado sa CCP complex, Pasay City, wala sa hinagap niya na may &amp;quot;kasama&amp;quot; silang iba sa opisina. Pero, isang gabi habang nag-iisa siya at naglilinis ay nakarinig ito ng sipol at malalakas na pag-ubo ng isang lalaki sa kuwarto ni Sen. Villar. Hindi niya ito binigyan ng ibang kahulugan hanggang sa nitong Setyembre 30 taong kasalukuyan ng dalhin niya ang kanyang apat-na-buwang-gulang na sanggol na si Allysa sa tanggapan ni Villar para pakunan ng litrato ay namangha si Edwin ng ma-develop ang nasabing picture ng anak. Mayroong lumitaw na braso na kulay pula na nakahawak sa binti ng kanyang sanggol at kinilabutan si Edwin at asawa. Sa ginawa pang pagtatanong, nabatid na maging mga staff ni Sen. Blas Ople nang nanunungkulan pa itong pro-tempore ng Senado ay nakaranas ng kakaibang pakiramdam sa naturang kuwarto. &amp;quot;Isang lalaki ang umuubo, sumisipol sa loob ng silid pero wala namang ibang tao maliban sa akin kaya nagtayuan ang mga balahibo ko ng oras na yon,&amp;quot; kuwento naman ni Emma Tesoro, staff ni Sen. Ople. Ang nakakakilabot pa sabi ni Tesoro ay nang biglang may magpapatugtog ng CD na sinabayan ng animoy tumitipa ng computer gayong wala namang tao sa loob ng opisina. Sa pinalalim pang pagtatanong, nabatid ng mga staff ni Sen. Ople na mayroong namatay na staff si Sen. John Osme&amp;ntilde;a noong nanunungkulan naman itong Senate president pro-tempore. Namatay sa atake sa puso si Elmer Valencia, 42, correspondent staff ni Sen. Osme&amp;ntilde;a. Ayon kay Eli Maraon, media relation officer ni Osme&amp;ntilde;a, mahilig sumipol o pumito si Elmer noong nabubuhay pa ito at ugali nito sa tuwing darating o papasok sa trabaho ang umubo para ipabatid sa mga kasamahan na naroon na siya. &amp;quot;April 6 noong nakaraang taon ng masawi si Elmer matapos atakihin sa puso habang ito ay nagmamaneho ng kanyang sasakyan at matapos iyon ay halos araw-araw nang nagpaparamdam sa amin dito sa opisina,&amp;quot; wika pa ni Maraon. Nang maupo bilang pro-tempore si Sen. Ople ay tinanong ni Maraon sa media relation officer nito na si Gil Rosario kung nagpaparamdam sa kanila ang &amp;quot;iniwan&amp;quot; nilang kaibigan sa naturang opisina. &amp;quot;Hindi ko personal na naramdaman ang mga sinasabi nila pero halos pare-pareho ang kuwento sa mga ginagawang pagpaparamdam sa opisina ng pro-tempore,&amp;quot; sabi pa ni Gil sa PSN. Isa lamang ang nais ipahiwatig ng mga paramdam na ito sa mga staff. Puwedeng pumasok sa Senado ang mga &amp;quot;ligaw na kaluluwa&amp;quot; nang hindi na kukuha pa ng permiso at ID sa Senate security. (Rudy Andal)</body>
<link>http://www.philstar.com/Article.aspx?articleId=138722&amp;publicationSubCategoryId=92</link>
</article>
<article>
<title>Bonus ng govt. workers di mabibitin</title>
<author>Ely Saludar</author>
<date>
<month>November</month>
<day>01</day>
<year>2001</year>
</date>
<body>Tiniyak ng Malaca&amp;ntilde;ang na hindi madidiskaril ang pagbibigay ng bonus sa mga empleyado ng gobyerno at matatanggap nila ang ang nalalabing 50 percent na year-end bonus at cash gift sa ikalawang linggo ng Nobyembre. Ayon kay Budget Secretary Emilia Boncodin, nilagdaan na niya ang cash release program na nagkakahalaga ng P9.3 billion pondo para sa nasabing bonus. Batay sa umiiral na patakaran, ang year-end bonus at cash gift para sa mga kawani ng pamahalaan ay dapat ibigay nang hindi lalampas ng Nobyembre. (Ulat ni Ely Saludar)</body>
<link>http://www.philstar.com/Article.aspx?articleId=138724&amp;publicationSubCategoryId=92</link>
</article>
<article>
<title>Bilang ng minamaltratong Pinay nurse sa ibang bansa tumataas</title>
<author>Rose Tamayo</author>
<date>
<month>November</month>
<day>01</day>
<year>2001</year>
</date>
<body>Ayon sa rekord ng Department of Foreign Affairs Office of Legal Actions on Migrant Workers (DFA-OLAMWA), tumataas ang bilang ngayon ng mga overseas Filipino nurses na minamaltrato at biktima ng exploitations sa ibayong-dagat kung saan ang huling nai-report na biktima ay ang Pinay na si Tricia Halum. Si Halum ay namamasukan bilang circulating nurse sa operating room ng Al-Hammadi Hospital sa Riyadh kung saan nakaranas ito ng pagmamaltrato mula sa isang Arabong doktor ng nasabing ospital na si Aws Salim. Base sa faxed report ng Philippine Embassy sa Riyadh sa DFA-OLAMWA, noong Setyembre 29 ng taong kasalukuyan, sinadyang ibinuga o pinatama ni Dr. Salim kay Halum ang isang heringgilya &amp;quot;syringe&amp;quot; na puno ng hydrogen peroxide at saline solution sa mga mata ni Halum kung saan naging sanhi ng matinding panghahapdi ng kanyang mga mata at ang pagkakaroon niya sa kasalukuyan ng &amp;quot;blind spot&amp;quot; sa mga mata. Bago umano nangyari ang nasabing insidente, tinawag umano ni Dr. Salim si Halum at inutusang tingnan ang puwit ng isang pasyente na may sugat at habang sinusuri umano ni Halum ang puwit ng pasyente ay saka ibinuga ni Dr. Salim ang laman ng heringgilya sa mga mata ni Halum. Agarang inireport ni Halum ang naturang pangyayari sa kanyang head nurse na si Ms. Denise Whitehead na siyang nagpasuri sa kanya. Lumabas din sa isinagawang imbestigasyon ng Al-Hammadi Security na kaswal nang gawain at ugali ni Dr. Salim ang manakit at magmaltrato sa mga kasamahan niya sa ospital. Kaugnay nito, pinatawag ni Philippine Consul Jesus Domingo ang may-ari ng nasabing ospital na si Sheik Mohd noong Okt. 14. Nangako umano si Mohd sa Konsulado na bibigyan ng kaukulang aksyon ang ginawa ni Dr. Salim kay Halum bagamat binigyan lamang umano nito ng letter of warning si Salim. Inireport din ng Konsulado ang insidente sa Riyadh police at Riyadh Directorate of the Ministry of Health dahil sa kahilingan na rin umano ni Halum.(Ulat ni Rose Tamayo)</body>
<link>http://www.philstar.com/Article.aspx?articleId=138729&amp;publicationSubCategoryId=92</link>
</article>
<article>
<title>Opisina ni Kabayan sa senado, muntik masunog</title>
<author>Rudy Andal</author>
<date>
<month>November</month>
<day>01</day>
<year>2001</year>
</date>
<body>Muntik nang matupok sa sunog ang gusali ng senado dahil sa sumabog na daylight sa loob ng tanggapan ni Senator Noli &amp;quot;Kabayan&amp;quot; de Castro kahapon ng madaling araw sa GSIS building, CCP complex sa Pasay City. Ayon sa tinanggap na ulat ni Gen. Leonardo Lopez (Ret), chief ng OSSAA bandang alas-5:10 ng madaling araw nang mapansin ng nagrorondang senate security ang pangangamoy ng sunog sa opisina ni de Castro sa room 517 ng senado. Kaagad na inalerto ng senate security ang kanilang kasamahan sa buong 5th floor hanggang sa katukin ang pinto sa opisina ni Sen. de Castro at pinabuksan ang mga ito ng isang utility aide na natulog umano sa loob ng tanggapan. Natuklasan na nagliliyab na ang daylight sa kisame sanhi ng nag-overheat na ilaw na magdamag umanong nakabukas. Iniutos ni Gen. Lopez ang pagsasagawa ng imbestigasyon kung bakit nakalusot ang isang utility aide na makatulog sa tanggapan ng senador gayung mahigpit itong pinagbabawal. Magugunita nitong nakalipas na linggo ay halos bumaha naman sa ikalawang palapag ng senado matapos na umapaw ang gripo dito na naiwang nakabukas. (Ulat ni Rudy Andal)</body>
<link>http://www.philstar.com/Article.aspx?articleId=138731&amp;publicationSubCategoryId=92</link>
</article>
<article>
<title>Pilipinas kukulangin na sa pagkain</title>
<author>Malou Rongalerios</author>
<date>
<month>November</month>
<day>02</day>
<year>2001</year>
</date>
<body>Nanganganib na magkaroon ng kakulangan sa pagkain ang bansa dahil na rin sa patuloy na pagkasira ng kalikasan, paglaki ng populasyon, pagkawala ng mga lupang sakahan at urbanisasyon. Ayon kay Zamboanga del Norte Rep. Angel Carloto sa nakaraang pulong ng special committee on food and security na dinaluhan ng Department of Agriculture, National Irrigation Administration at National Food Authority, maliban pa sa mga nabanggit na dahilan, apektado rin ang food security ng Pilipinas dahil sa military operations ng America sa Afghanistan. Sinabi ni Carloto na mas kailangan ngayon ang ibayong pansin ng pamahalaan sa mga proyekto at programa sa pagkain dahil palala na ng palala ang sitwasyon ng kakulangan sa pagkain ng bansa. Kung hindi umano seryosong kikilos ang gobyerno hinggil sa pagkasira ng mga likas na yaman ng bansa ay siguradong malaking problema sa pagkain ang kakaharapin ng Pilipinas. (Ulat ni Malou Rongalerios)</body>
<link>http://www.philstar.com/Article.aspx?articleId=138808&amp;publicationSubCategoryId=92</link>
</article>
<article>
<title>Nakumpiskang shabu tunawin agad</title>
<author>Rudy Andal</author>
<date>
<month>November</month>
<day>02</day>
<year>2001</year>
</date>
<body>Para maiwasan umano ang recycling ng shabu sa bansa, iminungkahi kahapon ni Sen. Robert Jaworski na agad tunawin ang droga sa harap ng publiko sa loob ng 72 oras matapos itong makumpiska. Sa kanyang panukalang batas na nakatakda niyang iharap sa pagbubukas ng sesyon ng Kongreso, sinabi ni Sen. Jaworski na sa ganitong paraan ay maiiwasan ang tukso sa hanay ng mga awtoridad na i-reycle ang shabu at magbalik sa pamilihan para muling ibenta at sumira pa ng mas maraming buhay ng mga Filipino. Pinuna ni Jaworski na dapat nang maputol ang raket ng ilang tiwaling opisyal ng pamahalaan at pulisya na ginagawang sideline ang pagbebenta ng shabu. &amp;quot;Confiscated shabu or any illegal drugs for that matter should be destroyed immediately in full view of the public so that there will be no reason for few crooked police officers to monkey around with fertile public imagination,&amp;quot; pahayag ng senador. Sinabi pa ni Jaworski na konti lamang ang dapat na itira bilang ebidensiya sa korte. &amp;quot;If there is no huge volume of recovered illegal drugs under the custody of the PNP, then there would be no reason to suspect that the police are selling shabu right in their own backyard, straight from their closet,&amp;quot; sabi pa ng senador. (Ulat ni Rudy Andal)</body>
<link>http://www.philstar.com/Article.aspx?articleId=138821&amp;publicationSubCategoryId=92</link>
</article>
<article>
<title>Paggunita sa todos lo santos pinangunahan ni GMA</title>
<author>Ely Saludar</author>
<date>
<month>November</month>
<day>02</day>
<year>2001</year>
</date>
<body>Pinangunahan kahapon ni Pangulong Arroyo ang sambayanan sa paggunita sa Araw ng mga Patay sa pamamagitan ng pagbisita sa mga puntod ng kanyang mga magulang na sina dating pangulong Diosdado Macapagal at Eva Macaraeg sa Libingan ng mga Bayani sa Fort Bonifacio, Makati City. Naniniwala ang Pangulo na kahit patay na ang isang tao ay patuloy pa itong nakapagdarasal para sa mga buhay &amp;quot;kaya hinihingi ko sa aking tatay at nanay na ipagdasal para sa ating bansa ang kapayapaan at kaunlaran,&amp;quot; wika ng Pangulo. Itinuturing ng Pangulo ang undas na isang reunion ng mga buhay at patay na sama-samang nagkikita sa sementeryo. Mula sa Libingan ng mga Bayani ay tumuloy ang Pangulo at buong pamilya nito sa Baguio City para sa tatlong araw na pamamalagi. Doon ay makikipagpulong ito sa mga ambassador ng mga bansang aktibong kasapi ng international coalition against terrorism. (Ulat ni Ely Saludar)</body>
<link>http://www.philstar.com/Article.aspx?articleId=138825&amp;publicationSubCategoryId=92</link>
</article>
<article>
<title>Parking at seating space sa mga buntis ipinanukala</title>
<author>Malou Rongalerios</author>
<date>
<month>November</month>
<day>02</day>
<year>2001</year>
</date>
<body>Dahil sa maselang kalagayan ng mga buntis, hiniling kahapon ng isang mambabatas na ipag-utos ng pamahalaan ang paglalaan ng parking at seating space sa mga pampubliko at pribadong gusali para sa mga nagdadalantao. Ayon kay Bohol Rep. Edgardo Chato sa kanyang House Bill 2034, makakatulong ng malaki sa mga buntis na gumagamit ng sasakyan ang pagkakaroon ng nakareserbang parking space para sa kanila. Sinabi pa ni Chato na hindi lamang mga nakareserbang parking space ang dapat na ipagkaloob sa mga buntis kundi maging mga seating space o upuan lalo sa mga pampublikong sasakyan. Dapat umanong ipakita ng pamahalaan sa mga nagdadalantao na mahalaga sa gobyerno ang kapakanan ng mga ina lalo na sa loob ng 9 na buwan ng kanilang maselang kalagayan. Sa sandaling maging isang batas, aatasan ng pamahalaan ang lahat ng public at private buildings katulad ng mga educational institutions, airports, sports and recreation centers, shopping centers, workplaces, at iba pang public utilities na maglaan ng parking at seating space para sa mga buntis. Ayon pa kay Chato, hindi na rin dapat tumayo sa loob ng mga sasakyan ang mga buntis dahil uutusan ng pamahalaan ang lahat ng public transportation na maglaan ng upuan para sa mga ito. Ang sinumang mapapatunayang lalabag sa nasabing panukala sa sandaling maging isang batas ay pagmumultahin ng pagkabilanggo ng hindi bababa sa isang buwan subalit hindi lalampas sa isang taon at multang P10,000 hanggang P20,000. (Ulat ni Malou Rongalerios)</body>
<link>http://www.philstar.com/Article.aspx?articleId=138834&amp;publicationSubCategoryId=92</link>
</article>
<article>
<title>Banat ni Loi hindi pinansin ni GMA</title>
<author>Ely Saludar</author>
<date>
<month>November</month>
<day>02</day>
<year>2001</year>
</date>
<body>Hindi pinatulan ni Pangulong Gloria Macapagal Arroyo ang panibagong pagpuna ni dating first lady na ngayon ay Senator Luisa Ejercito Estrada. Ito ay kaugnay ng pagkuwestiyon ng senadora sa sunud-sunod na biyahe ni Pangulong Arroyo sa ibang bansa. Ayon sa Pangulo matagal na nitong nasagot ang mga batikos sa kanyang biyahe sa ibayong dagat at ayaw na niyang patulan pa ang mga panibagong pagpuna. Sinabi ng Pangulo na mas minabuti niya na huwag nang sagutin ang komentaryo ng mga pulitiko lalo pat ito ay mula sa oposisyon. Ikinatuwiran ng Pangulo na hindi naman siya nagbigay ng anumang komentaryo sa mga biyahe noon ni dating Pangulong Joseph Estrada. Nauna rito, sinabi ni Senador Estrada na dapat ay itigil na ng Pangulo ang mga biyahe nito sa ibayong dagat upang makatipid sa salapi ang gobyerno. Kamakalawa ay galing ang Pangulo sa Hong Kong at Beijing, China at ito ay nakatakdang bumisita sa Brunei para naman sa Asean Summit. Sa Nobyembre 14 ay magtutungo sa Jakarta, Indonesia para sa isang state visit ang Pangulo kasunod na rito ang pagtungo niya sa Estados Unidos makaraang imbitahin ni US President George Bush. (Ulat ni Ely Saludar)</body>
<link>http://www.philstar.com/Article.aspx?articleId=138837&amp;publicationSubCategoryId=92</link>
</article>
<article>
<title>Overpricing ng Meralco dapat busisiin ng Senado</title>
<author>Doris M. Franche</author>
<date>
<month>November</month>
<day>02</day>
<year>2001</year>
</date>
<body>Hinihiling ng militanteng grupong Pamalakaya sa Senate Committee on Energy ang pagsasagawa ng imbestigasyon hinggil sa umanoy overpricing ng Meralco sa electricity rates. Ang panawagan ay bunga na rin umano ng ginawang pagbubunyag ng isang mataas na opisyal ng National Power Corporation (NAPOCOR) na ang singil sa kuryente ay tumaas ng 75 porsiyento. Ayon sa Pamalakaya, hindi dapat na ipagwalambahala ng Senado ang sobrang pagtataas ng singil sa kuryente dahil panibagong pabigat na naman ito sa mamamayan. Inakusahan din ng grupong Pamalakaya na isang uri ng &amp;quot;highway robbery in broad daylight&amp;quot; ang ginagawa ng Meralco dahil lantaran nitong sinisingil ng mataas na halaga ang mga consumers. Ibinunyag din ni Napocor Calaca Plant Manager Henry Alcalde na nagpapalabas ng excess charges sa Power Purchase Adjustment (PPA) na kabilang pa sa regular na buwang bayad. Ang PPA ay umaabot sa 50 porsiyento ang dagdag sa halaga ng electricity. (Ulat ni Doris M. Franche)</body>
<link>http://www.philstar.com/Article.aspx?articleId=138843&amp;publicationSubCategoryId=92</link>
</article>
<article>
<title>Malimit na pagbiyahe ni GMA idinepensa</title>
<author>Lilia Tolentino</author>
<date>
<month>November</month>
<day>04</day>
<year>2001</year>
</date>
<body>Idinepensa kahapon ni Pangulong Arroyo ang malimit nitong pangingibang bansa at sinabing kailangan niyang buhayin ang pakikipag-relasyon ng Pilipinas na siyang layon ng kanyang sunud-sunod na pagbibiyahe. Sa kanyang palatuntunang &amp;quot;May Gloria ang Bukas Mo,&amp;quot; sinabi ng Presidente na ang madalas na pag-alis niya ng bansa ay kailangang-kailangan lalo nat may inilunsad na pandaigdig na kampanya laban sa terorismo at kailangan ng bansa na gumawa ng border agreement. Ngayong hapon ay nakatakda na namang umalis patungong Brunei ang Pangulo, ang pangalawa niyang pagpunta sa nasabing bansa at pang-siyam na biyahe mula ng maluklok sa puwesto noong Enero 2. Matapos ito ay tutungo ang Pangulo sa Indonesia. Samantala, nanawagan ang Bukluran ng Manggagawang Pilipino na dapat munang manatili sa bansa ang Pangulo lalo nat may hinaharap na problemang pangkabuhayan ang mamamayan. &amp;quot;Ang kampanya ng bansa laban sa kahirapan ang dapat niyang atupagin sa halip na mag-ikot sa ibat ibang bahagi ng mundo para magsilbing tagapagsalita ni US President George Bush,&amp;quot; pahayag ng Bukluran. (Ulat ni Lilia Tolentino)</body>
<link>http://www.philstar.com/Article.aspx?articleId=138923&amp;publicationSubCategoryId=92</link>
</article>
<article>
<title>Delegasyon ng Pilipinas sa Qater mapanganib dahil napasok ng al Qaeda group</title>
<author>Rudy Andal</author>
<date>
<month>November</month>
<day>04</day>
<year>2001</year>
</date>
<body>Nagbabala si Senador Blas Ople na manganganib ang delegasyon ng Pilipinas sa gaganaping fourth ministerial meeting ng World Trade Organization (WTO) sa Doha, Qatar dahil napasok ng al-Qaeda group ang Qatar Security Force na nagbibigay proteksiyon sa kumperensiya. Nakatakdang ganapin sa Nobyembre 9-13 ang naturang pulong na dadaluhan ng halos lahat ng miyembro ng malalaking bansa tulad ng US, France, Great Britain, Japan, Russia at iba pa. Hiniling ni Ople sa Department of Foreign Affairs na i-verify ang ulat sa Financial Times ng London sa Oct. 31issue nito na napasok ng al-Qaeda ang kumperensiya sa Doha. Kasama si Ople sa delegasyon bilang nag-iisang kinatawan ng Senado at chairman ng Senate committee on foreign relations. Kabilang din sa delegasyon ng Pilipinas sina Trade and Industry Sec. Mar Roxas; Congressmen Joey Salceda, Enrique &amp;quot;Tet&amp;quot; Garcia, Harry Angping at Willie Villarama. Sinabi pa ni Ople na inatasan ni US Vice President Richard Cheney ang delegasyon sa pamumuno ni Trade Representative Robert Zoelick at Commerce Sec. Don Evans na tumuloy sa kumperensiya sa kabila ng naturang intelligence report. Inatasan din ni Cheney na bawasan ang delegasyon mula sa naunang 50 kinatawan sa kalahati. (Ulat ni Rudy Andal)</body>
<link>http://www.philstar.com/Article.aspx?articleId=138935&amp;publicationSubCategoryId=92</link>
</article>
<article>
<title>4 taon pa kay Mendoza, ibinigay ng Pangulo</title>
<author>Lilia Tolentino</author>
<date>
<month>November</month>
<day>04</day>
<year>2001</year>
</date>
<body>Hindi lamang tatlong taon gaya ng unang napabalita kundi apat na taon pang palalawigin ni Pangulong Arroyo ang panunungkulan ni PNP Chief Director Gen. Leandro Mendoza sa sandaling magretiro ito sa Marso 2002. Sinabi ng Presidente na ang desisyon para pahabain pa ang termino ni Mendoza ay kasunod ng ulat nang umanoy demoralisasyon sa hanay ng PNP nang ihayag niyang ang ipapalit kay Mendoza ay si PNP Deputy Director C/Supt. Hermogenes Ebdane. Pinabulaanan ng Pangulo na papalitan niya si Mendoza bagaman inamin niyang si Ebdane ang legal na kahalili sa puwesto nito kung ang pag-uusapan ay ang kanilang mga ranggo. Sinabi pa ng Pangulo na bata pa naman si Ebdane at puwede naman siyang maghintay hanggang magretiro si Mendoza. (Ulat ni Lilia Tolentino)</body>
<link>http://www.philstar.com/Article.aspx?articleId=138940&amp;publicationSubCategoryId=92</link>
</article>
<article>
<title>Luzon sinakmal ng blackout</title>
<author>Jhay Mejias</author>
<date>
<month>November</month>
<day>05</day>
<year>2001</year>
</date>
<body>Malawakang kadiliman ang naganap kahapon matapos sakmalin ng blackout ang buong Luzon nang bumigay ang dalawang planta sa Batangas at Pangasinan. Sinabi ni Jose Luis Alcordo, pinuno ng National Power Corporation (NAPOCOR) na nawalan ng serbisyo ng kuryente ang humigit kumulang na 35 milyong katao nang unang masira dakong alas-4:55 ng hapon ang planta sa Sual, Pangasinan at ilang minuto ang lumipas ay sumunod naman ang planta sa Calaca, Batangas. Sumunod ang minor power plant sa Pagdilao 1at 2 sa Quezon,maging ang isang power plant sa Leyte na nasa parte ng Visayas ay bumigay din kaya wala ding kuryente ang ilang bahagi ng lugar dito. Hindi naman tinukoy ni Alcordo kung ano ang dahilan ng pagkasira ng nasabing mga planta ng kuryente. Walang namang naiuulat na nagkakaroon ng kaguluhan ng mga tao maliban sa ilang daang pamilya ang lumabas ng kanilang bahay dahil sa sobrang init matapos masira ang kanilang mga electric fan at aircondition. Nagkaroon din ng pagbuhol-buhol ng trapiko sa buong Metro Manila ng mawalan ng ilaw ang traffic lights kayat nag-uunahan ang mga motorista sa pag-arangkada ng kanilang mga sasakyan. Marami ding mga commutters sa LRT at MRT ang nagbabaan sa tren dahil sa pagkawala ng kuryente. Sa loob ng Malaca&amp;ntilde;ang ay naka-alerto ang buong puwersa ng Presidential Security Group (PSG) dahil sa balita na isang kudeta ang magaganap sa pagkawala ng kuryente na itinaon naman sa pag-alis sa bansa ni Pangulong Gloria Macapagal Arroyo para dumalo sa ASEAN summit sa Brunei ilang oras bago naganap ang blackout. Habang isinusulat ang balitang ito ay hindi masabi ng NAPOCOR kung kailan at anong oras magkakaroon ng kuryente.(Ulat ni Jhay Mejias)</body>
<link>http://www.philstar.com/Article.aspx?articleId=139052&amp;publicationSubCategoryId=92</link>
</article>
<article>
<title>GMA kampanteng umalis ng bansa</title>
<author>Ely Saludar</author>
<date>
<month>November</month>
<day>05</day>
<year>2001</year>
</date>
<body>Kampanteng umalis kahapon si Pangulong Gloria Macapagal-Arroyo patungo sa Brunei upang dumalo sa 7th ASEAN Summit sa gitna ng walang kamatayang usapin sa umanoy planong kudeta at destabilisasyon sa kanilang administrasyon. Sa kaniyang talumpati, binanggit ng Pangulo ang kaniyang pasasalamat sa tiwalang ibinibigay sa kanyang liderato at muling hiniling nito ang ibayong pagkakaisa ng sambayanang Pilipino. &amp;quot;Once more I acknowledge your faith in my leadership, I asked for a greater unity vigor and courage in pushing the national interest forward&amp;quot;, pahayag ng Pangulo. Sinabi ni Presidential Adviser on Political Affairs at Lakas NUCD Executive Director Jose Rufino na nasa likod ng Pangulo ang kanilang partido at nais nitong magtagumpay ang Arroyo administration. Ito ay matapos na pagdudahan ang Lakas NUCD sa ipinalabas na press statement ng media consultant na si Ed Malay na umanoy may natanggap itong report sa pag-recruit ng young officers union sa dalawang piloto ng Philippine Airforce para sa planong kudeta. (Ulat ni Ely Saludar)</body>
<link>http://www.philstar.com/Article.aspx?articleId=139065&amp;publicationSubCategoryId=92</link>
</article>
<article>
<title>Badoy pinipilit kumalas sa kaso ni Erap</title>
<author>Lordeth Bonilla</author>
<date>
<month>November</month>
<day>05</day>
<year>2001</year>
</date>
<body>Inamin sa isang pulong balitaan kahapon sa Fort Bonifacio ni 3rd Division Justice Anacleto Badoy na siya ay pinupuwersa ni Sandiganbayan Justice Francis Garchitorena na magbitiw bilang hukom sa kasong plunder na kinakaharap ni dating Pangulong Joseph Estrada. Subalit hindi naman sinabi ni Badoy kung ano ang dahilan kung bakit siya ay pilit na pinapakalas ni Garchitorena na hawakan ang kasong plunder ni Estrada. Sinabi ni Badoy na &amp;quot;first time&amp;quot; niyang humawak ng mga sensitibong kaso tulad ngayong siya ang humahawak ng kaso sa dating pangulo ng bansa na plunder o pandarambong na may kaparusahang bitay. Subalit lalabanan umano nito ang lahat ng pressure ukol sa nasabing kaso. Pinabulaanan din nito ang umuugong na balita na mayroong nagaganap na suhulan sa nasabing kaso. Kung sakaling sapilitan siyang pagbitiwin sa nasabing dibisyon ang nakatakdang papalit sa kanyang puwesto ay si Justice Teresita de Castro. (Ulat ni Lordeth Bonilla)</body>
<link>http://www.philstar.com/Article.aspx?articleId=139070&amp;publicationSubCategoryId=92</link>
</article>
<article>
<title>165 kidnaper nakapila sa bitayan!</title>
<author>Rudy Andal</author>
<date>
<month>November</month>
<day>05</day>
<year>2001</year>
</date>
<body>Suwerte nang makasampu si Pangulong Gloria Macapagal-Arroyo na maipabitay sa susunod na taon sa hanay ng mga kidnappers na nakapila sa death row ayon kay Senador Renato Cayetano. Sinabi ni Cayetano na batay sa talaan ng National Bureau of Prisons (NBP), 165 kidnappers kabilang dito ang 10 babae ang nakapila ngayon sa death row na naghihintay lamang ng tamang panahon upang ito ay maisalang sa lethal injection. Kumakatawan ang mga ito sa siyam na porsyento ng kabuuang 1,854 na nakapila sa death row hanggang buwan ng Setyembre na karamihan ay pawang mga rapist at mamamatay tao. Nauna rito, inihayag ni Pangulong Arroyo na kanyang papayagan nang muling isalang ang mga death convicts na pawang mga kidnappers lamang matapos na hilingin ng Filipino-Chinese community ang pagpapatuloy ng bitay na sinabayan pa ang pagtaas ng antas ng krimen. Inaasahang unang isasalang ng Arroyo administration sa death row ay sina Roderick Licayan at Roberto Lara matapos na katigan ng Korte Suprema ang unang naging desisyon ng mababang korte nang nakalipas na buwan. Ang dalawa ay napatunayang dumukot kina businessman Joseph Co at ang secretary nitong si Linda Manaysay nang nakalipas na Setyembre 1999 sa Marikina City. (Ulat ni Rudy Andal)</body>
<link>http://www.philstar.com/Article.aspx?articleId=139077&amp;publicationSubCategoryId=92</link>
</article>
<article>
<title>Early retirement sa mga guro mungkahi ni Oreta</title>
<author>Rudy Andal</author>
<date>
<month>November</month>
<day>05</day>
<year>2001</year>
</date>
<body>Iminungkahi ni Senadora Tessie Aquino-Oreta ang early retirement ng mga guro upang sa gayon ay ma-enjoy naman nito ang maku-kuha nilang pensyon habang sila ay malakas pa ang pangangatawan. Sinabi ni Oreta na siyang dating chairperson ng Senate committee on education, culture and arts na sa ganitong paraan ay makatitiyak pa ang mga kabataan na makalasap ng mga makabagong teknolohiya ng pagtuturo mula sa mga bagong papasok na guro. Sa kasalukuyang kalakaran, nagreretiro ang mga guro sa edad na 65 ngunit sa kanyang mungkahi, dapat ng mag-retiro kapag sumapit sa 60 taong gulang. Batay sa isinagawang survey ng Teachers Advancement for Optimum Well being, umaabot sa 31% ng mga pampublikong guro sa buong kapuluan ang may edad na mahigit sa 55 na. Karamihan pa sa mga ito ay abala sa kanilang mga sidelines at napapabayaan na ang kanilang sinumpaang tungkulin sa kanilang mga estudyante kung kayat lalong bumababa ang kalidad ng pagtuturo. Batay sa pag-aaral, ang mga may edad nang guro na nagtuturo ng primary (grade 1 to 4) ay hindi na angkop sa kasalukuyang henerasyon. (Ulat ni Rudy Andal)</body>
<link>http://www.philstar.com/Article.aspx?articleId=139080&amp;publicationSubCategoryId=92</link>
</article>
<article>
<title>Peace Talks wala ng pag-asa -- Misuari</title>
<author>Ellen Fernando</author>
<date>
<month>November</month>
<day>05</day>
<year>2001</year>
</date>
<body>JOLO, Sulu  Wala ng pag-asa ang pamahalaan sa usapang pangkapayapaan sa pagitan ng Moro National Liberation Front (MNLF) at Moro Islamic Liberation Front (MILF). Ito ang mariing inihayag ni MNLF Chairman Nur Misuari sa pagsasagawa ng dalawang araw na 5th Bangsamoro Peoples National Congress ng MNLF kamakalawa na ginanap sa isang liblib na lugar na Silangcan, Sulu. Ayon kay Misuari, ayaw na niyang maloko pa ng pamahalaan at tatanggi na siyang umupo at makipagda-yalogo sa GRP panel dahil ang gobyerno umano ang mismong lumalabag sa nilagdaan nilang peace agreement. Gayunman, iginiit ni Misuari na pangunahin niyang tungkulin ay isulong ang pagkakaroon ng kapayapaan sa Mindanao gaya ng pagtigil ng digmaan at ito ang dahilan kaya siya pumayag na makipagdayalogo sa GRP panel. Subalit, naging traydor umano ang gobyerno dahil sa pilit na pinapasok pa rin ng militar ang mga kuta ng MNLF at ibang rebeldeng grupo. Bagaman, wala pang desisyon ang mga lider kung magdedeklara ang mga ito ng giyera ay nanindigan pa rin si Misuari na mas gusto pa rin niya ang kapayapaan sa mamamayan ng Bangsamoro.(Ulat ni Ellen Fernando)</body>
<link>http://www.philstar.com/Article.aspx?articleId=139083&amp;publicationSubCategoryId=92</link>
</article>
<article>
<title>2 Pinoy 'may anthrax' pinauwi</title>
<author>Grace Amargo at Andi Garcia</author>
<date>
<month>November</month>
<day>06</day>
<year>2001</year>
</date>
<body>Dalawang Pinoy na pinaghinalaang mga carrier ng anthrax virus ang hinarang sa paliparan ng Estados Unidos at ipinatapon pabalik sa Pilipinas. Sa report na ipinadala ng Department of Justice at Bureau of Immigration, pinauwi sa bansa ng gobyerno ng America sina Wel Come, 32, residente ng Balibago, Cagayan at Bernie Crisostomo, 41, ng Para&amp;ntilde;aque city matapos makatanggap ng impormasyon ang US Immigration na may dalang anthrax bacteria ang dalawa. Ang dalawa ay lulan ng Northwest Airlines mula sa Los Angeles at dumating noong nakaraaang Biyernes sa Ninoy Aquino International Airport. Mariin namang itinanggi ng mga ito na mayroong silang anthrax bacteria at sinabing magtutungo sila sa US para dumalo sa tatlong araw na flight training course sa Flight Safety Company sa Winchita, Kansas. Nabatid na hinarang ng mga awtoridad sa US Immigration and Naturalization sa Tacoma International Airport sa Seattle sina Come at Crisostomo matapos makatanggap ng impormasyon ang US Immigration na may dalang anthrax virus ang mga ito. Ayon sa ulat, narinig ng isang stewardess na nagbibiruan sina Come at Crisostomo na may dala silang anthrax na siya namang nagsumbong sa US authorities. Gayunman, hindi kinasuhan ang dalawa makaraang makitang genuine ang mga US visa at dokumento ng mga ito. Pero lumilitaw na ang tunay na dahilan ng pagpapatapon sa mga ito ay dahil na rin sa hindi tugma ang kanilang sinabi hinggil sa pakay ng kanilang biyahe. Gayunman, sinabi ni BI Commissioner Andrea Domingo na malaki din ang pagdududa ng mga awtoridad sa dalawang umanoy anthrax carrier kaya masusi pa rin itong iimbestigahan. (Ulat nina Grace Amargo at Andi Garcia)</body>
<link>http://www.philstar.com/Article.aspx?articleId=139170&amp;publicationSubCategoryId=92</link>
</article>
<article>
<title>Hostage na nurse ng Sayyaf nabawi</title>
<author>Joy Cantos</author>
<date>
<month>November</month>
<day>06</day>
<year>2001</year>
</date>
<body>Matapos umanong ma-convert sa Islam ay pinayagan ng mga bandidong Abu Sayyaf na pakawalan ang isa nilang bihag na nurse. Si Reina Malonzo, 23, nurse sa Jose Torres Memorial Hospital at kabilang sa apat na hospital staff na dinukot noong Hunyo 2 sa bayan ng Lamitan, ay nabawi ng tropa ng military habang naglalakad sa isang shopping mall sa Zamboanga City noong nakaraang Huwebes. Nakasuot ito ng Muslim dress at belo ng maispatan ng government agents. Nang iharap sa media kahapon, tumanggi itong sabihin ang detalye ng kanyang pagkakalaya pero inamin na tumiwalag na siya sa kanyang pananampalataya sa Katoliko at sumali sa Islam dahil napag-isip umano niya na Islam ang pinakamagandang relihiyon. Bagaman dumaranas ng &amp;quot;stockholm syndrome&amp;quot; ay itinanggi nitong nagpakasal siya sa lider ng grupo na si Khadaffy Janjalani. Nauna nang napaulat na nagpakasal si Malonzo kay Janjalani habang ang isa pang kasamahan nitong hostage ay naging asawa naman umano ni Sayyaf spokesman Abu Sabaya. Ayon naman kay AFP Southcom Chief Lt. Gen. Roy Cimatu, marami silang nakuhang impormasyon mula kay Malonzo hinggil sa ASG at malaki umano ang maitutulong nito para mapabilis ang pagtugis nila sa grupo ng mga bandido. Sinabi rin ni Cimatu na batay sa testimonya ng nurse ay malaki ang ipinayat ng mag-asawang American missionary na sina Martin at Gracia Burnham na patuloy pa ring hawak ng ASG kasama ang pitong iba pa. &amp;quot;Okay naman daw sila pero pumayat lang,&amp;quot; ani Cimatu . (Ulat ni Joy Cantos)</body>
<link>http://www.philstar.com/Article.aspx?articleId=139183&amp;publicationSubCategoryId=92</link>
</article>
<article>
<title>Iringan nina Garchitorena at Badoy dadalhin sa SC</title>
<author>Malou Rongalerios/Lilia Tolentino</author>
<date>
<month>November</month>
<day>06</day>
<year>2001</year>
</date>
<body>Magpapababa sa kredibilidad ng Sandiganbayan bilang isang anti-graft court ang nangyayaring matinding awayan nina Presiding Justice Francis Garchitorena at Associate Justice Anacleto Badoy Jr. Ayon kay Atty. Leonardo de Vera, private prosecutor, dapat nang pakialaman ni Supreme Court Chief Justice Hilario Davide ang nagaganap na iringan bago tuluyang mawalan ng tiwala ang publiko sa Sandiganbayan. Inamin ni Garchitorena, chairman ng First Division, na ang namumuong iringan nilang dalawa ni Badoy ang pinakamatinding krisis kaugnay sa negatibong publisidad na kinakaharap ng Sandigan. Nasa pangangasiwa ni Badoy ang mga kasong plunder, illegal use of alias at ikalawang perjury case ni dating Pangulong Estrada, samantala hawak ni Garchitorena ang orihinal na perjury case. Magugunitang nagsimula ang iringan sa pagitan ng dalawa ng ihayag ni Badoy ang matinding pressure sa kanya ni Garchitorena upang magbitiw bilang chairman ng Third Division. Subalit sinabi naman ni Garchitorena na mismong si Associate Justice Ricardo Ilarde, miyembro ng Third Division, ang humiling kay Badoy na magsumite ng &amp;quot;leave of absence&amp;quot; dahil sa mahigpit umano nitong paghawak sa mga kasong kriminal ni Estrada. Ayon naman kay Badoy, nabigo si Garchitorena na makuha ang suporta ng kanyang mga kasamang sina Ilarde at Associate Justice Teresita de Castro upang hilingin ang kanyang pagbibitiw. Samantala, tiwala naman si Pangulong Arroyo na maayos ang problema sa Sandiganbayan para maipagpatuloy ang mabilis at makatarungang pagpapalabas nito ng desisyon. Ang pahayag ng Pangulo ay kaugnay na rin ng ulat na hati daw ang Sandiganbayan sa kasong pludner na isinampa laban kay Estrada. Ang Pangulo ay nakatakdang bumalik ngayon sa bansa matapos dumalo sa ASEAN summit sa Brunei. (Ulat nina Malou Rongalerios/Lilia Tolentino)</body>
<link>http://www.philstar.com/Article.aspx?articleId=139186&amp;publicationSubCategoryId=92</link>
</article>
<article>
<title>'Blackout 'wag isisi sa dikya'</title>
<author>Rudy Andal at Angie dela Cruz</author>
<date>
<month>November</month>
<day>06</day>
<year>2001</year>
</date>
<body>Hiniling kahapon ng oposisyon sa Senado na repasuhin ng pamahalaan ang programa nito sa enerhiya kaugnay ng naganap na muling Luzon-wide blackout kamakalawa. Ayon kina Senators Rodolfo Biazon at Gringo Honasan, nakakairita na ang ginagawang paninisi ng mga opisyal ng National Power Corporation (Napocor) sa mga dikya sa tuwing magkakaroon ng pagkasira ang Sual Power Plant sa Pangasinan na naging dahilan ng malawakang blackout sa Luzon. Sinabi ni Sen. Honasan, dapat magkaroon ng malalimang imbestigasyon kung ano ang tunay na sanhi ng pagbagsak ng Sual Power Plant, Pagbilao 1 &amp;amp; 2 Power Plant sa Quezon at ang Calaca power plant sa Batangas at ang isa pang power plant sa Leyte. Aniya, hindi naman puwedeng sisihin na lamang palagi ang mga dikya o jellyfish dahil hindi naman puwedeng ipatawag ito sa Kongreso upang sila ay maimbestigahan. Winika naman ni Sen. Biazon, hindi ito ang unang pagkakataon na magkaroon ng malawakang blackout sa Luzon nang masira ang Sual Power Plant dahil din umano sa dikya. Ipinaliwanag pa ni Biazon, lalong nagpagulo sa sitwasyon sa tuwing magkakaroon ng malawakang blackout sa Luzon ang magkakaibang pahayag ng mga opisyal ng pamahalaan kaya lalong nagugulo ang taumbayan sa tunay na sanhi nito. Ayon naman sa Napocor, ang pagkakasira ng boiler ang dahilan ng pagbagsak ng operasyon ng Sual plant sa Pangasinan. Sinabi ni Arvee Villafuerte, division chief ng Napocor Corporate Communications, nagkaroon ng leak sa tube at nagkulang sa temperatura ang boiler ng Sual kaya bumigay ang planta. Ang boiler sa Sual, ayon kay Villafuerte ay sinlaki ng isang 4-storey building at may kapasidad na 5,000 megawatt na suplay ng kuryente na naidadaloy sa mga electric consumers sa Luzon. Ang Sual plant aniya ay pagmamay-ari ng Mirant Co., isang Hong Kong-based electric company. Sinabi rin ni Villafuerte na inaalam naman nila ang dahilan ng pagkasira ng Calaca power plant sa Batangas. Isang minuto matapos bumigay ang Sual ay bumagsak din ang Calaca plant. Tulad ng Sual, ang mga Pagbilao 1 at 2 power plant sa Quezon ay pag-aari rin umano ng Mirant. Umaabot sa 5,000 megawatt ang kailangang suplay ng kuryente sa Luzon sa isang araw. Kaugnay nito, humingi naman ng paumanhin ang pamunuan ng Meralco sa muling pagkakaroon ng brownout kahapon sa ilang lugar ng Maynila at Quezon City ganap na alas-7:45 ng umaga. Sa isang panayam, sinabi ni Jo Salderiaga ng Meralco, nagkaroon ng insufficient system capability sa mga planta ng Napocor kayat naramdaman na naman ang brownout kahapon sa nabanggit na mga lugar. Hindi umano agad nakapasok ang sistema ng suplay ng kuryente sa Meralco kayat may mga lugar na dumanas ulit ng brownout kahapon. Gayunman, sinabi ni Salderiaga na naibalik naman ang suplay ng kuryente bago mag-alauna ng hapon kahapon. (Ulat nina Rudy Andal at Angie dela Cruz)</body>
<link>http://www.philstar.com/Article.aspx?articleId=139197&amp;publicationSubCategoryId=92</link>
</article>
<article>
<title>&amp;quot;Ni isang sundalo walang mare-recruit sa amin&amp;quot; - Army chief</title>
<author>Joy Cantos</author>
<date>
<month>November</month>
<day>06</day>
<year>2001</year>
</date>
<body>&amp;quot;Ni isang sundalo, wala silang (coup plotters) mare-recruit sa amin!&amp;quot; Ito ang mariing tinuran kahapon ni Philippine Army Chief Lt. Gen. Jaime delos Santos bunsod na rin ng mga naglalabasang ulat na nag-aalok umano ng malaking halaga ang kampong nasa likod ng planong maglunsad ng kudeta upang pabagsakin ang administrasyon ni Pangulong Arroyo. Nauna nang pinabulaanan ni AFP chief of Staff Gen. Diomedio Villanueva na dalawang piloto umano ng Philippine Air Force (PAF) ang na-recruit na ng mga coup plotters para sumama sa planong coup detat. Kasabay nito, binigyang-diin ni de los Santos na nanatiling tapat sa liderato ni Pangulong Arroyo ang 65,000 puwersa ng Philippine Army at walang mabigat na dahilan para tumalikod ang mga ito sa kanilang sinumpaang tungkulin. Sinabi ni de los Santos na wala nang impluwensiya ang mga sinasabing coup plotters sa AFP para makumbinse at magapang ang suporta ng militar para mag-aklas laban sa administrasyon. Nagpahayag din ng paniniwala si delos Santos na hindi masasangkot sa coup detat ang Phil. Army dahil hindi makukuha ng mga coup plotters ang kanilang suporta. (Ulat ni Joy Cantos)</body>
<link>http://www.philstar.com/Article.aspx?articleId=139198&amp;publicationSubCategoryId=92</link>
</article>
<article>
<title>GMA tinawag na pekeng labandera, hinamon ng debate sa wage hike</title>
<author>Malou Rongalerios</author>
<date>
<month>November</month>
<day>06</day>
<year>2001</year>
</date>
<body>Tinawag na pekeng labandera at isang &amp;quot;quack economist&amp;quot; si Pangulong Arroyo kaya hindi umano nito naiintindihan ang dinaranas na hirap ng maliliit na manggagawa. Ayon kay Bayan Muna Rep. Crispin Beltran, ang totoo umanong labandera ay nakakaunawa sa hirap ng buhay at alam ng mga ito ang buting idudulot sa pagtaas ng sahod. At para matapos na umano ang isyu hinggil sa kahilingan ng mga manggagawa na ipatupad ang P125 across-the-board wage hike ay hinamon niya ang Pangulo sa isang debate. Dapat umanong magbuo ng sariling team si Pangulong Arroyo na sasabak sa gagawing debate, samantalang ang grupo ni Beltran ay bubuuin ng mga ordinaryong manggagawa at national economists. Maaari umanong i-broadcast ng live sa mga national television ang pagharap ng Pangulo sa mga manggagawa para malaman kung saan naroon ang simpatiya ng mga mamamayan. (Ulat ni Malou Rongalerios)</body>
<link>http://www.philstar.com/Article.aspx?articleId=139207&amp;publicationSubCategoryId=92</link>
</article>
<article>
<title>Delaying tactics sa plunder trial</title>
<author>Malou Rongalerios</author>
<date>
<month>November</month>
<day>06</day>
<year>2001</year>
</date>
<body>Muling ginamit ng mga abogado ni dating Pangulong Estrada ang isyu ng teknikalidad upang bumagal ang pagdinig ng Third Division ng Sandiganbayan sa P4 bilyong plunder case na kinakaharap ng pinatalsik na presidente. Iginiit muli nina dating Justice Sec. Serafin Cuevas, Atty. Jose Flaminiano at dating Sen. Rene Saguisag ang sinasabing kawalan ng opisyal na pre-trial order at ang umanoy kabiguan ng korte na makonsulta ang schedule ng mga abogado ni Estrada sa petsa ng itinakdang paglilitis. Ala-una ng hapon nakatakda ang paglilitis, pero 2:30 na dumating ang dating pangulo kasama ang anak na sina Jinggoy Ejercito at San Juan Mayor JV Ejercito. Kahapon ay binigyan ng pagkakataon ang testimonya ni Willy Ng Ocier, dating executive ng Bell Corporation na tumestigo kaugnay sa transaksiyon ng pagbebenta ng share of stocks ng kompanya sa Government Service Insurance System (GSIS) at Social Security System (SSS) kung saan nagkamal umano si Estrada ng P190 milyong komisyon. Lalong naantala ang pagdinig dahil sa kasalukuyang leave of absence ng isa sa mga mahistrado ng Third Division na si Associate Justice Ricardo Ilarde. Matinding tinutulan ng mga abogado ni Estrada sa simula pa lamang ng pagdinig ang ginawang pagpalit ni Associate Justice Rodolfo Palattao kay Ilarde. Erap, nahihirapan na raw lumakad Labis na raw nahihirapang lumakad si Estrada sanhi ng kanyang sakit sa tuhod kung kayat dapat na siyang pagbigyan na magpa-opera sa ibang bansa. Sa isang ambush interview, sinabi ni Estrada na ipinagtataka niya kung bakit ayaw pagbigyan ni Associate Justice Anacleto Badoy ang kanyang kahilingan na huwag nang humarap sa paglilitis. Wala na anyang dahilan upang dumalo pa siya sa paglilitis dahil tapos na ang pagbasa ng sakdal ng kanyang mga kaso at lumagda na siya sa waiver of appearance. Nahihirapan na nga ako (lumakad), nakaupo lang naman ako kaya nagtataka nga ako kung bakit pina-aatend pa ako e, nakatanga lang naman ako at walang ginagawa, ani Estrada. Sinabi ni Estrada na nanghihinayang din siya sa P1.3 milyon na ginagastos ng gobyerno sa tuwing dadalo siya sa paglilitis ng kanyang kaso dahil sa matinding seguridad na ibinibigay sa kanya. Pina-aatend ako every hearing, and we are spending P1.3 million and we are in economic crisis, dagdag pa ng dating Pangulo. Ipinahiwatig pa ni Estrada na kaya siya pinipilit na dumalo sa paglilitis ay upang makakuha ng publisidad ang kanyang paglilitis. Whats the use? Siguro kaya ako pinapa-attend dahil pag wala ako rito, wala rin kayo (press), because of publicity siguro? pahayag pa ng dating pangulo. (Ulat ni Malou Rongalerios)</body>
<link>http://www.philstar.com/Article.aspx?articleId=139208&amp;publicationSubCategoryId=92</link>
</article>
<article>
<title>Nurse na nabawi buntis!</title>
<author>Joy Cantos</author>
<date>
<month>November</month>
<day>07</day>
<year>2001</year>
</date>
<body>Kinumpirma kahapon ng military na nabuntis ni Abu Sayyaf Group leader Khadaffy Janjalani ang nabawing hostage na nurse na si Reina Malonzo. Nabatid kay Southern Command Deputy Chief for Operation Marine Col. Francisco Gudani, kumpirmadong tatlo hanggang apat na buwang nagdadalang-tao si Malonzo. &amp;quot;This confirm our reports that shes married to Janjalani and now she is about 3 or 4 months pregnant,&amp;quot; sabi ni Gudani. Ayon sa military, ayaw makipagtulungan ni Malonzo sa military dahil sa relasyon nito ngayon kay Janjalani kaya nahihirapan silang makakuha ng mahahalagang impormasyon. Dapat umanong isipin ni Malonzo na siya ay inabuso ng labag sa kanyang kagustuhan at hindi rin siya dapat pakasiguro sa kanyang marital relationaship dahil maraming asawa si Janjalani. &amp;quot;Dapat niyang isipin na si Janjalani ay isang panganib, banta sa lipunan at isantabi ang kanyang damdamin,&amp;quot; sabi pa ni Gudani. Sinabi pa ni Gudani na hindi rin umano kapani-paniwala na naging maayos ang trato sa kanya ng mga bandido gayong pinuwersa siya. &amp;quot;How come other captives were beheaded and tortured. Others are being threatened to be tortured if they will will not embrace the Muslim religion. I think there is conflicting statements of the hostages, the ladies are saying they are treated well, the men are saying they were tortured if they will not embrace (to Islam),&amp;quot; sabi ni Gudani. Magugunita na si Malonzo ay narekober ng government authorities habang naglakakad sa isang shopping mall sa Zamboanga City noong nakaraaang Nobyembre 1 kasama ang dalawang hinihinalang Sayyaf escort.(Ulat ni Joy Cantos)</body>
<link>http://www.philstar.com/Article.aspx?articleId=139300&amp;publicationSubCategoryId=92</link>
</article>
<article>
<title>Korte Suprema namagitan sa iringan nina Garchitorena at Badoy</title>
<author>Grace Amargo</author>
<date>
<month>November</month>
<day>07</day>
<year>2001</year>
</date>
<body>Namagitan na ang Korte Suprema sa iringan nina Sandiganbayan Presiding Justice Francis Garchitorena at Third Division Chairman Justice Anacleto Badoy Jr. at inutusan ni Chief Justice Davide na huwag nang dalhin sa media ang kanilang bangayan. Sa memoranum ni Davide sa dalawa, pinatitikom nito ang mga bibig nina Garchitorena at Badoy dahil mas lalo lamang lumalala ang alitan ng dalawang mahistrado kung patuloy na papatulan ang binibitiwang salita ng bawat isa na inihahatid ng media. Paghaharapin sina Garchitorena at Badoy sa darating na Nobyembre 18 ganap na alas-12 ng tanghali sa loob mismo ng chamber ni Davide. Naniniwala si Davide na dapat pag-usapan nina Garchitorena at Badoy ang kanilang problema ng personal at hindi na ito kailangang kaladkarin sa publiko. Umaasa umano ang punong mahistrado na maayos ng dalawa ang namuong away sa pagitan nila. Pansamantala rin pahihintuin ang dalawa sa pagsasagawa ng press conference at pagpapa-interview sa media kaugnay ng kanilang awayan. Sina Badoy at Garchitorena ay nagkaroon ng iringan makaraang sabihin ng huli na mas makabubuting magbitiw na lamang ito sa kanyang tungkulin bilang chairman ng Third Division ng Sandiganbayan dahil sa kahinaan umano ni Badoy na hawakan ang plunder case ni dating Pangulong Estrada. Mariin itong itinanggi ni Garchitorena at ibinunyag nito ang mga reklamo ni Sandiganbayan Associate Justice Teresita Castro at Ricardo Ilarde na palaging huli sa kanyang mga hearing si Badoy at pala-absent. (Ulat ni Grace Amargo)</body>
<link>http://www.philstar.com/Article.aspx?articleId=139310&amp;publicationSubCategoryId=92</link>
</article>
<article>
<title>Russian government nakaimbento ng pagpatay sa spores ng antrax</title>
<author>Andi Garcia</author>
<date>
<month>November</month>
<day>07</day>
<year>2001</year>
</date>
<body>Tapos na ang suliranin sa biological mail na inihahasik ng mga terorista makaraang ipahayag ng Russian government kahapon na naimbento na nila ang isang makina na may kakayahang patayin ang aumang spores ng anthrax na nakapaloob sa liham. Sinabi ng hepe ng United States Homeland Security Defense na si Tom Ridge na nakikipag-ugnayan na sila sa Kremlin government na kaagad namang nagbigay ng kasiguruhan na kaagad na magpapadala ng nasabing makabagong imbensiyon. Isang Russian microbiologist at isa pang Russian physicist ang nakaimbento ng binansagang &amp;quot;anthrax annihilator&amp;quot; na kung saan gumagamit ng electrom beam na kayang mag-penetrate sa anumang uri ng mailed letter at pinapatay ang anumang bacteria na nasa loob nito. Hindi maapektuhan ang laman ng sulat sa panahong idinadaan na ito sa makina. Ang &amp;quot;anthrax annihilator&amp;quot; ay tulad din ng x-ray machine na mayroong built-in electron radiating beam na siyang lilinis sa anumang traces ng anthrax spores maging ito man ay cutaneous o inhaled form. (Ulat ni Andi Garcia)</body>
<link>http://www.philstar.com/Article.aspx?articleId=139316&amp;publicationSubCategoryId=92</link>
</article>
<article>
<title>Desierto bumuwelta, nagsampa rin ng kaso at disbarment</title>
<author>Malou Rongalerios at Grace Amargo</author>
<date>
<month>November</month>
<day>07</day>
<year>2001</year>
</date>
<body>Binuweltahan kahapon ni Ombudsman Aniano Desierto ang kasong impeachment na isinampa sa kanya sa pamamagitan naman ng pagsasampa ng kasong kriminal at pagpapa-disbar kay Atty. Ernesto Franciso Jr., abogado ng Bank of Southeast Asia na nag-akusa na tumanggap umano siya ng suhol na P500,000 cash at Beta camera equipment at accessories na nagkakahalaga ng halos P283,000 kapalit ng umanoy pagpapaliban ng Ombudsman sa dinidinig nitong kaso. Ayon kay Desierto, may personal na galit sa kanya si Francisco matapos na idismis niya ang kasong plunder na isinampa nito laban kina dating Pangulong Estrada at dating Executive Secretary Ronaldo Zamora dahil sa kakulangan ng ebidensiya. Sa isang press conference, sinabi ni Francisco na personal na tinanggap ni Desierto ang P500,000 cash sa loob ng isang hotel sa Westin Philippine Plaza noong Set. 10, 1997 kapalit umano sa kahilingan ng kliyente ni Francisco na si Mr. Luke Sy-Roxas, controlling stock holder ng BBSA na ipagpaliban ng Office of the Ombudsman ang ginagawang imbestigasyon hinggil sa nawalang tseke ng Petron noong 1997 dahil sa takot ng BSA na magkaroon ng bank run. Nag-ugat umano ang Petron scam nang mai-encash ng isang sindikatong nagnanakaw ng tseke ang P47 milyong managers check ng Philippine National Bank na pambayad ng Petron sa Bureau of Customs para sa tax duties nito. Isang imbestigasyon ang nakatakdang gawin sana noon ng Ombudsman subalit hiniling ng BSA na ipagpaliban ito. Upang tuluyang maipagpaliban umano ang imbestigasyon, humiling umano ang isang Ding Timbol, public relations officer ni Desierto noong Agosto 26, 1997 ng isang beta cam equipment at accessories bukod pa sa P500,000 cash. (Ulat nina Malou Rongalerios at Grace Amargo)</body>
<link>http://www.philstar.com/Article.aspx?articleId=139322&amp;publicationSubCategoryId=92</link>
</article>
<article>
<title>Nida Blanca pinatay; binurdahan ng 13 saksak</title>
<author>Danilo Garcia, Joy Cantos. Ellen Fernando, Angie dela Cruz, Grace Amargo at Jhay Mejias</author>
<date>
<month>November</month>
<day>08</day>
<year>2001</year>
</date>
<body>Malagim at karumal-dumal ang naging wakas ng beteranang aktres na si Nida Blanca nang siyay tadtarin ng saksak ng di pa nakilalang grupo ng kalalakihan sa loob ng sarili niyang kotse sa isang parking area kahapon ng umaga sa San Juan, Metro Manila. Positibong kinilala ni Supt. Rodrigo de Gracia, hepe ng San Juan police, ang bangkay ni Blanca, Dorothy Jones sa tunay na buhay, 65 anyos at kasalukuyang miyembro ng Board of Directors ng Movie Television Review and Classification Board (MTRCB) na may opisina sa Atlanta Towers Center sa Annapolis st., Greenhills, San Juan. Nagtamo ito ng 13 tama ng saksak sa mukha at katawan at lumalabas rin sa medico-legal na ito ay pinalo ng matigas na bagay sa mukha. Ang mga sugat at pasa nito sa katawan ay senyales na nanlaban ang aktres sa mga salarin. Ayon sa pulisya, posibleng kakilala rin ng aktres ang mga suspek. Ayon sa ulat, nadiskubre ang bangkay ng aktres dakong alas-8 ng umaga ng magsagawa ng security check ang guwardiyang si Rommel Macasa sa ika-6 palapag ng gusali. Nakita nito ang nagkalat na dugo sa palibot ng kulay berdeng Nissan Sentra Super Saloon (UPJ-547) at natagpuan ang nakahigang bangkay ni Blanca sa sahig ng likuran ng sasakyan na naliligo sa sariling dugo. Nabatid na nakasuot si Blanca ng checkered na blouse at kulay itim na pantalon. Sa imbestigasyon ng PNP, umalis ng kanyang bahay si Blanca matapos makapananghalian at dumating sa tanggapan ng MTRCB dakong alas-5:08 ng hapon sakay ng kanyang kotse. Saglit na pumasok ang aktres sa MTRCB at agad ring lumabas kasama ang isang kaibigan para magpunta sa casino.Iniwan nito ang kanyang kotse sa parking area ng Atlanta Center at sumakay sa kotse ng kanyang kaibigan na hindi pinangalanan ng mga awtoridad. Matapos umanong mag-casino, muling bumalik ang aktres sa MTRCB office bandang magha-hatinggabi para doon kunin ang iniwang kotse. Saglit itong pumasok sa MTRCB at tuluyan nang lumabas dakong alas-12 ng madaling araw para umuwi. Ang kanyang pag-alis sa tanggapan ng MTRCB ay nakatala sa log book ng guwardiya nito. Naniniwala ang mga awtoridad na paalis na ang aktres sakay ng kanyang kotse ng biglang salakayin ng mga salarin. Sa imbestigasyon pa ng PNP crime lab, si Blanca ay pinatay sa pagitan ng alas-4 hanggang alas-5 ng madaling araw kahapon, mga tatlong oras bago ito natagpuan. Sa panayam naman sa asawa nitong si Rod Strunck, noong Martes pa ng hapon nawawala ang kanyang maybahay. Si Blanca ay 22 taon nang kasal kay Strunck. Napag-alaman na nakatakdang makipagkita si Blanca sa malapit nitong kaibigang si Caridad Sanchez, pero di nakasipot ang biktima. Sa pag-aakalang inindiyan siya sa kanilang meeting place, tumawag pa umano si Sanchez sa bahay ni Blanca dakong alas-5 ng hapon para tanungin kung bakit hindi ito dumating sa kanilang pinag-usapang lugar. Gayunman, magdamag na hindi umuwi ng bahay ang biktima hanggang sa madiskubre ang bangkay nito kinabukasan ng umaga. Posible umanong pinatay ang aktres sa labas ng sasakyan dahil sa panlalaban nito at ipinasok na lamang sa kotse upang hindi agad ito mapansin ng mga guwardiya. Pangunahing anggulo sa krimen ang pagnanakaw matapos na mabatid na nawawala umano ang pitaka at alahas nito at ang ikalawa ay posibleng kagalit ni Blanca sa MTRCB. Marami rin ang haka-haka na posibleng may kaugnayan din sa insurance ang pamamaslang dahil isang dayuhan ang asawa nito. Dumating sa naturang lugar ang mga kabigan sa showbiz ng aktres na sina Nestor de Villa, Annabelle Rama, asawa nitong si Eddie Guttierez, Daisy Romualdez, Rachel Alejandro at Geelyn Eugenio. PNP, NBI pinakilos Pinakilos na ni Justice Secretary Hernando Perez ang National Bureau of Investigation (NBI) para tumulong sa isasagawang imbestigasyon ng PNP sa karumal-dumal na pagkamatay ni Ms. Nida Blanca. Inatasan ni Perez ang NBI at PNP na magsanib ng puwersa upang agarang resolbahin ang kaso. Tiniyak ni PNP Chief Leonardo Mendoza na hindi titigil ang pulisya hanggang hindi nadarakip ang mga salarin. Dalawang sangay naman ng NBI ang tutulong sa imbestigasyon. Ayon kay NBI Director Reynaldo Wycoco, malamang na gamitin nila ang DNA testing sa bangkay ng aktres upang mapag-aralan nang husto ang motibo ng krimen. Samantala, mahigpit na seguridad ang ipinatutupad ngayon sa lahat ng entry points ng gusali ng MTRCB makaraang magluksa ang buong tanggapan sa pagkamatay ni Blanca. Umaasa ang pamunuan ng naturang ahensiya na hindi magtatagal ay mabibigyan din ng hustisya ang kamatayan ng aktres. (Mga ulat nina Danilo Garcia, Joy Cantos. Ellen Fernando, Angie dela Cruz, Grace Amargo at Jhay Mejias)</body>
<link>http://www.philstar.com/Article.aspx?articleId=139427&amp;publicationSubCategoryId=92</link>
</article>
<article>
<title>Erap nagka-sore eyes,di dumalo sa trial</title>
<author>Malou Rongalerios-Escudero</author>
<date>
<month>November</month>
<day>08</day>
<year>2001</year>
</date>
<body>Naapektuhan ang ginagawang paglilitis sa kasong plunder ni dating Pangulong Estrada matapos na dapuan ito ng sore eyes dahilan para hilingin ng kayang abogado na huwag na itong dumalo sa trial. Lalo pang sumama ang katawan ni Estrada dulot ng labis na pagdaramdam sa sinapit na malagim na kamatayan ng kaibigang aktres na si Nida Blanca. Dahil dito, pinagbigyan naman ng Third Division ng Sandiganbayan ang kahilingan ng kanyang abogadong si Atty. Jose Flaminiano na huwag nang dumalo at hindi naman tumutol dito si Ombudsman Aniano Desierto. &amp;quot;For humanitarian consideration, the court grants the request,&amp;quot; ani Justice Anacleto Badoy, chaiman ng Third Division. Kaugnay nito, hiniling naman ni Atty. Rene Saguisag na huwag na ring padaluhin sa pagdinig si Jinggoy Estrada upang makatipid ang pamahalaan dahil iisa lamang ang grupo ng escort na magbabalik sa mag-ama sa Veterans Memorial Medical Center. Sinabi naman korte na ang desisyong payagan na lumiban ang mag-ama ay para lamang sa kahapong paglilitis. Hihilingin rin nila ang pagliban ng kanilang kliyente sa mga susunod na hearing hanggang sa gumaling ang karamdaman nito. Ayon kina VMMC doctors Lito Asilo at Lilia Lorenza, maaaring tumagal ng mahigit isang linggo ang karamdaman ng dating pangulo at mayroong posibilidad na mahawa sa sore eyes si Jinggoy. Kahit wala ang mag-ama, ipinagpatuloy ng Third Division ang pagdinig kung saan iprinisinta ng prosecution ang kanilang mga testigo. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=139429&amp;publicationSubCategoryId=92</link>
</article>
<article>
<title>RP, Bahrain nagkasundo</title>
<author>Lilia Tolentino</author>
<date>
<month>November</month>
<day>08</day>
<year>2001</year>
</date>
<body>Dalawang kasunduan ang nilagdaan kahapon ng Pilipinas at Bahrain na ang layon ay mapagbuti pa ang relasyon ng dalawang bansa kaugnay ng opisyal na pagbisita sa bansa ni Prime Minister Khalifa Bin Salman Al-Khalifa. Ang unang kasunduan ay nauukol sa pag-iwas sa dobleng pagbabayad ng buwis ng mga Pinoy na manggagawa doon at mamamayan ng Bahrain sa bansa. Ang ikalawang kasunduan ay ang promosyon naman ng kanilang mga negosyo sa kani-kanilang bansa. (Ulat ni Lilia Tolentino)</body>
<link>http://www.philstar.com/Article.aspx?articleId=139441&amp;publicationSubCategoryId=92</link>
</article>
<article>
<title>Budget ng boxing,horse racing mas malaki sa housing</title>
<author>Malou Rongalerios-Escudero</author>
<date>
<month>November</month>
<day>08</day>
<year>2001</year>
</date>
<body>Mas malaki pa ang pinagsamang budget ng mga ahensiyang nangangasiwa sa karera ng kabayo at boksing kaysa sa budget na nakalaan sa pagpapatayo ng pabahay sa bansa sa taong 2002. Ayon kay Surigao del Norte Rep. Robert Ace Barbers, aabot lamang sa P56.6 milyon ang budget ng Housing and Urban Development Coordinating Council (HUDCC) samantalang ang pinagsamang budget ng horse racing (Philippine Racing Commission, P38.6 million) at boxing (Games and Amusement Board, P42.7 million) ay P81.3 million. Ipinagtataka ni Barbers kung bakit napakaliit lamang ng budget na inilaan ng pamahalaan para sa housing sector gayong lumalala ang problema ng squatting sa bansa. Idinagdag ni Barbers na kung hindi gagamitin ng maayos ang kakaunting pondo ng housing sector ay lalong tataas ang bilang ng squatters sa bansa. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=139442&amp;publicationSubCategoryId=92</link>
</article>
<article>
<title>Pension ni Marcos tinanggap ni Imelda</title>
<author>Joy Cantos</author>
<date>
<month>November</month>
<day>08</day>
<year>2001</year>
</date>
<body>Matapos ang mahabang taon, tinanggap kahapon ni dating Unang Ginang Imelda Marcos ang old age pension checks bilang benepisyo ng isang sundalo ng namayapa nitong asawang si dating Pangulong Ferdinand Marcos sa Philippine Veterans Administration Office (PVAO) sa Camp Aguinaldo kahapon. Ang dalawang tseke na nagkakahalaga ng P24,000 at P22,500 ay personal na iniabot ni Defense Secretary Angelo Reyes kay Gng. Marcos. Sinabi ni Reyes na medyo natagalan ang pagbibigay ng nasabing mga bepisyo sa pamilya ng yumaong dating pangulo dahil hindi agad nag-aplay ang mga ito sa PVAO para makakuha ng benepisyo. (Ulat ni Joy Cantos)</body>
<link>http://www.philstar.com/Article.aspx?articleId=139452&amp;publicationSubCategoryId=92</link>
</article>
<article>
<title>Compulsory drug testing binatikos ni Pimentel</title>
<author>Rudy Andal</author>
<date>
<month>November</month>
<day>08</day>
<year>2001</year>
</date>
<body>Pinangangambahan ni Senate Minority Leader Aquilino Pimentel Jr., na maging daan lamang sa malawakang pangungurakot at anomalya sa Land Transportation Office (LTO) ang pagpapatupad ng compulsory drug testing sa lahat ng driver na kukuha ng bagong lisensiya. Sinabi ni Pimentel ang bagay na ito matapos matuklasan na walang garantiya ang pamahalaan na masusugpo ang drug addiction sa hanay ng mga driver kahit dumaan pa sa compulsory drug testing na nagkakahalaga ng P300 bawat driver dahil walang garantiya na matutuklasang gumagamit o hindi ng droga ang sinumang aplikante. Iginiit pa ni Pimentel na hindi nakatitiyak ang LTO na mahuhuli ang sinumang drug addict na driver dahil may mga paraan ang mga ito upang makaligtas o hindi mabukong gumagamit ng shabu o marijuana. Naniniwala si Pimentel na tanging mga may-ari at operator ng klinikang aprubado ng LTO ang siyang makikinabang sa P300 na ibinabayad ng bawat driver para sa compulsory drug testing. Inihayag pa nito na maraming nakakaalam na hindi epektibong mahuhuli ang drug addict sa naturang sistema kaya walang justification ang LTO na ipagpatuloy pa ang pagpapatupad ng naturang requirements. Sinabi pa ng mambabatas na hindi lamang inutil na gumastos ng halagang P300 ang bawat driver kada tatlong taon sa pagkuha ng bagong lisensiya, kundi arbitrary at mapanupil na paraan upang tugunan ang problema sa droga. Sinabi ni Pimentel na unang ipinatupad ang compulsory drug testing sa pamamagitan ng memorandum circular ni dating LTO chief Benjamin Calima sa panahon ng Estrada administration pero pansamantalang sinuspinde dahil pumalag ang publiko. Ibinalik lamang ni LTO chief Edgardo Abenina ang bagong patakaran. (Ulat ni Rudy Andal)</body>
<link>http://www.philstar.com/Article.aspx?articleId=139453&amp;publicationSubCategoryId=92</link>
</article>
<article>
<title>10 testigo kay Nida lumutang</title>
<author>Joy Cantos,Ellen Fernando, Andi Garcia,Lilia Tolentino, Jhay Mejias at Danilo Garcia</author>
<date>
<month>November</month>
<day>09</day>
<year>2001</year>
</date>
<body>Sampung testigo na ang hawak ngayon ng PNP-Task Force Marsha na handang magbigay ng mahalagang impormasyon hinggil sa brutal na pagpatay sa beteranang aktres na si Nida Blanca kamakalawa sa parking area ng Atlanta Towers Centre sa Greenhills, San Juan. Ayon kay PNP-Criminal Investigation and Detection Group chief, Director Nestorio Gualberto, masusing pinag-aaralan ngayon ng pulisya ang ibinigay na mga testimonya ng mga saksi at sa loob ng linggong ito ay inaasahang mailalatag na nila ang anggulo sa motibo sa krimen kundi man tuluyang malutas na ito. Sa hiwalay na imbestigasyon ng National Bureau of Investigation (NBI), lumilitaw na babae at kakilala ng premyadong aktres ang isa sa mga salarin. Ayon kay NBI medico-legal chief Maximo Reyes, pinapatunayan anya ng 13 saksak na tinamo ng aktres na babae ang may gawa nito dahil sa &amp;quot;malambot&amp;quot; at mababaw lahat ang mga tama at ang dalawang saksak sa leeg na pumatid sa extra jugular veins nito ang siyang naging fatal at kanyang ikinamatay. Nilinaw rin ng NBI na buo ang mga kuko ni Blanca at hindi tinanggal gaya ng unang report. Ayon pa sa NBI, mga professional hired killers ang mga dumale kay Blanca. Planado umano ang naturang pagpaslang dahil malinis ang pagsasagawa ng krimen. Nilinis din umano ng killers ang sasakyan ng biktima sanhi upang mabigo ang mga awtoridad na makakuha ng fingerprints ng mga salarin sa crime scene. Nakarekober rin ang mga pulis ng isang kawad ng telepono sa crime scene na hinihinalang ipinansakal kay Blanca. Sinabi ng NBI na posibleng namatay ang aktres sa pagitan ng alas-3 hanggang alas-4 ng madaling araw dahil sa nakita ng medico legal na hindi pa tunaw ang kinain nito. Posible ring sa mga oras na ala-una ay nag-midnight snack pa ang aktres. Base naman sa paniwala ng PNP, pawang amateurs ang salarin dahil kung isang propesyunal ang nasa likod ng krimen ay titiyakin ng mga ito na patay kaagad ang biktima sa isa hanggang dalawang saksak pa lamang. Sa ngayon ay apat na anggulo ang tinututukan ng pulisya  pagnanakaw, kagalit o paghihiganti dahil sa dami ng saksak, napagtripan ng mga sabog sa droga o premeditated murder. Bagaman ibinasura na ng PNP ang anggulong robbery sa insidente ay hindi naniniwala ang pamilya ni Blanca na pagnanakaw ang naging dahilan sa pagpaslang dahil tanging isang hikaw lamang sa kaliwang tenga ang nawawala. Binubusisi rin ng mga awtoridad kung may kinalaman ang sinasabing malaking insurance ng aktres upang mayroong magtangka sa buhay nito. Samantala, nakatakdang imbitahan ng San Juan police ang apat na construction workers, mga guwardiya at ilang empleyado ng Atlanta Towers para isailalim sa finger printing. Naglaan na rin ng P300,000 cash reward si San Juan Mayor JV Ejercito sa sinumang makapagbibigay ng mahalagang impormasyon sa pulisya hinggil sa kaso ni Blanca. Kamakalawa ng gabi ay nauna nang inimbitahan para tanungin ang driver at alalay ng aktres ngunit tumanggi naman ang awtoridad na bansagan ang mga ito bilang mga suspek. Nakatakdang dumating ngayon mula sa California, USA ang nag-iisang anak ng aktres na si Katherine. Kahapon din ay isang message prayer gift ang ibinigay nina Pangulong Arroyo at First Gentleman Mike Arroyo para sa beteranang aktres ng dumalaw ang mga ito sa burol. Ayon sa Pangulo, nabigla siya sa pagkamatay ng aktres at hindi mapaniwalaan ang brutal na pagpaslang dito. Paborito anya niyang aktres si Nida. Noong bata pa siya at nakatira sila sa Iligan kapag dumarating ang pelikula ni Nida katambal si Nestor de Villa sa sinehan sa lalawigan ay dinarayo niya ito kasama ang kanyang mga kaibigan. Sinabi pa ng Presidente na nang magkaroon ng pagbalasa sa MTRCB at nakita niya si Nida na miyembro ng board ay sinabi niyang panatilihin ito sa MTRCB dahil kilala niyang mahusay na artista ito at makakatulong sa maayos na pagpapatakbo ng lupon. Si Blanca, 65, Dorothy Jones sa tunay na buhay at miyembro ng board of directors ng MTRCB ay natagpuang patay sa likurang upuan ng kanyang kotse na nakaparada sa 6th floor parking area ng Atlanta Towers. (Ulat nina Joy Cantos,Ellen Fernando, Andi Garcia,Lilia Tolentino, Jhay Mejias at Danilo Garcia)</body>
<link>http://www.philstar.com/Article.aspx?articleId=139516&amp;publicationSubCategoryId=92</link>
</article>
<article>
<title>Gobyerno wala nang pera</title>
<author>Rudy Andal</author>
<date>
<month>November</month>
<day>09</day>
<year>2001</year>
</date>
<body>Ibinunyag kahapon ni Senator John Osme&amp;ntilde;a na wala nang panggastos ang gobyernong Arroyo sa paghahatid ng pangunahing serbisyo sa mamamayan dahil kakainin ng pagbabayad ng utang panlabas, pasuweldo sa pamahalaan at Internal Revenue Allotment (IRA) ang halos buong budget ng pamahalaan sa 2002. Sinabi ni Sen. Osme&amp;ntilde;a na talagang walang pera ang gobyerno kaya baka mabigong maihatid ang basic services sa mahihirap tulad ng kalusugan, pabahay, seguridad at pagkain. Aniya, hindi naman puwedeng dagdagan ang national budget upang tugunan ang pangangailangan ng mamamayan dahil walang pera ang pamahalaan sanhi ng pagbagsak ng koleksiyon sa buwis. Ipinaliwanag ni Osme&amp;ntilde;a mula sa P780 bilyong panukalang pambansang budget, ipambabayad ng gobyero ang halagang P204 bilyon sa utang panlabas, P134 bilyon ang mapupunta sa pagbabayad naman ng IRA, at gagamitin ang P265 bilyon sa suweldo ng mga kawani ng gobyerno. Aniya, sa matitirang P160 bilyon, kalahati dito ay gagamitin sa maintenance and other operating expenses. Inihayag pa ni Osme&amp;ntilde;a na lulusawin ang ilang tanggapan at ahensiya ng pamahalaan upang makatipid sa budget na siyang pangunahing alternatibo ng Kongreso. Ngunit, sinabi ni Osme&amp;ntilde;a na masyadong mahirap gawin ang dalawang alternatibo kaya walang mapuputol sa budget. Tiniyak ng mambabatas na ipalalabas niya sa Lunes ang listahan ng mga ahensiya, tanggapan at opisina ng pamahalaan na balak lusawin ng Kongreso sa layuning makatipid sa budget. Para kay Osme&amp;ntilde;a, wala umanong ibang paraan kundi rebisahin ang buong panukalang budget ng pamahalaan upang tugunan ang pagbagsak ng pangongolekta ng buwis. (Ulat ni Rudy Andal)</body>
<link>http://www.philstar.com/Article.aspx?articleId=139526&amp;publicationSubCategoryId=92</link>
</article>
<article>
<title>Retirement age ng public school teachers gagawing 55</title>
<author>Malou Rongalerios-Escudero</author>
<date>
<month>November</month>
<day>09</day>
<year>2001</year>
</date>
<body>Upang hindi masyadong mahirapan si mam, ipinanukala kahapon ng isang mambabatas na pagpahingahin ang mga ito ng mas maaga. Ayon kay Bacolod City Rep. Monico Puentevella, dapat nang pababain ang retirement age ng mga public school teachers, mula sa dating 60 sa 55 years old. Sinabi ng kongresista na ang mga guro sa mga pampublikong paaralan ay maituturing na mga buhay na bayani dahil sa kanilang ipinamamalas na sipag at tiyaga sa pagtuturo, bukod pa sa kanilang responsibilidad sa paglahok sa mga community activities at pagseserbisyo bilang poll canvassers at officials tuwing magkakaroon ng eleksiyon sa bansa. Kung maaga umanong makakapagpahinga ang mga guro mula sa kanilang pagtuturo sa edad na 55 ay mas mae-enjoy ng mga ito ang kanilang retirement pay at iba pang benepisyong matatanggap. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=139532&amp;publicationSubCategoryId=92</link>
</article>
<article>
<title>Ari-arian ng mga kumpanya ibebenta kapag hindi nagbigay ng 13th month</title>
<author>Andi Garcia</author>
<date>
<month>November</month>
<day>09</day>
<year>2001</year>
</date>
<body>Nagbanta si Labor Secretary Patricia Sto. Tomas na hindi basta-basta matatakasan ng mga employer ang kanilang obligasyong pagbibigay ng 13th month pay dahil maaari silang makasuhan sa paglabag sa labor code. Ayon kay Sto. Tomas, nasa batas ang pagbibigay ng 13th month pay sa lahat ng manggagawa regular man o hindi. Kung hindi umano tutugon ang mga kumpanyang ito ay kukumpiskahin ang kanilang mga makinarya at ipasusubasta para maipambayad sa kanilang mga manggagawa. Ang pahayag ay kasunod ng banta ng may 2,000 kumpanya na hindi kakayanin ang pagbibigay ng nabanggit na year-end bonus dahil na rin umano sa nararanasang pagkalugi ng karamihan sa mga kumpanya dulot ng hindi magandang takbo ng ekonomiya sa bansa. (Ulat ni Andi Garcia)</body>
<link>http://www.philstar.com/Article.aspx?articleId=139540&amp;publicationSubCategoryId=92</link>
</article>
<article>
<title>'Nanang' nagbabanta pa rin sa Palawan</title>
<author>Angie dela Cruz</author>
<date>
<month>November</month>
<day>09</day>
<year>2001</year>
</date>
<body>Patuloy na nagbabanta ang bagyong &amp;quot;Nanang&amp;quot; sa bansa partikular sa bahagi ng Palawan kung saan kahapon ay namataan ito sa layong 70 kilometro kanluran ng Roxas City taglay ang pinakamalakas na hangin na 75 kilometro bawat oras malapit sa gitna at may pagbugso hanggang 90 kilometro bawat oras. Ngayong umaga ay inaasahan ang bagyo na nasa bahagi ng southern Mindoro at Calamigan group at kanluran ng Coron, Palawan. Nakataas ang babala ng bagyo bilang 2 sa buong Aklan, Capiz, Northern Iloilo, Northern Antique, Romblon at Cuyo Island, Mindoro Provinces, Lubang Island at Calamian Group. Signal number 1 sa buong Batangas, Southern Quezon, Camarines Provinces, Albay, Sorsogon, Burias Island, Marinduque, Masbate, nalalabing bahagi ng Northern Palawan, Bantayan Island, nalalabing bahagi ng Antique, Iloilo at Northern Negros. (Ulat ni Angie dela Cruz)</body>
<link>http://www.philstar.com/Article.aspx?articleId=139543&amp;publicationSubCategoryId=92</link>
</article>
<article>
<title>Pinay maid 2 ulit hinalay sa HK</title>
<author>Eunice Wong</author>
<date>
<month>November</month>
<day>09</day>
<year>2001</year>
</date>
<body>Isang Pinay na domestic helper sa Hong Kong ang dalawang ulit na ni-rape ng isang Pakistani makaraang hindi niya mapautang ng $20,000, ayon sa High Court Jury. Ang biktimang Pinay, 33, ay ipinakilala sa suspect na si Khan Arshed, 25, ng isang kaibigan noong nakalipas na Disyembre 27 ng nagdaang taon. Simula noon ay madalas nang mag-usap sa telepono ang dalawa at tatlong ulit na nagkita ng personal. Itinanggi naman ni Khan ang kasong iniharap laban sa kanya. Base sa ulat, matapos na magkakilala ang dalawa ay nagawa pa ni Khan na umutang sa biktima ng halagang $20,000. Naniwala ang biktima na may matatag itong trabaho sa isang construction site kaya pinangakuan niya itong hahanap na mauutangan. Binigay pa umano ng suspect sa biktima ang kanyang passport at ID bilang prenda sa uutangin nito. Gayunman, nabigo ang biktima na makahanap ng pera para sa suspect kaya sila nagkita ay para maibalik sa suspect ang kanyang mga dokumento. Binanggit pa ng biktima na sa Kei Lai Hotel sa Man Ming Land Yau Ma Tei nakipagkita sa kanya ang suspect na doon siya hinalay nito ng dalawang ulit. Sa kabila nang kanyang pagmamakaawa ay hindi siya inintindi ng suspect kundi pinagpatuloy nito ang panghahalay. Ang pagdinig sa kaso ay nagpapatuloy sa sala ng Deputy Judge Gerard McCoy. (Ulat ni Eunice Wong)</body>
<link>http://www.philstar.com/Article.aspx?articleId=139550&amp;publicationSubCategoryId=92</link>
</article>
<article>
<title>Mister ni Nida suspek!</title>
<author>Joy Cantos,Ellen Fernando at Andi Garcia</author>
<date>
<month>November</month>
<day>10</day>
<year>2001</year>
</date>
<body>Matapos na lumutang ang anggulo na &amp;quot;murder for insurance,&amp;quot; isinama na rin ng PNP ang asawa ni Nida Blanca na si Rod Lauren Strunck sa mga suspek na posibleng may kinalaman sa brutal na pagpaslang sa aktres. &amp;quot;Lahat suspek,&amp;quot; mariing pahayag ni PNP-Criminal Investigation and Detection Group chief, Director Nestorio Gualberto. &amp;quot;Everybody is a suspect here, were digging deeper into the case.&amp;quot; Ayon kay Gualberto, head ng Task Force Marsha, lahat ng anggulo ay masusi nilang tinitingnan sa kaso ni Nida at maging mga mahal nito sa buhay kabilang ang asawa nito, malalapit na kaibigan at kasama sa trabaho ay mga suspek sa kaso. Umiwas naman ang National Bureau of Investigation na ungkatin ang anggulong murder for insurance dahil hindi umano magandang pag-isipan ng masama ang mga kamag-anak at naulila ng yumaong aktres. Nabatid na maging ang mga personal na pag-aari ni Blanca katulad ng bahay nito sa White Plains, insurance at iba pa ay masusi na ring pinag-aaralan ngayon ng task force. Lumitaw ang anggulong insurance dahil na rin sa isang dayuhan ang asawa ni Blanca. Masusi ring sinisilip ng Task Force Marsha ang kumalat sa website mula sa umanoy isang di nagpakilalang kaibigan ni Blanca na nagtuturo kay Strunck na umanoy siyang killer ng aktres. Ayon sa kumalat sa website, isa umanong &amp;quot;gambler&amp;quot; o sugarol si Strunck at halos ay nakadepende na ito kay Nida na nagsilbi umanong martir sa kanilang pagsasama. Napag-alaman pa na naihinga ni Blanca sa dalawang kaibigan sa showbiz na sina Delia Razon at Caridad Sanchez ang tila hindi nila pagkakaunawaan ni Rod matapos maisalin nang lahat sa pangalan ng kanyang nag-iisang anak na si Katherine ang mga ari-arian nito. Umuungot umano si Rod na bigyan siya ng bahagi ng kayamanan o kayay isalin ang ilang naipangalan na kay Katherine sa pangalan ni Rod, bagay na ayaw gawin ni Nida. May duda ang ilang nagsidalo sa lamay ng aktres na posible umanong pinilit ang biktima na pumirma sa isang dokumento na nauwi sa panlalaban nito na humantong sa malagim nitong kamatayan. Handa namang tumayong testigo ang ilang kasamahan ni Blanca sa industriya at isa na rito ang premyadong scriptwriter na si Racquel Villavicencio na nagsabing laging magkatabi ang kotse nila sa parking area ng Atlanta sa tuwing mayroon silang review, pero nagulat si Villavicencio nang mapanood niya sa telebisyon na nasa isang sulok na ang kotse ni Nida gayong sabay halos nilang iniwan ito sa iisang lugar. Ayon pa sa isang impormante na kilalang malapit sa aktres, nakita umano ng mga guwardiya sa Atlanta Centre ang asawa ng aktres kasama ang assistant nito na nakilala lamang sa pangalang Elena bandang alas-11 ng gabi noong Lunes. Sinabi ng source na hinahanap umano ng dalawa ang aktres sa mismong parking ng gusali at bagaman nakita ng mga ito ang kotse ng aktres ay hindi umano ito pinuntahan at hindi rin sinubukang buksan. Makalipas ang dalawang oras ay bumalik sa Atlanta ang asawa ng aktres na nag-iisa na at umalis na rin ito mag-isa. Kasabay nito, dalawang amiga ni Nida, isang babae at isang lalaki ang ipinatawag ng Task Force Marsha para magbigay linaw sa isinasagawang imbestigasyon. Si Nida ay natagpuang tadtad ng saksak sa parking area sa 6th floor ng Atlanta Tower sa Greenhills, San Juan. Samantala, iniurong ang takdang cremation ni Blanca bukas matapos na muling maantala ang pag-uwi sa bansa ng kanyang anak. (Ulat nina Joy Cantos,Ellen Fernando at Andi Garcia)</body>
<link>http://www.philstar.com/Article.aspx?articleId=139640&amp;publicationSubCategoryId=92</link>
</article>
<article>
<title>Garchitorena nakahanap ng kakampi</title>
<author>Malou Rongalerios-Escudero</author>
<date>
<month>November</month>
<day>10</day>
<year>2001</year>
</date>
<body>Nakahanap ng kakampi si Sandiganbayan Presiding Justice Francis Garchitorena sa mga akusasyon nito laban kay Justice Anacleto Badoy matapos na suportahan at patotohanan kahapon nang nasa 115 empleyado ng Sandiganbayan ang nilalaman ng sulat ng una na nagsasaad na laging huli kung pumasok sa kanyang opisina si Badoy at pala-absent rin umano ito. Sa ipinalabas na pahayag ng Sandiganbayan Employees Association (SEA), inamin ng mga lumagdang empleyado na sa ngayon ay nahaharap sa isang malaki at masakit na dagok ang Sandiganbayan dahil sa nangyayaring awayan sa pagitan nina Garchitorena at Badoy pero lubos anya ang kanilang suporta sa krusada ni Garchitorena para sa pakikipaglaban at pagsisiwalat ng mga katotohanan. Nagdesisyon ang samahan na magpalabas ng kanilang pahayag dahil na rin sa umanoy batuhan ng putik ng magkabilang panig na kumakaladkad sa institusyon. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=139646&amp;publicationSubCategoryId=92</link>
</article>
<article>
<title>Libu-libong sako ng asukal nabubulok lang sa warehouse</title>
<author>Rudy Andal</author>
<date>
<month>November</month>
<day>10</day>
<year>2001</year>
</date>
<body>Ibinulgar ni Senador Tessie Aquino-Oreta na mahigit 17,000 sako ng asukal ang nabulok sa warehouse ng National Food Authority (NFA) sa lalawigan ng Albay dahil nabigo ang Bureau of Customs (BoC) na isubasta ang produkto. Sinabi ni Oreta na kailangang magkaroon ng mahusay na koordinasyon ang NFA at BoC hinggil sa pagbibigay ng prayoridad sa nabubulok na hot items tulad ng pagkain sa pamamagitan ng pagbebenta ng puslit na produkto sa halip na mabulok lamang. Iniulat ni Oreta na umabot sa 17,000 sako ng imported na asukal ang nananatiling nabubulok sa NFA warehouse sa Albay sa kabila ng patuloy na request ng ahensiya sa BoC na isubasta ang produkto. Bahagi ang naturang asukal sa 50,000 metriko toneladang inangkat ng NFA sa ilalim ng minimum access volume program, ngunit kinumpiska ng BoC ang inangkat na asukal mula sa Vietnam dahil wala umanong clearance. Ikinatwiran naman ng NFA na may clearance ng Sugar Regulatory Administration ang pag-aangkat ng asukal sa Vietnam na gagamitin sana noong Setyembre nitong nakaraang taon. Sinabi pa ni Oreta na nagbigay din ng clearance ang BoC sa katagalan sa pagpapalabas ng kargamento nang hindi nagbabayad ang NFA ng buwis dahil nangako ang ahensiya na magbabayad ng halagang P113.2 milyon sa loob ng isang taon. (Ulat ni Rudy Andal)</body>
<link>http://www.philstar.com/Article.aspx?articleId=139653&amp;publicationSubCategoryId=92</link>
</article>
<article>
<title>GMA pangungunahan ang National Day of Prayer and Fasting</title>
<author>Lilia Tolentino at Andi Garcia</author>
<date>
<month>November</month>
<day>10</day>
<year>2001</year>
</date>
<body>Pangungunahan ngayon ni Pangulong Arroyo ang mga Filipino sa paggunita sa National Day of Prayer and Fasting na gagawin sa Quirino Grandstand ngayong alas-4 ng hapon. Sa isang mensaheng ipinalabas ng Pangulo, nanawagan siya sa mga mamamayan na dumalo sa natatanging araw na ito at sama-samang manalangin para mapalakas ang pambansang pagkakaisa upang malampasan ng bansa ang krisis. At bilang handog sa pagdiriwang na ito, magbibigay ng libreng sakay ang pangasiwaan ng LRT at MRT mula alas-2 ng hapon hanggang alas-7 ng gabi ngayong araw na ito para sa mga taong nais na makiisa sa pagtitipon sa Luneta. Kaugnay pa rin ng naturang selebrasyon, isasara sa trapiko ang mga lansangang saklaw ng Rizal Park. (Ulat nina Lilia Tolentino at Andi Garcia)</body>
<link>http://www.philstar.com/Article.aspx?articleId=139658&amp;publicationSubCategoryId=92</link>
</article>
<article>
<title>Mister ni Nida ipatatawag na</title>
<author>Joy Cantos at Danilo Garcia</author>
<date>
<month>November</month>
<day>11</day>
<year>2001</year>
</date>
<body>Nakatakdang ipatawag ng PNP Task Force Marsha ang dayuhang asawa ng pinaslang na beteranang aktres na si Nida Blanca para bigyang linaw ang kumalat sa website mula sa isang di nagpakilalang kaibigan ng biktima na nagtuturo kay Rod Strunck na siya umanong killer ng aktres. Ayon kay PNP Criminal Investigation and Detection Group chief, P/Director Nestorio Gualberto, hepe ng Task Force Marsha, kukunan nila ng pahayag si Strunck matapos idetalye ng isang e-mail sender na nagpakilala sa pangalang &amp;quot;Jonathan&amp;quot; na lubog umano sa utang ang mister ni Blanca sanhi ng matinding pagkagumon nito sa sugal. Bunga nito iginigiit umano ng lalaki na ipagbili ang tahanan ng mag-asawa sa halagang P25 hanggang P30M. Sinabi ni Gualberto na wala pa silang principal suspects dahil nasa proseso pa rin sila ng pag-evaluate sa lahat ng impormasyon na natatanggap nila, kabilang na rito ang mga testimonya ng mga lumutang na testigo. Ang pagpapatawag kay Strunck ay bahagi anya ng imbestigasyon dahil magsisimula ang kanilang pagtatanong sa mga taong malalapit sa aktres ay ito ay sa mismong pamilya nito, kaanak at malalapit na kaibigan. Malaki ang kumpiyansa ng Task Force Marsha na malulutas ang kaso sa lalong madaling panahon dahil na rin sa nakalap nilang mahahalagang lead na tutukoy sa mga salarin. &amp;quot;Maganda na ang itinatakbo ng imbestigasyon natin, nag-move na. Kung nasa loob na tayo ng tunnel, me nakikita na tayong liwanag,&amp;quot; pahayag ng opisyal. Nauna nang ibinasura ng PNP ang anggulong robbery at hindi rin umano mga drug addict ang killers ni Blanca. Kabilang rin sa anggulong tinututukan ngayon ang huling kasama ni Blanca na naglaro sa Casino Filipino sa Para&amp;ntilde;aque ilang oras bago ito matagpuang patay sa kanyang kotse na nakaparada sa parking area ng 6th floor ng Atlanta Centre Towers sa Greenhills. Samantala, hindi naman naniniwala si Mario Arcilla, pinsan ni Blanca, na magagawa ni Strunck ang pagpaslang sa kanyang pinsan dahil maganda anya ang samahan ng mag-asawa at masaya sa loob ng 22 taon nilang pagsasama. Kaugnay nito, pinaghahanap na rin ng operatiba ng PNP-CIDG ang tatlo umanong kahina-hinalang lalaki na nakitang gumagala sa 6th floor ng Atlanta Towers noong gabi ng Nobyembre 6 o ilang oras bago pinaslang ang aktres. Magugunita na si Blanca ay natagpuang nakalugmok sa backseat ng kanyang kotse at tadtad ng 13 saksak sa mukha at katawan. (Ulat nina Joy Cantos at Danilo Garcia)</body>
<link>http://www.philstar.com/Article.aspx?articleId=139743&amp;publicationSubCategoryId=92</link>
</article>
<article>
<title>1 linggong holiday sa Pasko binawi ni GMA</title>
<author>Lilia Tolentino</author>
<date>
<month>November</month>
<day>11</day>
<year>2001</year>
</date>
<body>Binawi na ni Pangulong Arroyo ang nauna niyang planong magpatupad ng isang linggong bakasyong grande para sa pribadong sektor sa pagdiriwang ng Pasko at Bagong Taon at sa halip ay gagawin na lamang itong optional. Sa kanyang radio program na &amp;quot;May Gloria ang Bukas Mo,&amp;quot; sinabi ng Presidente na ang binibigyan niya ng konsiderasyon ngayon ay ang hindi sapilitan kundi optional na deklarasyon ng isang linggong bakasyon sa Pasko at Bagong Taon sa mga pribadong kumpanya. &amp;quot;Pinalutang ko ang ideya nang maaga para makakuha ng reaksiyon sa ibat ibang sektor na maaapektuhan ng patakaran,&amp;quot; wika ng Pangulo. Gusto umano niyang magkaroon ng debate sa isyu para makakuha ng mga rekomendasyon at opinion sa ibat ibang grupo. At nagbago ang desisyong ito ng Pangulo makaraang maghayag ng paniniwala ang mga manggagawang arawan ang suweldo na malaki ang mawawala sa kanila sa sandaling magpatupad ng isang linggong Christmas vacation. Naunang ipinahayag ng Malaca&amp;ntilde;ang na balak nitong magpatupad nang isang linggong bakasyon ng manggagawa mula Disyembre 24 hanggang Enero 2. Subalit maraming manggagawa sa pribadong sektor ang naghayag na hindi makakatulong sa ekonomiya ang mahabang bakasyon at ang mag-e-enjoy lamang umano rito ay mga government employee. (Ulat ni Lilia Tolentino)</body>
<link>http://www.philstar.com/Article.aspx?articleId=139753&amp;publicationSubCategoryId=92</link>
</article>
<article>
<title>Palm oil farms paunlarin - Loren</title>
<author>Rudy Andal</author>
<date>
<month>November</month>
<day>11</day>
<year>2001</year>
</date>
<body>Hiniling ni Senate Majority Leader Loren Legarda ang isang congressional inquiry, in aid of legislation, sa posibilidad na paunlarin ang palm oil industry upang patatagin ang ekonomiya at matugunan ang problema ng kahirapan sa Mindanao. Sa isang resolusyon, hiniling ni Legarda sa Senate committees on agriculture and food at trade and industry na pag-aralan ang pagpapaunlad ng mga palm oil plantation upang malutas ang kakulangan ng hanapbuhay at mapataas ang kita ng mga pamilya sa Mindanao. Sinabi ni Legarda na ang isang maunlad na palm oil industry, bukod sa dagdag na foreign exchange savings ay makikipagsabayan ang Pilipinas sa pandaigdigang pamilihan para sa edible oils. Sa Mindanao nanggagaling ang may 60,000 tonelada ng palm oil bawat taon, kulang ng 34,500 tonelada para sa taunang pangangailangan ng bansa, ayon sa Philippine Coconut Authority. Upang matugunan ang kakulangan, kailangang mag-angkat ang mga lokal na industriya ng palm oil na nagkakahalaga ng $20 milyon ng edible oil mula sa mga kalapit-bansa sa Asya. Nauna nang iniulat ng Department of Agriculture na isang kompanyang Filipino-Malaysian ang nais magtayo ng palm oil plantation sa Agusan del Sur. Ang proyekto ay inaasahang magdudulot kada taon ng 1.24 milyong tonelada ng palm oil at 320,000 tonelada ng palm kernel oil na nagkakahalaga ng $800 milyon. May 8,000 manggagawa ang hihirangin para sa proyektong nabanggit. (Ulat ni Rudy Andal)</body>
<link>http://www.philstar.com/Article.aspx?articleId=139760&amp;publicationSubCategoryId=92</link>
</article>
<article>
<title>Solusyon sa lumalalang basura: Incinerator papayagan na</title>
<author>Malou Rongalerios-Escudero</author>
<date>
<month>November</month>
<day>11</day>
<year>2001</year>
</date>
<body>Pag-aaralan na ng dalawang kapulungan ng Kongreso na amyendahan ang Clean Air Act at payagan na ang paggamit ng incinerator sa bansa upang mabigyan ng solusyon ang lumalalang problema sa basura. Ang desisyon sa paggamit ng incinerator ay binuo nina Senate President Franklin Drilon at Speaker Jose de Venecia matapos makita ang matagumpay na proyektong ito sa London kung saan matatagpuan ang pinaka-modernong incinerator. Ayon kay de Venecia, panahon na para rebisahin ang Clean Air Act at masusing pag-aaralan ang paggamit ng incinerator sa bansa. Bukod sa incinerator, isusulong din ng Kongreso ang landfill garbage recycling operation sa Pilipinas. Magugunitang ipinagbawal sa Pilipinas ang paggamit ng incinerator sa ilalim ng CAA dahil sa paniniwalang nakakadagdag ito sa polusyon sa hangin. Sina de Venecia at Drilon ay kasalukuyang nasa London kasama ang iba pang mambabatas dahil na rin sa imbitasyon ng British parliament. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=139767&amp;publicationSubCategoryId=92</link>
</article>
<article>
<title>Pagtubos ng kumpiskadong lisensiya at plaka ng sasakyan sa LTO, door-to-door na</title>
<author>Angie dela Cruz</author>
<date>
<month>November</month>
<day>11</day>
<year>2001</year>
</date>
<body>Wala ng kapagod-pagod, wala ng aaksayahing oras at wala na ring gagastusing pamasahe at higit sa lahat ay di na mag-aabsent sa trabaho ang lahat ng mga driver sa Metro Manila na tutubos ng kanilang mga kumpiskadong lisensiya at plaka ng mga sasakyan sa Land Transportation Office (LTO). Ito ay makaraang makipagkasundo si LTO chief Edgardo Abenina sa courier king ng bansa, ang LBC, para bigyan ng sapat na serbisyo ang mga driver at vehicle plate owners sa pagtubos ng lisensiya at plaka sa mas mabilis at mas kumbenienteng paraan. Mayroong 511 LBC centers ang kumpanya kasama na ang LBC Manila North at South Expressway ang handang magbigay ng serbisyo para sa nasabing mga transaksiyon gayundin ang mga LBC centers na nasa lahat ng LTO offices sa Kalakhang Maynila. Sa halagang P140 service fee, ang mga confiscated drivers license at vehicle plates ay dadalhin ng LBC door-to-door sa loob ng dalawang araw lamang. Sinabi ni LBC vice president for express Metro Manila Lorenz Nino, ang naturang proyekto ay may tatlong buwan na pilot run na magsisimula bukas, Nob. 12 at magtatapos sa Peb. 12, 2002. Matapos ang pilot run, inaasahang seserbisyuhan na rin ng LBC ang buong bansa sa pagtubos ng kumpiskadong drivers license at plaka gayundin ang pag-aplay para sa bagong aplikante ng drivers license at renewal ng registration ng mga sasakyan. Sinabi ni Abenina na ang naturang proyekto ay isang paraan ng patuloy na pagpapabuti ng serbisyo sa publiko ng LTO.(Ulat ni Angie dela Cruz)</body>
<link>http://www.philstar.com/Article.aspx?articleId=139773&amp;publicationSubCategoryId=92</link>
</article>
<article>
<title>&amp;quot;Panatang makabayan&amp;quot; binago na ...</title>
<author>Danilo Garcia</author>
<date>
<month>November</month>
<day>11</day>
<year>2001</year>
</date>
<body>Ipinalabas na ng Department of Education (DepEd) ang rebisadong bersiyon na nakalakhan natin sa mga paaralan nasa Panatang Makabayan na ipinag-utos ni Secretary Roco na agad na ipatupad tuwing umaga sa regular na flag ceremony. Ipinalabas ni Roco ang DepEd Order no. 54 na nag-uutos sa lahat ng empleyado, regional directors, superintendents, at lahat ng prinsipal na ipakabisado ang bagong Panata sa lahat ng mag-aaral. Bibigkasin ito ng lahat ng empleyado at mag-aaral sa regular na flag ceremony tuwing Lunes habang bibigkasin naman ito ng lahat ng estudyante araw-araw tuwing mag-uumpisa ang kanilang klase. Ang bagong Panatang Makabayan ay bibigkasin ngayon mula sa Iniibig ko ang Pilipinas, aking lupang sinilangan, Tahanan ng aking lahi, Kinukupkop ako at tinutulungan Maging malakas, masipag at marangal Dahil mahal ko ang Pilipinas. Diringgin ko ang payo ng aking magulang, Susundin ko ang tuntunin ng paaralan. Tutuparin ko ang tungkulin ng mamamayang makabayan Naglilingkod, nag-aaral at nagdarasal ng buong katapatan. Iaalay ko ang aking buhay, pangarap, pag-sisikap sa bansang Pilipinas. Samantala, hindi naman nagbigay ng pahayag ang kagawaran kung may nais nitong baguhin ang kasalukuyang pambansang awit na Lupang Hinirang na kakambal ng Panata tuwing umaga sa mga paaralan. (Ulat ni Danilo Garcia)</body>
<link>http://www.philstar.com/Article.aspx?articleId=139778&amp;publicationSubCategoryId=92</link>
</article>
<article>
<title>300 OFWs minamaltrato</title>
<author>Butch Quejada</author>
<date>
<month>November</month>
<day>12</day>
<year>2001</year>
</date>
<body>Mahigit sa 300 Overseas Filipino Workers (OFWs) sa Kuwait ang ibinunyag na dumanas ng ibat ibang uri ng kalbaryo sa kamay ng mga naging among Arabo at recruiters, kung saan ang ilan sa mga ito ay ginawang sex slaves, kinuryente at may iniulat pang namatay matapos bugbugin. Ito ang inihayag ng OFWs na si Rebecca Alias, 57, ng Candelaria, Quezon na dumating sa Ninoy Aquino International Airport dakong alas-3 kamakalawa ng hapon lulan ng Gulf Air flight GF-154 mula sa Kuwait via Bahrain. Si Alias ay dumulog kay NAIA-Overseas Workers Welfare Administration chief officer Olive Sunpongco upang iparating ang mga hinaing ng may 340 distressed OFWs na kasalukuyang kinakalinga ng OWWA Center sa nasabing bansa. Ilan sa mga binanggit ni Alias na umanoy nakararanas ng kalupitan ay sina Ailene Binuya, Elvira Bayani, Divina Bonser, Wina Pasion, Santa Asoy, Evangeline Lumbao, Nieves Carillo, Josephine Dragon, Hadja Naemiya Ali, Helen Bayanan at Elizabeth Aleja. Ipinahayag ni Alias na matinding kalbaryo din aniya ang dinaranas ng mga OFWs na nagtangkang lumayas sa mga amo nilang Arabo sakaling mahuli ay matinding pambubugbog at pag-torture na naging sanhi ng kamatayan ng ilang OFWs. Ayon naman kay Sunpongco, itinuturing na &amp;quot;undocumented&amp;quot; ang karamihan sa mga ito bunsod ng ipinalabas na &amp;quot;total ban&amp;quot; sa lahat ng OFWs na nais magtungo sa Kuwait sanhi na rin ng kawalan ng trabaho roon at ang nakakaalarmang pagtaas ng bilang ng mga insidente ng human right violation. (Ulat ni Butch Quejada)</body>
<link>http://www.philstar.com/Article.aspx?articleId=139874&amp;publicationSubCategoryId=92</link>
</article>
<article>
<title>Nida murder case hiwaga pa rin- NBI</title>
<author></author>
<date>
<month>November</month>
<day>12</day>
<year>2001</year>
</date>
<body>Nahihiwagaan pa rin ang National Bureau of Investigation (NBI) sa umanoy &amp;quot;perfect crime&amp;quot; sa ginawang pagpatay sa beteranang aktres na si Nida Blanca, 65, (Dorothy Jones sa tunay na buhay) noong Miyerkules. &amp;quot;Napakahirap na lutasin ang isang krimen na talagang pinagplanuhan ng husto&amp;quot; pag-amin ni NBI Director Reynaldo Wycoco. Nakakalap na ang mga nag-iimbetiga sa kaso ng ibat ibang anggulo at ang footage ni Blanca at ang mga kasamahan nito nang ito ay pumasok sa Casino Filipino na posibleng makatulong sa paglutas sa brutal na pagpatay sa aktres. Ayon sa NBI na posibleng nakasalo sa pagkain at kalaro pa ni Blanca ang suspek sa Casino Filipino bago ito ay natagpuang patay sa likuran ng kanyang kotse sa ika-6 na palapag ng Atlanta Centre building sa Annapolis St., Greenhills, San Juan. Hinihinala din na pera ang posibleng naging dahilan kung bakit brutal na pinatay si Blanca, ayon sa NBI. Napag-alaman din ng NBI na bago pinatay si Blanca ito ay pumirma sa isang dokumento na nagsasaad na ang lahat ng kanyang mga ari-arian ay mapupunta lang sa kanyang nag-iisang anak na si Kaye. Pinagtutuunan din ng NBI ang anggulong ito na umano ay sobrang napakaselan. Samantala dinalaw ni dating Pangulong Joseph Estrada ang burol ni Blanca kamakalawa ng gabi sa White Plains sa Quezon City. Ito ang kauna-unahang pagkakataon na si Estrada na dati ring artista at nakatambal ni Blanca ay pinayagan ng korte na lumabas sa kanyang pinagkukulungan bukod ang pagdadalo nito sa pagdinig ng kanyang kaso.</body>
<link>http://www.philstar.com/Article.aspx?articleId=139879&amp;publicationSubCategoryId=92</link>
</article>
<article>
<title>8 OFWs kinasuhan ng murder sa Kuwait</title>
<author>Rose Tamayo</author>
<date>
<month>November</month>
<day>12</day>
<year>2001</year>
</date>
<body>Nanganganib na mabitay ang dating Pinay domestic helper (DH) na asawa ng pinaslang na Canadian Air Force technician na si Luc Ethier at ang 7 Overseas Filipino Workers (OFWs) sa Kuwait matapos isa-isang arestuhin ang mga ito ng Kuwaiti authorities simula noong Oktubre 23, taong kasalukuyan at paratangang sangkot o magkakutsaba sa pagkakapaslang noong Oktubre 10 sa nasabing banyaga. Ang dating DH na si Mary Jane Bitos, asawa ni Ethier na naging paralisado dahil sa matinding tama ng bala ng baril sa kaniyang katawan at kasalukuyan pang ginagamot sa Al-Adan Hospital sa Kuwait City at ang mga OFWs na sina Teddy Tamayo, Dolores Espiritu, Jaime Binuya, Zaldy Grecia, Edgar Rubiya, Rev. Nones at isang nagngangalang Rose ay inakusahan ng Kuwaiti authority na magkakutsaba at umanoy pumaslang kay Ethier. Ang mga nabanggit na OFWs ay pawang mga miyembro ng Christian Fellowship Congregation sa Kuwait. Ang mga ito ay nakatakdang sampahan ng kasong murder at conspiracy na may kaparusahang bitay. Bagamat taliwas ito sa naging salaysay at sinumpaang pahayag ni Bitos kay Philippine Ambassador to Kuwait Sukarno Tanggol ng kausapin ito ng huli sa ospital. (Ulat ni Rose Tamayo)</body>
<link>http://www.philstar.com/Article.aspx?articleId=139887&amp;publicationSubCategoryId=92</link>
</article>
<article>
<title>56 libong sanggol namamatay kada taon</title>
<author>Rudy Andal</author>
<date>
<month>November</month>
<day>12</day>
<year>2001</year>
</date>
<body>Iginiit kahapon ni Senate Majority Leader Loren Legarda-Leviste na pondohan ng Philippine Health Insurance Corporation (PhilHealth), Social Security System (SSS) at Government Insurance System (GSIS) ang pagbabakuna sa mga bagong panganak na sanggol upang makaiwas ito sa viral diseases. Ayon kay Sen. Legarda, may 56,000 na Filipino infants o 3.5 percent ng 1.6 milyong bata ang namamatay taun-taon dahil sa kakulangan ng mga ito ng sapat na immunization base sa ulat ng National Statistics Office (NSO) at United Nations International Childrens Emergency Fund (Unicef). Aniya, maiiwasan sana ang pagkamatay ng mga sanggol na ito kung may sapat na immunization program sa infectious diseases. Idinagdag pa ng mambabatas, ang pagiging mahirap ang naging hadlang para sa isang pamilya na madala sa manggagamot o ospital ang kanilang bagong panganak na sanggol upang mabigyan ito ng bakuna. (Ulat ni Rudy Andal)</body>
<link>http://www.philstar.com/Article.aspx?articleId=139893&amp;publicationSubCategoryId=92</link>
</article>
<article>
<title>Parking sa malls, ilibre muna ngayong Kapaskuhan</title>
<author>Rudy Andal</author>
<date>
<month>November</month>
<day>12</day>
<year>2001</year>
</date>
<body>Hiniling kahapon ni Senator Renato Cayetano sa lahat ng may-ari ng shopping malls sa Metro Manila na pansamantalang suspindihin ang pangongolekta nito ng parking fees sa panahon ng Kapaskuhan. Sinabi ni Sen. Cayetano, bilang handog ng mga mall owners sa kanilang mga customers ay dapat pansamantalang suspindihin nila ang parking fees mula December 1 hanggang January 15 bilang &amp;quot;regalo&amp;quot; sa panahon ng Kapaskuhan. Aniya, mas lalong makakabuti kung tuluyang aalisin na nila ang pangongolekta ng parking fees dahil tungkulin naman ng bawat establisimyento na maglagay ng parking area para sa kanilang mga customers. (Ulat ni Rudy Andal)</body>
<link>http://www.philstar.com/Article.aspx?articleId=139897&amp;publicationSubCategoryId=92</link>
</article>
<article>
<title>Balato motibo sa Nida murder?</title>
<author>Joy Cantos at Jhay Mejias</author>
<date>
<month>November</month>
<day>13</day>
<year>2001</year>
</date>
<body>Nakipag-argumento umano ang napaslang na aktres na si Nida Blanca sa ilang taong pilit siyang hinihingan ng balato sa napanalunan sa Casino Filipino sa Para&amp;ntilde;aque noong gabing bago siya patayin. Sinabi ito ng isang babaeng witness na nakakita sa mga ito habang naglalaro sa table 1 ng casino. Ayon sa lumantad na saksi na kinilala lamang sa pangalang &amp;quot;Purple,&amp;quot; narinig niya ang mainitang pagtatalo nina Nida at ilang kasamahan hinggil sa malaking napanalunan ng aktres sa sugal. Narinig din umano niya sa naging usapan ng mga ito na tila di pinautang ng aktres ang isa sa mga kasama nito para makapagpatuloy ng paglalaro sa casino. &amp;quot;Sinabi nung isa, porket nananalo ka na maramot ka na, sige umuwi na tayo, ihahatid ka na namin,&amp;quot; sabi ng witness base sa narinig nitong usapan ng grupo. Isa pang male witness ang nagbigay ng kanyang pahayag na nakita niya nang buhatin ng dalawang lalaki at dalawang babae ang patay na katawan ng aktres at isakay sa backseat ng kotseng Nissan Sentra ng biktima. Sakay ng isang kulay pulang Tamaraw FX na may plakang UFM 731 ang mga ito na pumarada sa naturang car park at magkakatulong na bumuhat sa katawan ng aktres. Ipinaliwanag ng naturang male witness na kasalukuyan siyang nasa loob ng kanyang kotse dakong alas-3 ng madaling araw noong Nobyembre 7 at akmang ipipihit na lamang ang susi ng kanyang kotse para mag-start ng masaksihan ang pangyayari. Kagagaling lang niyang bumisita sa isang kamag-anak na nangungupahan sa isang unit sa nasabing gusali at pauwi na ng masaksihan ang krimen. Sa kasalukuyan ay may 22 testigo na ang hawak ng Task Force Marsha at pitong suspek sa brutal na pagpaslang kay Blanca ang minamatyagan ngayon. Kabilang sa mga witness na kinunan nila ng pahayag ay ang asawa ni Blanca na si Rod Strunck. Ayon sa source mula sa Task Force Marsha, tatlong babae at apat na lalaki na pansamantalang di muna tinukoy ang pagkakakilanlan ang huling nakasama ng aktres sa Casino Filipino. Nabatid na dalawa sa mga babaeng nakasama ni Nida sa casino ay kinilala lamang sa mga alyas na Jing at Norma. Isa dito ay tomboy. Sa nakuhang kopya ng video sa casino, tanging mga kamay lamang ng mga manlalaro, mga lamesa at ang dealer ang nakita dito kaya humiling ang task force na makuha ang &amp;quot;master copy&amp;quot; nito para makita si Blanca at mga kasama nito. Kaugnay nito, nagpahayag ng paniniwala si NBI Director Reynaldo Wycoco na anumang oras ngayong linggong ito ay magsasagawa na ng pag-aresto ang task force sa mga sinasabing suspek sa kaso ng pagpaslang sa premyadang aktres. Sinabi ni Wycoco na masasakote na sa loob ng 24-oras ang salarin dahil sa mga lead na nakuha ng NBI. Ayon pa kay Wycoco na sa kasalukuyang itinatakbo ng imbestigasyon ay lumalabas na planado ang pagpatay at personal na galit ang motibo nito. Kahapon ay naging madamdamin ang naging pahayag ni Katherine &amp;quot;Kay&amp;quot; Torres, anak ng pinaslang na aktres, sa pagharap niya sa ginanap na joint press conference kahapon ng PNP-Task Force Marsha at ng pamilya ng biktima sa White Plains chapel sa Quezon City. &amp;quot;This is really devastating. I hope justice will be served for the death of my Mom,&amp;quot; wika ni Kay. Inihayag rin ni Kay na hindi na niya pabubuksan ang kabaong ng kanyang ina bunsod na rin ng pagkawasak ng mukha ng aktres mula sa tinamo nitong mga saksak sa mukha. Ibig niyang maalala ito ng kanyang pamilya at tagahanga bilang isang &amp;quot;Nida Blanca&amp;quot; hanggang sa maihatid ito sa kanyang huling hantungan. Si Kay ay dumating sa bansa kamakalawa ng gabi mula sa San Francisco, California. Nakatakdang i-cremate ang labi ng aktres bukas matapos ang gagawing funeral mass dakong alas-2 ng hapon sa Christ the King Chapel. (Ulat nina Joy Cantos at Jhay Mejias)</body>
<link>http://www.philstar.com/Article.aspx?articleId=139993&amp;publicationSubCategoryId=92</link>
</article>
<article>
<title>Kongresistang a-absent ng 5 beses patatalsikin</title>
<author>Malou R. Escudero</author>
<date>
<month>November</month>
<day>13</day>
<year>2001</year>
</date>
<body>Babala sa mga pala-absent na kongresista! Nanganganib na mapatalsik sa puwesto ang mga mambabatas sa Mababang Kapulungan ng Kongreso na a-absent ng limang beses sa sesyon sa loob ng isang buwan alinsunod na rin sa utos ni House Speaker Jose de Venecia na parusahan ang mga kongresistang hindi dadalo sa sesyon. Ito ang nabuong desisyon kahapon ng House on Ethics dahil na rin sa lumalalang problema sa quorum sa Kongreso na nagiging dahilan upang wala silang maipasang mahahalagang panukalang batas. Kumbinsido si Isabela Rep. Antonio Abaya, chairman ng komite, na magiging epektibo ang kanyang panukala upang maresolba ang matiding krisis sa kawalan ng quorum. Subalit sinabi ni Abaya na ipiprisinta pa nila ang panukala sa buong kasapi ng institusyon bago tuluyang pagtibayin ng Ethics ang mahigpit na kautusan. Maliban pa dito, awtomatikong ipapalathala sa ibat ibang pahayagan ang mga pangalan ng mga kongresista na laging absent sa session. Ipinaliwanag ni Abaya na kukunin muna ng komite ang paliwanag ng isang kongresista para malaman ang dahilan ng kanyang pagliban. Magsasagawa ng tatlong roll call ang institusyon sa bawat session tuwing sasapit ang alas-4, alas-6 at alas-8 ng gabi. Kung magmimintis ang isang kongresista kahit sa isang roll call ay awtomatiko itong ikokonsiderang absent. (Ulat ni Malou R. Escudero)</body>
<link>http://www.philstar.com/Article.aspx?articleId=140000&amp;publicationSubCategoryId=92</link>
</article>
<article>
<title>Palasyo walang balak i-retire ng maaga si Villanueva</title>
<author>Lilia Tolentino</author>
<date>
<month>November</month>
<day>13</day>
<year>2001</year>
</date>
<body>Mahigpit na pinabulaanan kahapon ng Malaca&amp;ntilde;ang na balak nang i-retire ng maaga ni Pangulong Arroyo si AFP Chief of Staff Gen. Diomedio Villanueva para bigyang daan ang promosyon ni Southcom Chief Roy Cimatu. Sa press briefing, sinabi ni Presidential Spokesman Rigoberto Tiglao na walang ganitong plano ang Pangulo at walang basehan ang ulat. Layon lamang umano ng balitang ito na magkawatak-watak ang militar. Si Villanueva ay nakatakang magretiro sa serbisyo sa Mayo 2002 at ayon sa balita, ito umano ay bibigyan ng puwestong embahador. (Ulat ni Lilia Tolentino)</body>
<link>http://www.philstar.com/Article.aspx?articleId=140007&amp;publicationSubCategoryId=92</link>
</article>
<article>
<title>Bin Laden umamin sa Sept. 11 bombing</title>
<author></author>
<date>
<month>November</month>
<day>13</day>
<year>2001</year>
</date>
<body>Sa kauna-unahang pagkakataon, umamin na ang suspected international terrorist na si Osama bin Laden na ang pinamumunuan niyang al-Qaeda network ang nagpasabog sa World Trade Center twin towers sa New York at Pentagon building sa Washington noong Sept. 11, 2001, pero itinanggi na may kinalaman siya sa anthrax attack sa Amerika. Sa panayam kay bin Laden ng isang Pakistani journalist, may pagmamalaking sinabi ni bin Laden na ang mga pilotong nang-hijack sa tatlong commercial planes na bumangga sa twin towers at Pentagon ay &amp;quot;binasbasan ni Allah.&amp;quot; Ayon pa kay bin Laden, ang mga pinasabog na gusali ay &amp;quot;mga lehitimong target&amp;quot; sa pakikidigma sa imperyalismo ng Amerika. Hindi umano mahalaga kahit husgahan sila ng kasaysayan na mga terorista at hanggang sa kahuli-hulihang patak ng kanyang dugo ay lalaban siya. &amp;quot;America cant get me alive. I can be eliminated, but not my mission,&amp;quot; sabi ni bin Laden sa panayam. Binalaan din ni bin Laden ang Britanya dahil sa tuwirang pagtulong nito sa Amerika at pinagsabihan ang mga bansang Japan, Germany at Australia na huwag manghihimasok sa digmaan. Nauna nang inamin ni bin Laden na ang kanyang al-Qaeda organization ay mayroong nuclear at chemical weapons at mapipilitan umano silang gamitin ito kung gagamit ang US ng ganitong mga armas laban sa kanila.</body>
<link>http://www.philstar.com/Article.aspx?articleId=140013&amp;publicationSubCategoryId=92</link>
</article>
<article>
<title>Yeast vaccine pangontra sa anthrax</title>
<author>Andi Garcia</author>
<date>
<month>November</month>
<day>13</day>
<year>2001</year>
</date>
<body>Tatlong scientist mula sa Denver, Colorado ang nakatuklas na ang pangontra pala laban sa anthrax ay common yeast . Sinabi ni Dr. Pat Morsen ng Denver Research Institute (DRI)na ang yeast na lalong kilala bilang pangunahing sangkap ng pandesal, beer o inuming alak ay dini-develop ngayon bilang bakuna para sa lahat ng uri ng infection bunga ng anthraxis baccilis. Sinabi ni Morsen na dati nang ginagamit ang yeast bilang gamot sa anthrax infection na noon ay endemic lamang sa mga agrikultural na lugar dahil ito ay isa lamang sa maraming foot and mouth disease. Unang ginamit ang yeast noong 1950 sa mga textile workers sa Texas at gayundin ng manalasa ito sa Zimbabwe noong unang bahagi ng dekada 70. Dahil sa counter effect ng yeast o lebadura sa mga African Muslim sa Zimbabwe ay nakontrol ang pananalasa ng anthrax dito na nakapagtala ng mahigit na 1,000 kaso at kumitil ng may 236. Sinabi ng chief pharmacist ng DRI na si Dr. Helen Yates na kayang i-culture ang yeast bilang vaccine at higit pang mapapabilis ang incubation nito na siyang kakain o sasapaw sa anthrax bacteria. Sa paliwanag pa ng mga taga-DRI, ang yeast vaccine kapag nakulapulan na ang anthrax bacteria ay hindi na makakapaglayag pa sa ibang bahagi ng katawan at tuluyan na itong tatalunin ng yeast. Inamin naman ng Center for Disease Control na nakabase sa Atlanta, Georgia ang bisa ng yeast kung gagamiting bakuna sa anthrax. Pero nanatili itong walang kibo kung mabibigyan nila ng ayuda ang DRI upang maaprubahan ng American Food and Drugs ang mga sample vaccines na nadevelop ng mga taga-DRI. (Ulat ni Andi Garcia)</body>
<link>http://www.philstar.com/Article.aspx?articleId=140019&amp;publicationSubCategoryId=92</link>
</article>
<article>
<title>Swiss knife ginamit kay Nida</title>
<author>Joy Cantos at Ellen Fernando</author>
<date>
<month>November</month>
<day>14</day>
<year>2001</year>
</date>
<body>Swiss knife ang ginamit ng hindi pa nakikilalang mga salarin sa pagpaslang sa aktres na si Nida Blanca kaya umano karamihan sa mga tama na tinamo ng biktima ay mababaw. Ito ang lumilitaw sa pagpapatuloy ng isinasaga wang imbestigasyon ng PNP-Task Force Marsha. Ayon sa naunang report, sa 13 tinamong mga saksak ni Blanca sa katawan partikular sa mukha, siyam ang mababaw at &amp;quot;malambot&amp;quot; dahilan para ipalagay na babae ang isa sa mga killer. Ang dalawang saksak nito sa leeg na pumatid sa ugat at isang tama sa bahagi ng kili-kili ang malalim at hinihinalang ikinamatay ng aktres. Nakadiskubre rin sila sa sasakyan ng aktres ng isang plastik ng Jollibee at isang pakete ng Marlboro cigarette nang matagpuan ang bangkay noong Nobyembre 7. Ang nasabing plastik ay naglalaman nang isang hindi pa nauubos na hotdog na hinihinalang kinain o take-out pa ng aktres ngunit nawawala ang resibo nito. Bagaman malabo pa ang anggulong sa labas ng kotse pinaslang ang aktres ay pinangatawanan naman ng mga medical expert na sumuri sa bangkay na malaki ang posibilidad na sa loob ito ng sasakyan sinaksak. Samantala, sa 22 witness na hawak ngayon ng task force, ilan lamang dito ang mapapakinabangan o credible sa imbestigasyon dahil karamihan ay iba-iba ang ibinibigay na mga testimonya. Pinag-aaralan na rin ang video footage ng Casino Filipino sa Para&amp;ntilde;aque City, partikular noong Nob. 7 makaraang sabihin ng Pagcor officials na wala umano ang aktres sa casino noong nabanggit na petsa. Taliwas ito sa pahayag ng lumutang na saksing kinilala sa pangalang &amp;quot;Purple&amp;quot; na katabi niya mismo si Blanca habang naglalaro sa casino ng nabangggit na petsa. Isa pang palaisipan sa mga awtoridad ay ang nadiskubreng kawalan ng pangalan ni Rod Lauren Strunck, mister ni Blanca, sa log book ng Atlanta Center kung saan nadiskubre ang bangkay ng aktres kinabukasan. Matatandaang batay sa testimonya ni Strunck, nagtungo siya sa garage area ng Atlanta dakong alas-2 ng madaling araw at nakita niya na nakaparada ang kotse ni Nida pero nang sumilip siya dito ay wala itong lamang pasahero. Nakatakda ring ipatawag si Katherine &amp;quot;Kaye&amp;quot; Torres, tanging anak ni Blanca, para tumulong sa pagresolba sa may isang linggo nang murder case ng ina. Samantala,upang matukoy kung tutugma ang mga ebidensiyang nakuha sa bangkay ng pinaslang na aktres ay nakatakdang isailalim sa DNA test ang lahat ng mga pinaghihinalaang suspek sa pagpatay. Ito ay matapos imungkahi ni Dr. Maximo Reyes, chief ng NBI-medico legal sa Task Force Marsha na isailalim sa physical examination ang lahat ng mga pinagdududahang suspek para matukoy kung tutugma ang kanilang body composition sa mga material sample na nakuha sa kuko ng aktres. Ngunit sinabi ni Espina na isasagawa ang physical exam kapag may court order at dapat ay mayroon umanong kasamang abogado ang suspek. Nilinaw ni Reyes na hindi kayang tukuyin ng forensic medicine kung paano at saan pinatay ang aktres. Ang tanging maitutulong lamang nila ay siyasatin ang bangkay at mga material sample na nakuha nila sa katawan nito upang makatulong sa imbestigasyon. (Ulat nina Joy Cantos at Ellen Fernando)</body>
<link>http://www.philstar.com/Article.aspx?articleId=140108&amp;publicationSubCategoryId=92</link>
</article>
<article>
<title>Milyong suhol sa jueteng tinatanggap ng Luzon PNP regional directors</title>
<author>Rudy Andal</author>
<date>
<month>November</month>
<day>14</day>
<year>2001</year>
</date>
<body>Ibinunyag kahapon ni Senator Panfilo Lacson na milyung-milyong suhol kada buwan ang tinatanggap ng lahat ng regional director sa Luzon mula sa ilegal na operasyon ng jueteng kaya mas talamak ang pasugalan ngayon kaysa panahon ni dating Pangulong Joseph Estrada. Sinabi ni Lacson na mas malakas at malawak ang operasyon ng jueteng ngayon sa panahon ni Pangulong Arroyo dahil kinukunsinti ng pamunuan ng PNP ang naturang sugal. Sinabi ni Lacson na pangkaraniwang tumatanggap ng hindi bababa sa halagang P3 milyong suhol ang lahat ng regional commanders mula sa Cordillera Autonomous Region hanggang Bicol Region. Umaabot naman sa P1.8 milyon ang tinatanggap ng provincial director at hindi matukoy na halaga sa bawat hepe ng istasyon ng pulisya at district director. Nakatakdang ibulgar ni Lacson sa isang privilege speech ang buong detalye ng ilegal na operasyon ng jueteng sa buong Luzon kabilang ang tumatanggap ng suhol diato. Sa CAR-PNP Regional Office na pinamumunuan ni C/Supt. Virtus Gil, tumatanggap ito ng pinakamababang P3 milyon kada buwan. Tumatanggap din ng halagang P2 milyon kada buwan si PRO1 director C/Supt. Arturo Lumibao habang P1.3 milyon buwan-buwan naman ang tinatanggap ni C/Supt. Dominador Resos Jr. na PRO2 director samantalang P3 milyon naman ang nakukuha ni Region 3 Regional Director C/Supt. Reynaldo Berroya, P4 milyong si Region 4 Regional Director C/Supt. Domingo Reyes; at P5 milyon kay Region 5 Regional Director C/Supt. Enrique Galang. Sinabi pa ni Lacson na umaabot naman sa halagang P1.8 milyon ang tinatanggap na suhol ni National Bureau of Investigation Director Reynaldo Wycoco. Inihayag pa ni Lacson na kahit si Criminal Investigation and Detection Group chief, C/Supt. Nestorio Gualberto ay tumatanggap din ng halagang P1.8 milyon sa ilegal na operasyon ng jueteng kada buwan gayundin si Intelligence Group Chief Director Roberto Delfin ay tumatanggap din ng P1.8 milyon kada buwan bilang jueteng payola. Iginiit naman ni Lacson na tanging si NCRPO chief, C/Supt. Edgar Galvante ang hindi tumatanggap sa ilegal na operasyon ng jueteng dahil hindi naman masyadong talamak ang naturang sugal sa Kamaynilaan. Binanggit pa ni Lacson na kumikita naman ng halagang P1.8 milyon si Sr. Supt. Rodolfo Boggie&amp;quot; Mendoza, hepe ng Pangasinan PNP sa ilegal na operasyon ng jueteng. Sinabi pa ni Lacson na kaya nagpasa ng resolusyon ang Directorate for Plans ng PNP na humihiling sa Kongreso na amyendahan ang retirement limit ng opisyal ng PNP dahil gusto nilang tamasahin ang kinang ng suhol mula sa jueteng sa mas mahabang panahon. Nagpasa ang PNP ng resolusyon upang amyendahan ang retirement limit sa PNP law mula sa dating 56 sa 60-taong-gulang upang mas lalo pa silang yumaman, ani Lacson. (Ulat ni Rudy Andal)</body>
<link>http://www.philstar.com/Article.aspx?articleId=140115&amp;publicationSubCategoryId=92</link>
</article>
<article>
<title>Nida Blanca pararangalan ng Kongreso</title>
<author>Malou R. Escudero</author>
<date>
<month>November</month>
<day>14</day>
<year>2001</year>
</date>
<body>Bibigyan ng parangal ng Mababang Kapulungan ng Kongreso ang pinaslang na aktres na si Nida Blanca dahil sa naiambag nito sa Philippine cinema at sa naging kontribusyon nito sa pagpapanumbalik ng katahimikan noong Hukbalahap era. Sa House Resolution No.287 na inihain ni Bukidnon Rep. Juan Miguel Zubiri, sinabi nito na napakalaki ng naiambag ni Blanca sa pagpapalago ng industriya ng pelikulang Pilipino. Umaabot sa 163 pelikula ang nagawa ni Blanca sa loob ng 50 taon niya sa movie industry maliban pa sa ibat ibang TV shows. Lingid din umano sa kaalaman ng nakararami, naging &amp;quot;informal government peace negotiator&amp;quot; si Nida Blanca noong 1948, kapanahunan ni Presidente Elpidio Quirino at 1954 habang si Ramon Magsaysay naman ang Pangulo ng bansa. Sinabi ni Zubiri na hanggang ngayon ay hindi pa opisyal na kinikilala ng gobyerno ang naging bahagi ni Blanca sa pagpapanumbalik sa gobyerno ng napakaraming miyembro ng Huks (Hukbong Bayan) na pinamumunuan ni Luis Taruc. Ayon pa kay Zubiri, bagaman at naging marahas ang kamatayan ni Blanca ay dapat namang kilalanin ng pamahalaan ang magandang halimbawa na ipinakita nito sa mamamayang Pilipino lalo na sa mga kabataan. (Ulat ni Malou R. Escudero)</body>
<link>http://www.philstar.com/Article.aspx?articleId=140122&amp;publicationSubCategoryId=92</link>
</article>
<article>
<title>Walang Pinoy sa NY plane craash</title>
<author>Rose Tamayo</author>
<date>
<month>November</month>
<day>14</day>
<year>2001</year>
</date>
<body>Kinumpirma ng konsulado ng Pilipinas sa New York na walang sakay na Filipino ang American Arlines Airbus na bumagsak sa isang residential area kamakalawa. Pinabulaanan ng Department of Foreign Affairs ang unang lumabas na ulat na may 18 Pinoy casualties sa nag-crash na eroplano, pero inaalam pa nila kung may mga Pinoy na nakatira sa Queens, New York, ang residential area na binagsakan ng AA Flight 587 kung saan pinaniniwalaan na maraming Filipino ang nakatira dito. &amp;quot;They have no inkling of any Filipino on board flight AA 587, but if where to go by probabilities, that corridor between New York and Sto. Domingo (in Dominican Republic) is not known to be a route where Filipinos are frequent but we are not ruling that out,&amp;quot; ayon kay DFA Spokesman Victoriano Lecaros. Ang Flight AA 587 na may lulang 246 pasahero, bukod pa sa 5 sanggol at siyam na crew ay bumagsak dalawang minuto pagkaraang lumipad mula sa Kennedy International Airport patungong Sto. Domingo sa Dominican Republic. (Ulat ni Rose Tamayo)</body>
<link>http://www.philstar.com/Article.aspx?articleId=140128&amp;publicationSubCategoryId=92</link>
</article>
<article>
<title>Biyahe ni GMA sa US tuloy</title>
<author>Lilia Tolentino</author>
<date>
<month>November</month>
<day>14</day>
<year>2001</year>
</date>
<body>Tuloy ang nakatakdang biyahe ni Pangulong Arroyo para sa siyam na araw na pagbisita sa Estados Unidos mamayang gabi at hindi umano siya nasisindak kahit pa may bumagsak na eroplano sa New York. Sa pahayag ng Pangulo, hindi lang matutuloy ang kanyang biyahe kung magkakaroon ng hadlang sa paglapag ng eroplanong kanyang sinasakyan sa paliparan ng Amerika. Nakatakdang pag-usapan ang relasyong pangseguridad at pangkabuhayan ng Pilipinas at US. Binanggit ng Pangulo na higit na tumatag ang relasyong RP-US dahil na rin sa ipinamalas niyang pagsuporta sa kampanya laban sa terorismo. (Ulat ni Lilia Tolentino)</body>
<link>http://www.philstar.com/Article.aspx?articleId=140134&amp;publicationSubCategoryId=92</link>
</article>
<article>
<title>Paalam, Nida!</title>
<author>Danilo Garcia at Joy Cantos</author>
<date>
<month>November</month>
<day>15</day>
<year>2001</year>
</date>
<body>&amp;quot;Ill pray Ma na mahuli ang mga gumawa nito sayo!&amp;quot; Ito ang di napigilang sambitin ni Katherine &amp;quot;Kaye&amp;quot; Torres bago tuluyang inihatid sa kanyang huling hantungan ang kanyang inang si Nida Blanca, kahapon ng hapon sa Loyola Memorial Cemetery, Marikina City. Halos hindi mapatid ang luha ng tinatayang 50,000 taga-hanga, kamag-anak, kaibigan at kasamahan sa pelikula na nakiramay at dumalo mula pa lamang sa misa sa Christ the King Chapel sa Green Meadows, Quezon City, hanggang sa dalhin ang bangkay dakong alas-4 ng hapon sa Loyola. Sa kanyang madamdaming eulogy, ibinalik ni Kaye ang mga magagandang alaalang naiwan ng kanyang ina noong itoy nabubuhay pa. &amp;quot;Nagtiyaga siya ng limang oras sa paghihintay noon sa aking job interview sa Amerika at lagi kong naaalala ang mga surprise visit niya,&amp;quot; umiiyak na pahayag ni Kaye. Maging ang comedy king na si Dolphy na nakapareha ni Nida sa sikat ng TV program na &amp;quot;John and Marsha&amp;quot; ay nagbahagi rin ng kanyang mga masasayang sandali sa piling ng aktres. &amp;quot;Hindi ka mawawala sa puso namin, lagi kang nandito, salamat sa Diyos at nakilala kita, paalam sa iyo aking Marsha,&amp;quot; ang ma-emosyonal na wika ni &amp;quot;John.&amp;quot; Naging payapa at maayos ang libing dahil na rin sa mahigpit na seguridad na ipinatupad ng mga tauhan ng Marikina police sa libo-libong fans ng aktres na nag-aabang sa rutang dinaanan ng may 50 convoy ng libing mula QC patungong Loyola. Matapos ang maikling misa ay niyakap ni Kaye ang kabaong ng ina at dakong alas-5 ng hapon nang ganap na ipasok ang ataul sa nitso. Itinabi ang bangkay ni Nida sa nitso ng kanyang stepfather na si Jose Acuiza sa museleo na binili mismo ng aktres ang lupa noong 1989. Nabatid na kamakalawa pa inihanda ang paglilibingan ni Nida upang walang maging aberya. Bukod sa kanyang asawa na si Rod Strunk, anak na si Kaye at ina, nakipaglibing rin ang maraming beteranong mga artista tulad nina Fernando Poe Jr., Dolphy, Susan Roces, Caridad Sanchez, Nova Villa, Nestor de Villa, Maricel Soriano, Zsa Zsa Padilla, San Juan Mayor JV Ejercito at maraming iba pa. Di tulad ng iba na ibinabaon sa lupa ang mga bangkay, nakalagay sa nitso sa ibabaw ng lupa ang ataul ng aktres dahil sa maaaring temporaryo lamang ito habang hindi pa natatapos ang imbestigasyon. Inihalintulad ang naturang martsa sa naganap na paglilibing noon kay dating Senador Ninoy Aquino. Lumikha ito ng napakabigat na trapiko dahil sa dami ng sasakyang sumama sa funeral march. Pero nahigitan pa nito ang naging libing ng yumaong child actress na si Julie Vega. Naging kapansin-pansin ang mga hawak na placards ng mga fans na humihingi ng katarungan sa brutal na pagkamatay na sinapit ng aktres. Hanggang sa kahuli-hulihang sandali ay hindi binuksan ang ataul ng aktres sa kahilingan na rin ng mga kamag-anak nito bago ito tuluyang ilagak sa kanyang huling hantungan. (Ulat nina Danilo Garcia at Joy Cantos)</body>
<link>http://www.philstar.com/Article.aspx?articleId=140227&amp;publicationSubCategoryId=92</link>
</article>
<article>
<title>Killers ni Nida, tukoy na</title>
<author>Joy Cantos</author>
<date>
<month>November</month>
<day>15</day>
<year>2001</year>
</date>
<body>Inihayag ng PNP-Task Force Marsha na mayroon na silang matibay na ebidensiya sa brutal na pagpatay sa beterana at premyadang aktres na si Nida Blanca na tutukoy sa mga pagkakakilanlan ng mga salarin Ayon kay PNP chief Director General Leandro Mendoza, kinumpirma nito na kinilala na ng police agents ang mga killer at masusi na itong tinutugaygayan ng mga operatiba. &amp;quot;Dalawang key witnesses at hindi suspects ang hawak namin ngayon. Ang mga suspek namin nandiyan pa at silay sinusubaybayan namin,&amp;quot; sabi ni Mendoza. Ayon sa source, ang vital piece of evidence ay kabilang sa mga bagay na narekober ng mga operatiba sa loob ng Nissan car ni Blanca. Ayon sa mga imbestigador, ang naturang ebidensiya ang pangunahing susi para matukoy ang mga suspek sa Blancas murder. &amp;quot;This is one of the missing links from the suspect and the crime,&amp;quot; sabi ni Mendoza. Siniguro naman ni PNP-Criminal Investigation and Detection Group Director at Task Force Marsha chief, Director Nestorio Gualberto na hindi na magtatagal at mahuhuli ang mga suspek. Nakapokus ngayon ang imbestigasyon sa anggulong personal na galit bilang motibo ng pagpaslang sa aktres. Napag-alaman na ang utak sa pagpatay ay personal na kilala ng biktima. Ayon pa kay Gualberto, lahat na ng anggulo sa kaso ay nasilip na nila at kamakalawa lamang sila nakakuha ng isang napakahalagang lead. Kasunod umano nito ay mga pag-aresto sa darating na mga araw. Noong Martes, inihayag ng Task Force Marsha na maingat nilang pinag-aaralan ang mga piraso ng ebidensiya na nasa police custody, Kabilang dito ang forensic reports at sinumpaang mga salaysay ng mga testigo. Naghihintay na lamang ang PNP ng mga resulta ng finger-printing na nakuha sa kotse ng biktima. (Ulat ni Joy Cantos)</body>
<link>http://www.philstar.com/Article.aspx?articleId=140234&amp;publicationSubCategoryId=92</link>
</article>
<article>
<title>Kredibilidad ng mga saksi ipasasailalim sa lie detector test ng NBI</title>
<author>Ellen Fernando</author>
<date>
<month>November</month>
<day>15</day>
<year>2001</year>
</date>
<body>Dahil sa pagdududa ng National Bureau of Invetigation (NBI) sa kredibilidad ng mga saksi at suspek sa Nida Blanca murder case, nakatakdang ipasailalim sa lie detector test ang mga ito upang matukoy kung sino ang nagsasabi ng totoo. Ayon sa isang source sa NBI, hindi umano kapani-paniwala ang ma testimonya ng ilang mga testigo kaya minabuting isailalim ang mga ito sa polygraph test. Bagamat hindi tinatanggp sa korte bilang ebidensiya ang lie detector test result, kumpiyansa ang NBI na makatutulong ito upang madetermina kung dapat na ikonsidera ang mga pahayag ng testigo. Posibe rin umano na mayroong nagtatangka na guluhin ang imbestigasyon at lituhin ang mga imbestigador kaya maraming nagsusulputang witness at nagpapanggap na may alam sa kaso. (Ulat ni Ellen Fernando)</body>
<link>http://www.philstar.com/Article.aspx?articleId=140241&amp;publicationSubCategoryId=92</link>
</article>
<article>
<title>Reporter na nagbunyag ng 'Gang of 5' ipinaaaresto</title>
<author>Malou Rongalerios-Escudero</author>
<date>
<month>November</month>
<day>15</day>
<year>2001</year>
</date>
<body>Dahil sa pagtanggi ng isang reporter na pangalanan ang kanyang source sa isyu ng &amp;quot;Gang of Five&amp;quot; sa Mababang Kapulungan ng Kongreso, hiniling kahapon ni Southern Leyte Rep. Aniceto Saludo na arestuhin at ikulong ito. Sa imbestigasyong isinagawa kahapon ng House committee on ethics, iginiit ni Saludo na dapat isiwalat ni Peoples Journal reporter Tita Valderama kung sino ang kanyang source sa istorya ng &amp;quot;Gang of 5.&amp;quot; Subalit pinanindigan naman ni Valderama ang kanyang karapatan bilang mamamahayag na huwag ibunyag ang source sa ilalim ng Republic Act 1477. Sinuportahan naman ito ni Isabela Rep. Antonio Abaya, chairman ng ethics committee, pero iginiit ni Saludo ang naging kaso ni Emil Jurado na pinatawan umano ng parusa ng Supreme Court dahil sa pagtanggi ring pangalanan ang kanyang source. Magugunitang pumutok ang istorya ng &amp;quot;Gang of 5 &amp;quot; nang tukuyin ni Valderama sina Saludo, Negros Oriental Rep. Jacinto Paras, Iloilo Rep. Rolex Suplico, Leyte Rep. Eduardo Veloso at Surigao del Sur Rep. Prospero Pichay na diumanoy mga miyembro ng &amp;quot;Gang of 5.&amp;quot; Binanggit ni Valderama na mayroon itong dalawang source na nagsabing tumanggap ng tig-P2 milyon ang mga kongresista mula sa Smart at Globe upang maging pabor sa dalawang kompanya ang isinasagawang imbestigasyon ng Kongreso sa planong pagbabawas ng text messages. Itinanggi naman ng mga kinatawan ng Smart at Globe na nagbigay sila ng pera sa nabanggit na mga kongresista. Naging kapuna-puna rin sa isinagawang pagdinig kahapon ang kagaspangan ng pagtatanong ni Saludo kay Valderama kung saan sinabi pa ng una sa huli na tumingin sa kanya ng diretso gayong batid nitong may depekto sa mata ang nasabing reporter. Dahil dito, pinaalalahanan ni Abaya si Saludo na tratuhing panauhing resource person ang mamamahayag. Ang mosyon ni Saludo na ipakulong si Valderama ay napagkasunduan ng komite na resolbahin sa susunod na pagdinig ng komite sa Martes. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=140247&amp;publicationSubCategoryId=92</link>
</article>
<article>
<title>Garchi, Badoy binigyan ng 48 oras ng Korte</title>
<author>Grace Amargo</author>
<date>
<month>November</month>
<day>15</day>
<year>2001</year>
</date>
<body>Binigyan ng Korte Suprema ng 48-oras sina Sandiganbayan Presiding Justice Francis Garchitorena at Third Division Chairman Anacleto Badoy para magsampa ng kasong administratibo sa isat isa kaugnay ng kanilang iringan matapos mabigo ang Supreme court na mapagkasundo ang dalawa. Inireport ni Chief justice Hilario Davide sa lahat ng justices ang resulta ng naging pulong nila at sa isang 3-page resolution ay inutusan ng 15 justices ang dalawa na magsampa ng pormal na reklamo sa isat isa sa loob ng 48 oras. Ang nasabing mga demanda ay isusumite naman sa oversight committee na pinamumunuan ni Senior Associate Justice Josue Bellosillo na siyang mag-iimbestiga kung mayroong matibay na ebidensiya para isulong ang reklamo ng mga ito laban sa isat isa. Pormal ring ibinaba ni Justice Davide ang &amp;quot;gag&amp;quot; order kina Garchitorena at Badoy upang patuloy na pagbawalan ang mga ito na magsagawa ng anumang uri ng press conference o magpa-interview sa media hinggil sa naturang usapin. Binalaan din ng Korte ang dalawang mahistrado na parurusahan kapag lumabag sa nasabing gag order. Nabatid na tumanggi umano si Garchitorena na makipag-kamay kay Badoy sa apat na oras na miting na inayos ni Davide. (Ulat ni Grace Amargo)</body>
<link>http://www.philstar.com/Article.aspx?articleId=140251&amp;publicationSubCategoryId=92</link>
</article>
<article>
<title>Fingerprint ng witness tugma sa nakuha sa kotse ni Nida</title>
<author>Joy Cantos</author>
<date>
<month>November</month>
<day>16</day>
<year>2001</year>
</date>
<body>&amp;quot;Its a perfect match!&amp;quot; Ito ang inihayag kahapon ni PNP-Task Force Marsha Spokesman Sr. Supt. Eduardo Espina matapos na mag-match ang fingerprint nang isa sa 22 witness na nakuha sa kotse ng pinaslang na beteranang aktres na si Nida Blanca. &amp;quot;Out of the 24 lifted from in and out of the car, one lifted print inside the car is identical with the left thumb print of one of the witnesses,&amp;quot; sabi ni Espina sa ginanap na press conference kahapon sa Camp Crame. Ayon kay Espina, isa ang fingerprint na ito na isinasailalim sa pagsusuri ng PNP-Crime Laboratory ang itinuturing ngayong pinakamatibay na ebidensiya para madakip ang brutal na pumaslang kay Nida, 65, Dorothy Jones sa tunay na buhay. Bunga nito, ayon pa sa opisyal, isa sa 22 tumatayong testigo ay posibleng suspek sa krimen. Sinabi ni Espina na maituturing na &amp;quot;perfect match&amp;quot; ang ginawa nilang pagsusuri sa fingerprints nang isa sa testigo sa krimen at sa nakuhang fingerprints sa sasakyan ng biktima . Sa kabuuang bilang umano ng 22 testigo sa krimen, isa umano sa mga ito ang kumpirmadong naka-bakat pa ang fingerprint partikular ang lefth thumb print nito sa &amp;quot;rear side door interior part&amp;quot; ng Nissan Sentra na pag-aari ng biktima. Samantala, isang fingerprint din ang nakuha sa labas ng kotse ng aktres na natagpuan sa kongkretong pader sa 6th floor ng parking area ng Atlanta Centre Tower sa Greenhills, San Juan kung saan natagpuang nakabulagta ang aktres sa backseat ng sasakyan at tadtad ng 13 saksak sa katawan at mukha. Tumanggi naman si Espina na ibunyag kung lalaki o babae ang nag-mamay-ari nang nag-match na fingerprint ngunit iginiit nito na may matibay na silang lead para malutas ang brutal na krimen. &amp;quot;We have a very good lead that will result to a very good case,&amp;quot; ani Espina na nagsabi pang 35 fingerprints ang masusi nilang sinisiyasat upang malutas ang kaso. Hanggang sa kasalukuyan umano ay patuloy pa rin ang isinasagawa nilang pag-imbestiga at pagkuha sa iba pang bakas ng kamay o daliri sa kotse ng biktima at maging sa column walls ng parking lot. Batay sa rekord ng Task Force Marsha, nakakalap na sila ng 24 bilang ng fingerprints mula sa loob at labas ng sasakyan ng biktima at sa buong bisinidad ng garage area ng Atlanta. Ang resulta umano ng isinasagawang DNA test sa ilang testigo ay posible pang matapos pagkalipas ng tatlo hanggang apat na linggo ngunit ito umano ay pandagdag lamang ng ebidensiya. Sinabi pa ng opisyal na sa kasalukuyan ay may ikinokonsidera na silang isang grupo ng mga &amp;quot;primary suspect&amp;quot; sa kaso na kabilang sa 22 testigong hawak ng Task Force Marsha. (Ulat ni Joy Cantos)</body>
<link>http://www.philstar.com/Article.aspx?articleId=140327&amp;publicationSubCategoryId=92</link>
</article>
<article>
<title>7 hostages ng Abu pinalaya</title>
<author>Joy Cantos</author>
<date>
<month>November</month>
<day>16</day>
<year>2001</year>
</date>
<body>Pitong hostages ang pinalaya ng mga bandidong Abu Sayyaf Group (ASG) na kinabibilangan ng tatlong babae at apat na lalaki at narekober ng mga operatiba ng militar sa isinagawang matagumpay na operasyon sa magkakahiwalay na lugar sa lalawigan ng Basilan. Ayon kay AFP Southcom Chief, Lt. Gen. Roy Cimatu, kinilala ang tatlong babaeng bihag na sina Angie Montealegre, Marie Fe Rosadeno, pawang kinidnap sa Dos Palmas Beach Resort sa Puerto Princesa, Palawan noong Mayo 27 at Shiela Tabunyag, ang nurse na dinukot sa sinalakay na Dr. Jose Torres Hospital sa Lantawan, Basilan noong Hunyo 2. Si Rosadeno ang sinasabing girlfriend nang pinugutan ng ulong si American hostage Guillermo Sobero. Sina Rosadeno at Montealegre ay narekober ng militar kamakalawa ng gabi sa isang lugar sa Basilan, habang si Tabunyag at apat pang lalaking manggagawa ng Golden Harvest Farm na nilusob ng Sayyaf noong Hunyo 11 sa Lantawan ay nasagip ng mga elemento ng 18th Infantry Batallion ng Phil. Army. Ang mga obrero na kabilang sa orihinal na 15 hinostage ay sina Noel Abellon, Fernando Romeo, Roel Abellon, Abdulpatta Mohammad at Marlon Garayon. Anga mga ito ay nasagip sa isang checkpoint sa bayan ng Maluso, Basilan. Sa kasalukuyan, tatlo na lamang ang nalalabing bihag ng Abu Sayyaf na kinabibilangan ng mag-asawang American missionary na sina Martin at Gracia Burnham na dinukot sa Dos Palmas at ang nurse na si Deborah Yap ng Dr. Jose Torres Hospital. Tiwala si Cimatu na tuluyan na nilang mababawi sa mga susunod na mga araw ang natitira pang tatlong bihag. (Ulat ni Joy Cantos)</body>
<link>http://www.philstar.com/Article.aspx?articleId=140338&amp;publicationSubCategoryId=92</link>
</article>
<article>
<title>Benepisyo sa Pinoy Veterans hirit ni GMA sa US state visit</title>
<author>Lilia Tolentino</author>
<date>
<month>November</month>
<day>16</day>
<year>2001</year>
</date>
<body>Hihingin ni Pangulong Arroyo ang agarang aksiyon ng pamahalaang Amerika para mabigyan ng kaukulang benepisyo ang mga beteranong Pilipino na nakipaglaban kasama ng mga sundalong Kano sa Ikalawang Digmaang Pandaigdig. Bago umalis ng bansa noong Miyerkules patungong USA, sinabi ng Pangulo na isa ito sa mga pakay ng kanyang pagbisita at pakikipag-usap kay US President George Bush sa Nob. 20 sa White House. Siniguro rin ng Pangulo na pag-uusapan ang pagtutulungang pang-kalakal at pamumuhunan, programang pang-turismo at kapakanan ng mga walang lupaing magsasaka, pagpapaunlad ng Mindanao, Basilan at Sulu para mapabilis ang panunumbalik ng kapayapaan sa Mindanao. Sa mga magreretiro nang migranteng Pilipino sa US hihilingin sa kanila ng Pangulo na sa bansa na nila gugulin ang kanilang pamamahinga at gamitin ang kanilang pondo sa pagtatayo ng negosyo. (Ulat ni Lilia Tolentino)</body>
<link>http://www.philstar.com/Article.aspx?articleId=140344&amp;publicationSubCategoryId=92</link>
</article>
<article>
<title>Garchi, Badoy 'bati na'</title>
<author>Malou Rongalerios-Escudero</author>
<date>
<month>November</month>
<day>16</day>
<year>2001</year>
</date>
<body>Upang hindi na umano makaladkad pa ang integridad ng Sandiganbayan sa awayan nina Presiding Justice Francis Garchitorena at Associate Justice Anacleto Badoy, Jr., nagkasundo na ang dalawa na huwag nang magsampa ng kaso laban sa isat isa. Ito ang kinumpirma kahapon ni Associate Justice Narciso Nario, chairman ng Fourth Division, makaraang personal na nagkita sa isang pulong kahapon sina Garchitorena at Badoy kung saan nangako umano ang dalawang mahistrado na hindi na magpa-file ng anumang pormal na asunto. &amp;quot;The meeting was only with respect with the directive of the Supreme Court,&amp;quot; sabi ni Nario. Subalit inamin ni Nario na malayo pa bago ganap na makamit ang kapayapaan sa pagitan nina Garchitorena at Badoy dahil hindi man lamang nagkamay ang mga ito. &amp;quot;They did not shake hands. That, no filing of charges was the only statement,&amp;quot; pahayag ni Nario. Ayon sa ilang source, hindi umano tinanggap ni Garchitorena ang pakikipag-kamay ni Badoy. Matatandaan na binigyan ng Supreme Court ang dalawa nang 48 oras na ultimatum para magsampa ng kaso matapos lumabas sa ulat na hindi pa rin nagkakasundo ang mga ito. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=140350&amp;publicationSubCategoryId=92</link>
</article>
<article>
<title>Mga naglayasan sa Afghanistan unti-unting nagbabalikan</title>
<author></author>
<date>
<month>November</month>
<day>16</day>
<year>2001</year>
</date>
<body>Unti-unti nang nagbabalikan sa Afghanistan ang lahat ng naglayasang residente sa kasagsagan ng pambobomba ng US matapos na ang sentro ng Kabul na matagal na pinagharian ng puwersa ng Taliban ay mabawi ng opposition forces ng Northern Alliance. Kamakalawa ay nagbago ang galaw ng mga tao at naging normal ang kilos ng mga mamamayan. Nagkanya-kanyang gimikan ang kalalakihan at sumugod sa barberya para ipatabas ang kanilang mga buhok at balbas. Simula kasi ng kontrolin ng Taliban movement ang Kabul ay itinuturing na ang lugar na ito na pinakamapanganib dahil marami ang bawal. Bawal ang kasiyahan, tugtugan, tumawa, manood ng videos, maglaro ng soccer, magbasa ng magazines, uminom ng alak, magpalipad ng saranggola o kahit gumamit ng paper bag. Ang mga kababaihan naman ay pinagbabawalan ring magtrabaho o mag-aral at makipag-usap sa foreigners. Nagsimula na rin silang mag-alis ng tabing sa mukha at buong pagmamalaki na nilang ibinabandera ang kanilang kaanyuan. Samantala, kabado na umano ang mga lider ng Taliban partikular si Osama bin Laden matapos na maka-iskor ang opposition forces Northern Alliance ng sunud-sunod simula nang makubkob ang kabisera ng Kabul at Kandahar. Kinumpirma ng US officials na bagsak na ang puwersa ng Taliban, pero nagbabala na maaaring gumanti ito sa pamamagitan ng pamumundok at mag-operate bilang mga gerilya. Naniniwala ang US na nasa Afghanistan pa rin si bin Laden at ilang panahon na lamang ay hindi na magiging ligtas pa para sa suspected international terrorist na magtagal sa nasabing lugar.</body>
<link>http://www.philstar.com/Article.aspx?articleId=140356&amp;publicationSubCategoryId=92</link>
</article>
<article>
<title>Nida murder: Driver gagawing fall guy ?</title>
<author>Joy Cantos</author>
<date>
<month>November</month>
<day>17</day>
<year>2001</year>
</date>
<body>Nangangamba ang mga kaanak pati na ang asawa ng driver ng pinaslang na aktres na si Nida Blanca na baka siya gawing &amp;quot;fall guy&amp;quot; ng pulisya sa nasabing karumal-dumal na kaso ng pagpaslang. Ito ay matapos ihayag ng PNP-Task Force Marsha na ang fingerprint na nakuha sa kotse ni Blanca ay tumugma sa kaliwang hinlalaki ng part-time driver ng aktres na si Antonio Borja. Kahapon ay boluntaryong nagtungo si Borja sa tanggapan ni PNP-Criminal Investigation and Detection Group chief, P/Director Nestorio Gualberto upang linisin ang kanyang pangalan sa krimen at sabihing hindi siya ang killer. Sinabi ni Borja na personal na siyang nagtungo sa Camp Crame dahil mistula umanong siya ang pinatatamaan ng Task Force Marsha porket siya ang driver ng aktres na paminsan-minsang nagmamaneho ng sasakyan nito sa kanyang mga importanteng lakad. Ayon kay Task Force Marsha spokesman Sr. Supt. Leonardo Espina, kasalukuyang sumasailalim sa interogasyon si Borja, subalit wala naman umanong nakikita ritong bakas ang mga awtoridad na gumagamit ito ng droga. Ayon kay Borja, ang huling minaneho niyang sasakyan ay ang Nissan Vannette ng pamilya ng biktima at hindi ang Nissan Sentra kung saan natagpuang patay ang aktres. Napag-alamang huling ipinagmaneho ni Borja ang mag-asawang Strunk noong Oktubre 13, mismong kaarawan ng ina ni Blanca na si Mrs. Innocencia Acueza. Gayunman, hindi ang Sentra ang minaneho nito kundi ang Vanette. Nabatid pa na ang Vanette rin ang siyang ginamit ni Rod Strunk sa pagpunta nito sa Atlanta Center noong madaling araw ng Nobyembre 7 ilang oras bago natagpuang bangkay si Blanca. Ipinaliwanag pa ni Borja na nagsisilbi siyang part-time driver para sa mag-asawa mga tatlo hanggang limang beses sa isang buwan sa on-call basis, partikular na kapag may shooting sa pelikula si Blanca. Bagamat iginigiit ni Borja na imposibleng sa kanya ang nakuhang fingerprint sa loob ng Sentra ni Blanca ay inamin ng Task Force Marsha na 100 porsiyentong kinumpirma ng isang fingerprint expert sa PNP crime laboratory na sa driver tumugma ang fingerprint. Sa pag-aaral ng mga eksperto, tumatagal ng dalawa hanggang tatlong linggo ang isang imprint ng fingerprint sa ilang bagay na maaaring mahawakan ng isang tao. Nilinaw pa ng opisyal na hindi lamang fingerprints ang gagamitin nilang basehan sa kanilang imbestigasyon. Binabalak rin ng Task Force Marsha at National Bureau of Investigation na isailalim sa drug test at polygraph (lie detector) test ang 22 witnesses. Naniniwala ang pulisya na malaki ang maitutulong ng dalawang eksaminasyon para matukoy ang pumatay sa aktres at kung sino ang nagsisinungaling sa hanay ng mga testigo.(Ulat ni Joy Cantos)</body>
<link>http://www.philstar.com/Article.aspx?articleId=140441&amp;publicationSubCategoryId=92</link>
</article>
<article>
<title>Pagharang sa kotseng may apat na sakay di sagot sa kidnapping</title>
<author>Malou Rongalerios-Escudero at Rudy Andal</author>
<date>
<month>November</month>
<day>17</day>
<year>2001</year>
</date>
<body>Hindi umano sagot sa kidnapping ang plano ng PNP na harangin ang mga kotseng may sakay na apat na kalalakihan upang alamin ang &amp;quot;character&amp;quot; ng mga taong nasa loob, maging ang mga sasakyang walang plaka sa lansangan ng Metro Manila. Kapwa binatikos nina Sen. Ralph Recto at Surigao del Norte Rep. Robert Ace Barbers ang nasabing balakin ni National Capital Regional Police Office (NCRPO) director Edgar Aglipay dahil mapanganib at magdudulot lamang umano ito ng takot at pangamba partikular sa mga law-abiding citizens. Ayon kay Senator Recto, dapat alalahanin ni Aglipay ang pahayag ni Mary &amp;quot;Rosebud Ong sa Senado na ang mga kidnapper ay madalas na nagpapalit lamang ng plaka at hindi sumasakay ng marami sa iisang sasakyan at gumagamit ng maraming sasakyan upang ilan sa mga ito ay gawing pangharang sa hahabol na mga awtoridad. Sinabi naman ni Barbers na kahit sa Afghanistan o saan mang panig ng mundo ay hindi ginagamit bilang anti-crime strategy ang pagharang sa mga kotseng may apat na laman sa loob. &amp;quot;Paanong magiging epektibo ang ganitong taktika ng pulisya samantalang wala namang empirical data na nagsasabing ang mga kidnapper ay laging apat,&amp;quot; sabi ni Barbers. Kung itutuloy umano sa Metro Manila ang plano ng pulisya ay siguradong lalong magkakabuhul-buhol ang daloy ng trapiko at maraming sibilyan ang magrereklamo ng civil rights abuse. Tiyak rin anyang magsusulputan na naman ang mga impostor na pulis na manghaharang ng sasakyan at maaaring manumbalik ang mga kotong cops. &amp;quot;If every passing car in EDSA will be asked to pull over simply because it has four passengers, you can just imagine the traffic it would cause,&amp;quot; ani Barbers. Ang tanging makikinabang umano sa planong ito ng PNP ay mga kompanya ng langis dahil mapipilitan ang isang pamilya na may dalawang sasakyan na gamitin ito pareho upang hindi sila mapaghinalaang kidnappers kung magsisiksikan sila sa loob ng isang sasakyan. Matapos umanong ihayag sa buong bansa ang naturang plano ng PNP ay lalo itong hindi magiging epektibo dahil para na ring nagbigay ng babala ang pulisya sa mga kidnapper. Yong apat na miyembro ng kidnappers ay siguradong magdadalawang grupo para hindi sila paghinalaan,&amp;quot; paliwanag pa ni Barbers. (Ulat nina Malou Rongalerios-Escudero at Rudy Andal)</body>
<link>http://www.philstar.com/Article.aspx?articleId=140454&amp;publicationSubCategoryId=92</link>
</article>
<article>
<title>Taliban leaders nabihag ng Northern Alliance</title>
<author></author>
<date>
<month>November</month>
<day>17</day>
<year>2001</year>
</date>
<body>Nadakip ng mga puwersa ng Northern Alliance opposition ang mga nakatatandang lider ng Taliban movement pero hindi naman nilinaw kung sino at saan nahuli ang mga ito. Wala sa mga nahuli ang Saudi-born fugitive na si Osama bin Laden at Taliban leader na si Mullah Mohammad Omar. Naniniwala naman ang Pentagon na makakakuha sila ng impormasyon kung saan nagtatago ang dalawa. Sumisikip na umano ang mundo ni bin Laden matapos na mabawi ng Northern Alliance ang sentro ng Kabul. Dalawang siyudad na lamang ang kontrolado ng Taliban. Gayunman, inamin ni Taliban spokesman Mullah Abdullah na mahihirapan silang mahuli si bin Laden dahil mas nanaisin nitong mamatay kaysa makuha ng America. &amp;quot;America can never arrest Osama bin Laden alive. Osama has already decided that death will be preferable to being arrested by America,&amp;quot; wika ni Abdullah. Sa kabila ng mga apela ng bansang Islam, itutuloy ng US ang pagbomba sa Afghanistan kahit pa Ramadan.</body>
<link>http://www.philstar.com/Article.aspx?articleId=140458&amp;publicationSubCategoryId=92</link>
</article>
<article>
<title>P 300-M pabuya ilalaan ng Kongreso sa mga drug informer</title>
<author>Malou Rongalerios-Escudero</author>
<date>
<month>November</month>
<day>17</day>
<year>2001</year>
</date>
<body>Upang tuluyan nang masugpo ang pagkalat ng iligal na droga sa bansa, naglaan ang Kongreso ng P300 milyong pisong reward na ibibigay sa mga informer na magtuturo sa lider ng mga drug syndicate. Ayon kay Speaker Jose de Venecia, lubhang nakakabahala na ang pagkalat ng iligal na droga sa bansa at lahat ng paraan ay dapat gawin ng gobyerno para masugpo ito. Inaasahan ng Kongreso na ang P300M pabuya ay makakapanghikayat sa mismong mga miyembro ng sindikato upang ituro ang mga lider nila. Idinagdag ni de Venecia na hindi lamang mga informer na magtuturo sa drug traffickers ang bibigyan ng reward kundi maging sa mga taong magtuturo sa mga kidnapper at mga terorista. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=140466&amp;publicationSubCategoryId=92</link>
</article>
<article>
<title>Nida murder: Rod Strunk idinin ng testigo</title>
<author>Joy Cantos</author>
<date>
<month>November</month>
<day>18</day>
<year>2001</year>
</date>
<body>Isa pang panibagong witness ang lumantad at idiniin ang Amerikanong asawa ng pinaslang na aktres na si Nida Blanca sa karumal-dumal na krimen. Kinilala ng PNP-Task Force Marsha ang bagong testigo na si Dionisio Garcia, 38, ng Pandacan, Metro Manila. Sa pahayag ni Garcia sa mga imbestigador, noong Nobyembre 5 sa pagitan ng alas-8 hanggang alas-9 ng gabi habang nakatambay siya ay nakita umano nito ang isang maputing lalaki na may ibinigay na makapal na sobre sa dalawang tomboy sa may service road ng Roxas boulevard. Nang pumutok ang balitang patay na si Nida Blanca noong Nobyembre 7 at mapanood umano niya sa telebisyon ang nasabing maputing lalaki ay saka lang niya naisip na ang asawa ng aktres na si Rod Strunk ang maputing lalaki na nakita niya. &amp;quot;Noong pagkalipas ho ng dalawang araw ay napanood ko sa TV si Strunk at doon ko lang nalaman na siya pala ang asawa ng idolo kong si Nida Blanca,&amp;quot; sabi ng naturang saksi. Ang nasabing witness ay nakatakdang isailalim sa polygraph test ng Task Force Marsha at NBI upang madetermina kung nagsasabi ito ng totoo. Samantala, hindi umano sapat ang hawak na ebidensiya ng Task Force Marsha laban sa part-time driver ng pinaslang na aktres. Inamin kahapon ni Task Force Marsha spokesman Sr. Supt. Leonardo Espina na kahit tumugma ang left thumb finger ng driver na si Antonio Borja sa mga fingerprint na nakita sa Nissan Sentra ni Blanca ay hindi pa rin maituturing na ito nga ang pumatay. Matapos na mag-match ang fingerprint ni Borja sa isa sa fingerprints na nakuha sa kotse ay kinabahan ang pamilya at kaanak nito sa pangambang gawin siyang &amp;quot;fall guy&amp;quot; sa kaso. Kamakalawa ay boluntaryong nagtungo sa Task Force Marsha si Borja para sabihing hindi siya ang killer. Kasalukuyan nang nagsasagawa ng counter-checking at balidasyon ang PNP sa mga nakukuhang ebidensiya para maaresto sa lalong madaling panahon ang mga pumaslang kay Blanca. Bukod sa fingerprints, ipinasailalim na ang PNP sa DNA testing ang kuko ni Blanca para malaman kung sino ang posibleng nakaaway at pumaslang s aktres. Lilitaw umano dito kung kaninong balat ang huling nakalmot o nahawakan ng biktima. Aabot sa 4 hanggang 6 na linggo bago makuha ang resulta ng DNA tests. (Ulat ni Joy Cantos)</body>
<link>http://www.philstar.com/Article.aspx?articleId=140560&amp;publicationSubCategoryId=92</link>
</article>
<article>
<title>Sabaya unti-unting inaabandona ng mga tauhan</title>
<author>Joy Cantos</author>
<date>
<month>November</month>
<day>18</day>
<year>2001</year>
</date>
<body>Unti-unti nang inaabandona ng kanyang mga tauhan si Abu Sayyaf Group spokesman Abu Sabaya habang ang iba ay nagdadahilan na at kunway hihingi ng bakasyon upang makaiwas sa pakikipagsagupa laban sa mga tumutugis na operatiba ng militar sa Basilan. Ito ang ibinulgar kahapon ni AFP spokesman Brig. Gen. Edilberto Adan base sa testimonya ng narekober na pitong hostages ng Sayyaf kamakailan. Ayon sa mga pinalayang bihag, malaki na ang ibinaba ng puwersa ng Sayyaf sa loob ng nakalipas na dalawang buwan. Mula sa dating 200 na bilang ng grupo ni Sabaya ay bumaba na ito sa 70. Pagod na umano ang mga bandido na dumaranas ng pagkagutom at pagkaubos ng supply ng mga bala sa walang puknat na operasyon ng militar na tumutugis sa mga ito. &amp;quot;They are tired and they now want to have a good time in downtown Basilan. Sabaya just wont allow them to go on vacation,&amp;quot; sabi ni Adan. Sa testimonya ng mga bihag, karamihan umano sa mga tauhan ng Abu Sayyaf na pinabababa sa kapatagan ni Abu Sabaya para bumili ng mga bala ay hindi na nagsisibalik pa sa kabundukan. Nagpapadala na lamang umano ng mensahe ang mga ito na di na nila kayang bumalik dahil sa presensiya ng mga sundalo na tumutugis sa kanilang puwersa. Pero naniniwala si Adan na ayaw na talagang bumalik ng mga bandido at tuluyan nang iniwan ang kanilang mga lider. (Ulat ni Joy Cantos)</body>
<link>http://www.philstar.com/Article.aspx?articleId=140570&amp;publicationSubCategoryId=92</link>
</article>
<article>
<title>Utang ng Pinas pagagaanin ng US</title>
<author>Rose Tamayo at Lilia Tolentino</author>
<date>
<month>November</month>
<day>18</day>
<year>2001</year>
</date>
<body>Dahil sa ipinakitang suporta ng Pilipinas sa kampanya ng Estados Unidos laban sa terorismo, pagagaanin ng US ang pagbabayad ng bansa sa utang nito bilang reward aid package. Sa ginanap na teleconference kahapon, nagpahayag ng matinding kagalakan ang Amerika sa ipinakita ni Pangulong Arroyo at dahil dito sinabi ni US Assistant Secretary for East Asian and Pacific Affairs James Kelly na maaaring bigyan ng US ang Pilipinas ng konsiderasyon sa pagbabayad ng mahigit 50 bilyong dolyar na utang nito gaya ng konsiderasyong ibinigay ng US sa Pakistan. &amp;quot;President Arroyo was very quick to speak up, very quick to take action, not only in granting overfly rights, offer a logistic support, medical legislative accomplishment in Manila in passing the bill that would act against money laundering so there has been many kinds of cooperation and were very pleased,&amp;quot; pahayag ni Kelly. Sinabi pa ni Kelly na inaasahang magbubuhos ang US ng mga development projects sa bansa partikular na sa Mindanao. Nakikipagpulong na umano ang Pangulo sa secretary ng Treasury at iba pang financial officials sa US at kung anuman ang kailangan at hilingin ng gobyerno ng Pilipinas, tiyak anyang bibigyan ito ng magandang konsiderasyon kabilang na ang pag-reschedule ng utang ng bansa. Samantala, ipinaabot ni Pangulong Arroyo sa United Nations General Assembly ang kahandaan ng bansa na magpadala ng mga Pilipino bilang miyembro ng UN Peacekeeping Force sa Afghanistan. Sa ginawang pagdalaw ng Pangulo sa Ground Zero ng World Trade Center site, nangako ito kay UN Secretary General Kofi Annan na handang lumahok ang bansa sa gawaing pangkawanggawa. (Ulat nina Rose Tamayo at Lilia Tolentino)</body>
<link>http://www.philstar.com/Article.aspx?articleId=140577&amp;publicationSubCategoryId=92</link>
</article>
<article>
<title>Italian priest pinatay!</title>
<author>Roel Pare&amp;ntilde;o</author>
<date>
<month>November</month>
<day>19</day>
<year>2001</year>
</date>
<body>ZAMBOANGA CITY -Pinaniniwalaang bangkay nang dinukot na Italian priest na si Fr. Giuseppe Pierantoni,44,ng Sacred Heart of Jesus ang natagpuan ng mga militar na nakalutang sa ilog ng bayan ng Dinas, ayon sa opisyal ng militar dito. Inamin ni Armed Forces Southern Command chief Lt. Gen. Roy Cimatu na nagkamali sila sa una nilang ipinalabas na ulat na si Fr. Pierantoni ay nasagip matapos ang isang engkuwentro. Ayon kay Cimatu,ang bangkay na kahawig ng Italyanong pari ay nabubulok na nang ito ay matagpuan ng mga militar at mga residente sa nasabing ilog, kaya naman patuloy ang proseso ng lokal na pamahalaan para makilala ng husto ang nasabing bangkay kung ito ay si Fr. Pierantoni. Lumabas ang unang report na nasagip ang pari nang mag-ulat ang mga sundalo kay Brig. Gen. Angel Atutubo kahapon matapos na ma-engkuwentro ang mga abductors ng pari sa isang barrio sa bayan ng Dinas. Subalit hindi nagbigay ng anumang detalye ang mga sundalo kay Brig. Gen. Atutubo kung paano nasagip ang pari at ilan ang napatay na kidnappers. Si Brig. Gen. Atutubo,deputy commander ng 1st Division ng Western Mindanao at hepe ng Task Force Giuseppe ay mabilis na nagtungo sa Dinas para alamin kung may katotohanan ang ulat na nasagip ang pari. Ang bayan ng Dinas ay kalapit lang na bayan ng Dimataling kung saan kinidnap ang pari noong Oktubre 17 sa loob ng simbahan ng walong kalalakihan na umano ay miyembro ng Pentagon, isang break away group ng Moro Islamic Liberation Front (MILF). Ang mga kidnappers sa pangunguna ni Faizal Maruhumsar at Nurham Amin Ramsi ay humihingi ng P 10 milyong pisong ransom para sa kalayaan ng Italian priest. Magugunita na nagsagawa agad ng rescue operation ang militar matapos dukutin ang pari at unang dinala sa bayan ng Kapatagan sa Lanao del Sur na kung saan ay napatay si Akiddin Abdusalam alias Commander Kiddie na siyang lider ng mga kidnappers. (Ulat ni Roel Pare&amp;ntilde;o)</body>
<link>http://www.philstar.com/Article.aspx?articleId=140688&amp;publicationSubCategoryId=92</link>
</article>
<article>
<title>Erap nakatakdang operahan sa katarata</title>
<author>Lilia Tolentino</author>
<date>
<month>November</month>
<day>19</day>
<year>2001</year>
</date>
<body>Ooperahan na sa mata si dating Pangulong Joseph Estrada sa loob ng susunod na dalawang linggo sa Makati Medical Center. Ayon sa dating Pangulo, unang ooperahan ang kanyang kaliwang mata at saka na isusunod ang kanang mata na kapwa naapektuhan ng katarata. Sa isang panayam kay Estrada sa Veterans Memorial Hospital sa Quezon City na ang magsasagawa ng operasyon ay si Dr.Philip Tolentino na dati nang tumitingin sa kanyang karamdaman sa mata. Madali naman umano ang operasyon at sa sandaling mapalitan ang lente ng mata nito ay agad siyang makakabalik sa Veterans Memorial Hospital para doon magpagaling. &amp;quot;Saka na isusunod ang kanang mata matapos ang kaliwa at hindi na ako kailangang magsuot ng salamin pagtapos ng operasyon&amp;quot; wika ni Estrada. Kasabay nito,muling hiniling ni Estrada kay Pangulong Arroyo na bigyan ng kunsiderasyon ang kanyang kahilingan na maipaopera sa Amerika ang dalawa niyang tuhod na nangangailangan ng bakal para siya makatayo. (Ulat ni Lilia Tolentino)</body>
<link>http://www.philstar.com/Article.aspx?articleId=140699&amp;publicationSubCategoryId=92</link>
</article>
<article>
<title>'Surfer' na nagdiin kay Rod sa internet, kikilalanin</title>
<author>Jhay Mejias</author>
<date>
<month>November</month>
<day>19</day>
<year>2001</year>
</date>
<body>Masusing kikilalanin ng PNP-Task Force Marsha ang umanoy &amp;quot;surfer&amp;quot; na nangangalang Jonathan na unang nagturo at nagdiin kay Rod Strunk sa internet na ito ang umanoy pumaslang sa asawang aktres na si Nida Blanca. Ayon sa spokesman ng Task Force Marsha, Sr/Supt. Leonardo Espina na ang kanilang pamunuan ay nagsasagawa ng malalim na imbestigasyon upang makilala ang ang pagkatao ng nasabing &amp;quot;surfer&amp;quot;. Lumutang ang pangalan ni Jonathan sa internet kinabukasan matapos natagpuang patay si Blanca noong Nobyembre 7 sa likuran ng kotse nito sa ika-anim na palapag ng Atlanta Centre Building sa San Juan. Isinaad nito sa internet na may motibo si Strunk para umano patayin ang asawa dahil gumon umano ito sa sugal at madalas umanong pag-awayan ang paggiit nito sa aktres na ibenta ang kanilang bahay sa White Plains ng halagang P25 hanggang P30M para pambayad sa pinagkakautangan nito. (Ulat ni Jhay Mejias)</body>
<link>http://www.philstar.com/Article.aspx?articleId=140705&amp;publicationSubCategoryId=92</link>
</article>
<article>
<title>Chavit aprub na gawing legal ang jueteng</title>
<author>Rudy Andal</author>
<date>
<month>November</month>
<day>19</day>
<year>2001</year>
</date>
<body>Tiniyak ni dating Ilocos Sur Governor Chavit Singson na kanyang susuportahan ang hakbangin sa dalawang kapulungan ng Kongreso na gawing legal ang jueteng operations sa bansa. Sinabi ni Singson na napapanahon na upang bigyang puwang ng pamahalaan ang pagiging legal ng naturang sugal na siyang kinahuhumalingan ng maraming mamamayan lalo na sa mga kanayunan. &amp;quot;Hindi matitigil ang jueteng kahit ano ang gawin mo dahilan sa sinusuportahan ng tao kaya ang magandang gawin na lamang ay gawin itong legal upang makinabang naman ang gobyerno,&amp;quot; pagbibigay diin ni Singson. Sa kasalukuyan anya ay mayroon nang mga panukalang batas na siyang isinusulong sa dalwang kapulungan ng Kongreso at napapanahon na upang ito ay suportahan dahilan sa higit na makikinabang ang pamahalaan sa jueteng. Inaasahang kikita ang gobyerno ng P1.5 hanggang P2 bilyon bawat taon sa buwis nitong makukulekta na isang malaking pondo para sa mga proyekto na kailangan ng pera. Magugunita na si Singson ang siyang nagbulgar na si dating Pangulong Joseph Estrada ang siyang tinaguriang lord of all gambling lords ng bansa na siyang naging ugat ng impeachment at pagpapatalsik dito matapos ang madramang EDSA Dos. (Ulat ni Rudy Andal)</body>
<link>http://www.philstar.com/Article.aspx?articleId=140711&amp;publicationSubCategoryId=92</link>
</article>
<article>
<title>GMA ideneklara ang National Press Congress Week</title>
<author></author>
<date>
<month>November</month>
<day>19</day>
<year>2001</year>
</date>
<body>Ideneklara ni Pangulong Gloria Macapagal Arroyo ang unang linggo ng Disyembre bilang &amp;quot;National Press Congress Week&amp;quot; matapos lagdaan ang Proclamation No.119 na nagsasasad din na ang bawat buwan ng Disyembre kada taon ay tatawaging &amp;quot;Month of Publishers and Editors in the Service of the Nation&amp;quot;. Pinuri ng Pangulong Arroyo ang Publishers Association of the Philippines (PAPI) dahil sa pagtatanggol at pagtataguyod nito ng kalayaang maihayag ang mithiin ng isang mamamahayag bilang serbisyo publiko sa bansa. Sinabi ng Pangulo malaki ang ginagampanan ng PAPI sa patuloy na nararanasang magpahayag ng may kalayaan at ang pagdakila sa isang mamamahayag.</body>
<link>http://www.philstar.com/Article.aspx?articleId=140715&amp;publicationSubCategoryId=92</link>
</article>
<article>
<title>Rod Strunk 'utak' sa pagpatay kay Nida</title>
<author>Joy Cantos, Jhay Mejias, Grace Amargo. Ely Saludar at Rudy Andal</author>
<date>
<month>November</month>
<day>20</day>
<year>2001</year>
</date>
<body>Sumuko na sa PNP-Task Force Marsha ang self-confessed killer ni Nida Blanca at itinuro ang asawa ng aktres bilang umanoy &amp;quot;utak&amp;quot; sa karumal-dumal na krimen. Sa ginanap na press briefing kahapon sa Camp Crame, iniharap ang suspek na si Philip Medel Jr., alyas Jun, 54, ng Cebu City, nanunuluyan sa 9-3 Cidico Apartment, Kamias Quezon City, isang professional hired killer at umanoy nagsilbi bilang dating security consultant ni Jude Estrada base na rin sa nakuhang identification card dito mula sa Malaca&amp;ntilde;ang Palace na may markang JE-928 OPS 16. Iniharap rin sa press conference ang kitchen knife na may tatlong pulgada ang haba na ginamit sa pagpatay kay Blanca. &amp;quot;I hope mankind will understand the sin I have blindly committed. By this instrument, I am executing with what is supposed to give justice to the innocent soul of Ms. Blanca. I am now turning myself as a voluntary witness to the evil design of Mr. Strunk and his evil cahoots,&amp;quot; pahayag ng written statement ng suspek sa Task Force Marsha. Ayon sa umaming killer, nabagabag ang kanyang konsensiya sa ginawang pagpaslang sa aktres kaya siya lumutang. Handa umano siyang panagutan ang nagawang krimen. Base sa isinagawang tactical interrogation sa suspek, kinuha ang kanyang serbisyo ni Strunk sa pamamagitan ng isang nagngangalang Mike Martinez sa halagang P50,000 para takutin ang isang Fil-Chinese businesswoman na umanoy may kasong estafa pero di niya batid na ang aktres ang kanilang titirahin. Nalaman lang niya na si Strunk pala ang asawa ni Blanca ng mapanood niya ito sa telebisyon at marinig sa radyo. Sa kanilang kasunduan, itotorture lamang niya ang biktima at ipalalabas dito ang dokumento hinggil sa mana para baguhin ang testimonya pero napilitan umano siyang patayin ng manlaban ang aktres. Nakasaad pa sa affidavit ng suspek na nanonood pa umano si Strunk nang isagawa ang krimen kasama ang dalawang tomboy na di muna tinukoy ang mga pangalan at isang driver. Si Strunk pa umano mismo ang sumipa sa aktres papasok sa kotse dakong 1:30 ng madaling araw noong Nobyembre 7 ilang oras bago ito natagpuang patay sa backseat ng kanyang kotsen Nissan Sentra sa parking area sa 6th floor ng Atlanta Centre sa Greenhills, San Juan. Sa salaysay ng suspek, noong hapon dakong 5:30 nang Nobyembre 6 ay sinundo siya ni Strunk sa kanto ng Edsa at Santolan sa tabi ng Camp Crame. Mula dito ay umikot sila sa Greenhills at kumain sa Kamayan malapit sa Galleria at pagkatapos ay umikot muli sa Greenhills. Bandang alas-10 ng gabi ay nagtungo sila sa parking area sa 6th floor ng Atlanta Tower. Hindi umano mapakali si Strunk na tila naiinip sa paghihintay at makalipas ang 30 minuto ay sinabi nito na: &amp;quot;Maiwan ka muna, maghintay ka dyan&amp;quot; at binuksan nito ang kotse ng aktres at pinagpahinga siya sa loob. Sa sobrang pagkainip ay nanigarilyo pa umano siya habang nagte-text at halos makatulog na sa paghihintay nang dumating na magkakasama sina Strunk at dalawang tomboy na nagtatalo. Dakong 1:30-2:30 ng madaling araw ay may isang babaeng nagmamadali sa paglalakad na pinigilan ni Strunk at nang dalawang tomboy at sapilitang ipinasok sa nakaparadang kotse. &amp;quot;Sino yan,&amp;quot; tanong pa umano ni Blanca nang makita siya sa sasakyan. Nagkaroon ng kalabugan sa loob ng sasakyan at nadinig pa niyang pilit ipinapabago sa aktres ang umanoy dokumento sa dapat manahin ni Rod na umanoy nagrereklamo dahil tila mas malaki ang mapupunta sa nag-iisang anak na si Katherine &amp;quot;Kaye&amp;quot; Torres. Dito na umano ipinagulpi ni Strunk sa kanya si Blanca at pagsasaksakin sa utos umano ni Strunk na umanoy sobra ang galit ng mga sandaling yon. Matapos mapatay si Blanca ay lumisan na sina Strunk at sinabihan na lang siya na &amp;quot;Kontakin mo na lang si Mike para sa bayad.&amp;quot; Pinaghahanap na ng mga awtoridad sina Mike at ang dalawang tomboy na hindi pa kinikilala. Strunk binabantayan sa White Plains; warrant of arrest hinihintay Kasabay ng pagputok ng salaysay ng hired killer na si Philip Medel ay dumagsa sa bahay ni Nida Blanca sa #28 Nathan st., White Plains sa Quezon City ang mga operatiba mula sa PNP-Task Force Marsha, Eastern Police District, San Juan Police- Special Weapons and Tactics at Central Police District para mag-antabay sa gagawing pag-aresto kay Rod Strunk. Habang isinusulat ang balitang ito ay patuloy na binabantayan ng mga pulis ang nasabing lugar hanggang sa dumating ang hinihintay na warrant of arrest. Anumang oras ay maaari nang arestuhin si Strunk na napag-alamang nagkukulong pa rin at buong hapon kumokonsulta sa kanyang mga abogado. Patuloy pa ring tumatanggi ang pamilya ni Blanca na magbigay ng pahayag matapos madawit ang pangalan ni Strunk na siyang umanoy nagpapatay sa aktres. Ang kanilang pananahimik ay alinsunod umano sa payo ng kanilang abogado. (Jhay Mejias) Hold departure kay Rod inutos Ipinag-utos na kahapon ng Department of Justice (DOJ) sa Bureau of Immigration na magpalabas ito ng hold departure order laban kay Rod Strunk. Sinabi ni Justice Secretary Hernando Perez na hindi palalabasin ng bansa si Strunk upang di nito matakasan ang isasampang kaso laban dito. Mahigpit din pinababantayan ni Perez ang seguridad ni Medel dahil sa malaki ang posibilidad nito na maging witness sa halip na suspek. Pinag-aaralan na ng DOJ kung maaaring isailalim sa Witness Protection Program si Medel at ang pamilya nito. Samantala, nasiyahan si Pangulong Arroyo sa mabilis na pagkakalutas sa kasong pagpatay sa aktres na si Nida Blanca. Pinapurihan ng Pangulo ang ginawang pagtatrabaho ng PNP sa paglutas sa nasabing kaso. (Grace Amargo/Ely Saludar) 'Biyernes pa alam na si Strunk ang suspek sa pagpatay Inihayag naman ni Sen. Vicente &amp;quot;Tito&amp;quot; Sotto III na Biyernes pa ay alam na nilang suspek si Rod Strunk sa pagpatay kay Nida Blanca at inililigaw lamang ng Task Force Marsha ang media upang hindi matuon ang pansin kay Strunk na una nang pinaghinalaan ng pulisya dahil baka makalabas ito ng bansa. &amp;quot;As early as Friday, alam na natin kung sino ang iniimbestigahan. Inililigaw lamang ang media dahil maraming gustong mag-imbestiga. Kung matutukoy kaagad na sangkot si Strunk sa pagpatay, baka makatakas,&amp;quot; paliwanag ni Sotto. Sadya umanong inilihim ng Task Force Marsha ang backdoor investigation dahil kahit media ay mag-iimbestiga na siyang nakagugulo sa imbestigasyon. (Ulat nina Joy Cantos, Jhay Mejias, Grace Amargo. Ely Saludar at Rudy Andal)</body>
<link>http://www.philstar.com/Article.aspx?articleId=140803&amp;publicationSubCategoryId=92</link>
</article>
<article>
<title>Vandolph naaksidente</title>
<author>Joy Cantos</author>
<date>
<month>November</month>
<day>20</day>
<year>2001</year>
</date>
<body>Naaksidente ang batang aktor na si Vandolph Quizon, ang bunsong anak ng comedy king na si Dolphy sa aktres na si Alma Moreno, habang nasa kritikal na kalagayan ang umanoy nobya nito matapos mabangga ang sinasakyan nila sa San Vicente, Urdaneta, Pangasinan kahapon ng hapon. Sa di pa makumpirmang report, sakay ng kanyang Ford F-150 ang aktor kasama ang di nakikilalang nobya at dalawa pa nang mabangga. Nawalan ng malay-tao si Vandolph sa tindi ng pinsalang tinamo nito at isinugod sa Sacred Heart Hospital sa Pozzurubio, Pangasinan. Agad rin itong inilipat sa Makati Medical Center. Nabatid na hindi pumasok sa school si Vandolph at ang nobya nito at hinihinalang balak pumuntang Baguio ng maaksidente. (Ulat ni Joy Cantos)</body>
<link>http://www.philstar.com/Article.aspx?articleId=140810&amp;publicationSubCategoryId=92</link>
</article>
<article>
<title>Atlanta office iiwan na ng MTRCB</title>
<author>Perseus Echeminada</author>
<date>
<month>November</month>
<day>20</day>
<year>2001</year>
</date>
<body>Hindi na umano ligtas ang Atlanta Centre Tower kaya iiwan na ng Movie, Television, Review and Classification Board (MTRCB) ang kanilang opisina sa naturang gusali na nasa Annapolis st., Greenhills, San Juan &amp;quot;We are packing up, with the arrest of the suspect (Philip Medel) we now realize how vulnerable we are in this building,&amp;quot; sabi ni Felicitas Alijandro, MTRCB legal officer sa isang panayam. Ang MTRCB ay umuokupa sa 33rd at 3nd floors ng 38-palapag ng naturang gusali, subalit ang kanilang parking area ay nasa 6th floor kung saan napatay si Nida Blanca. Ayon sa ilang MTRCB employees na tumangging magpakilala, hindi nila nasisiguro ang kanilang kaligtasan sa loob ng Atlanta building dahil na rin sa pagkamatay ni Blanca. Bago napaslang ang aktres, napansin nila na hindi masyadong pinapansin ng mga opisyal sa naturang gusali ang kanilang mga sasakyan na nakaparada sa sixth floor kahit nagreklamo na sila ng vandalism. Bukod dito, noong nakaraang Setyembre ay nag-panik ang MTRCB employees ng masunog ang gitnang bahagi ng gusali at muntik na silang ma-trap. &amp;quot;Hindi ka makapag-concentrate sa trabaho dahil palagi mong iniisip ang kaligtasan mo,&amp;quot; pahayag ng isang film reviewer. &amp;quot;Kung ang isang hired killer ay nakakapag-stay sa parking area nang mahabang oras nang hindi napapansin ng mga security guard sa gusali, panahon na siguro para lisanin ang lugar,&amp;quot; wika pa ng reviewer. (Ulat ni Perseus Echeminada)</body>
<link>http://www.philstar.com/Article.aspx?articleId=140816&amp;publicationSubCategoryId=92</link>
</article>
<article>
<title>Murder vs Rod isinampa</title>
<author>Grace Amargo, Joy Cantos, Ellen Fernando at Andi Garcia</author>
<date>
<month>November</month>
<day>21</day>
<year>2001</year>
</date>
<body>Pormal na isinampa kahapon ng Department of Justice (DOJ) ang kasong murder laban sa asawa ng napaslang na aktres na si Nida Blanca makaraang itoy ikanta ng inupahang hired killer na umanoy utak sa krimen. Si Rod Strunk ay ipinagharap ng kasong murder ng DOJ sa Pasig Regional Trial Court, kasama ang self-confessed killer na si Philip Medel Jr. Ayon sa DOJ, kuwestiyonable pa kung gagawing state witness si Medel dahil batay sa Rule 119 Section 17D, maaari lamang gawing state witness ang isang akusado kung ito ang siyang may pinakamagaan o maliit na partisipasyon sa isang krimen. Nagpalabas na rin ang DOJ ng subpoena laban kay Strunk para sagutin nito ang akusasyon laban sa kanya, pero hindi umano pinirmahan ni Strunk ang ipinadalang subpoena kahapon ng umaga sa bahay nito sa White Plains, Quezon City. Ang subpoena ay nag-uutos kay Strunk para dumalo sa preliminary investigation na isasagawa sa darating na Nob. 23 dakong alas-9 ng umaga hinggil sa nasabing kaso. Inuutusan rin ng DOJ na dumalo sina Medel at Mike Martinez, ang kumontak sa kanya para sa naturang &amp;quot;trabaho.&amp;quot; 5-araw lang puwedeng pigilin si Strunk Limang araw lamang maaaring pigilin ng Bureau of Immigration si Rod Strunk. Ayon kay BI Commissioner Andrea Domingo, hindi hold departure order ang kanilang pinaiiral laban kay Strunk kundi isang written wach list standard operational procedure na kapag lagpas na sa limang araw at hindi pa nasasa mahan ng kaukulang kaso ay hindi na nila maaari pang pigilin ang suspek sa anumang tangka nitong umalis ng bansa. Killer ni Nida Blanca di fall guy Idinepensa kahapon ng PNP-Task force Marsha na hindi fall guy ang sumukong self-confessed killer na si Philip Medel Jr. Sinabi ni Espina na kumbinsido silang totoo ang lahat nang ibinulgar ni Medel at walang matinong tao na magpapabayad ng P1 milyon para lamang ma-lethal injection. Hindi anya imposibleng makonsensiya ang sumukong killer dahil iba umano ang orihinal na pinagagawa sa kanya ni Strunk. &amp;quot;The target given to him is wrong. Ang sinasabing trabaho sa kanya ay hindi patayin ang aktres, evident naman yon sa fractured rib bones at black eye ni Ms. Blanca. Ang akala niya talaga estapador na businesswoman ang target nila at torture lang, hindi papatayin. He was surprised to discover after the commission of the crime na si Ms. Blanca pala ang napatay niya,&amp;quot; pahayag ni Espina. Hindi pa umano lumalantad si Medel ay may impormasyon na silang nakalap na naglalahad ng partisipasyon ni Strunk sa krimen. Maging sa forensic examination umano ay positibo ang fingerprints ni Strunk sa sasakyan ng aktres. Nakatakdang isailalim si Medel sa pyschiatric at lie detector tests. Hinihintay na lamang ng Task Force Marsha ang resolusyon ng DOJ para makakilos kung kailan aarestuhin si Strunk. Hindi umano natatapos sa pagsuko ni Medel ang tungkulin ng Task Force Marsha dahil maliban sa limang suspek na sina Strunk, dalawang tomboy, isang matandang driver at isang Mike Martinez na umanoy nakipagnegosasyon kay Medel ay marami pa silang hinahanting na hindi pa nakikilalang suspek. Kaye babantayan Nagtalaga na kahapon ng close-in security ang PNP para bantayan si Katherine &amp;quot;Kaye&amp;quot; Torres, ang nag-iisang anak ni Nida Blanca para mapangalagaan ang seguridad nito sa dahilang magkasama sila sa iisang bubong ng kanyang Amerikanong stepfather na si Rod Strunk. Higit ring pinatindi ang pagbabantay na ginagawa ng mga pulis sa labas at loob ng tahanan ni Blanca sa White Plains, Quezon City dahil hindi umano imposible na gumawa ng paraan ang maraming symphatizer ng aktres na gumanti o saktan si Strunk. Kahapon ay sinundo ni dating Comelec Commissioner Harriet Demetriou si Kaye at personal na nagtungo sa Camp Crame para makipag-usap kay PNP deputy director General Rex Piad tungkol sa karagdagang seguridad na kinakailangan ni Kaye. Nilinaw ni Demetriou na hindi siya ang abogado ng pamilya Blanca ngunit nakasuporta siya kay Kaye dahil family friend niya ang pamilya nito. Nasisiyahan naman si Kaye sa itinatakbo ng imbestigasyon sa kaso kahit na ang nasasagasaan dito ay ang kanyang stepfather. Handa umano si Kaye na ipagpatuloy ang imbestigasyon laban kay Strunk kahit gaano man kasakit ang resulta nito. (Ulat nina Grace Amargo, Joy Cantos, Ellen Fernando at Andi Garcia)</body>
<link>http://www.philstar.com/Article.aspx?articleId=140908&amp;publicationSubCategoryId=92</link>
</article>
<article>
<title>Misuari nakatakdang sampahan ng sedition at rebelyon</title>
<author>Lilia Tolentino/Grace Amargo at Rose Tamayo</author>
<date>
<month>November</month>
<day>21</day>
<year>2001</year>
</date>
<body>Kasong rebelyon at sedition ang naka-ambang isampa ng pamahalaan kay ARMM Governor Nur Misuari kasabay ng preventive suspension order na ipinalabas ni Pangulong Arroyo laban dito bilang gobernador kasunod ng ginawang pananalakay ng Moro National Liberation Front (MNLF) sa Jolo, Sulu kamakalawa. Ayon kay Vice President at Foreign Affairs Secretary Teofisto Guingona, binigyan ng Pangulo si Misuari ng 48 oras upang magpaliwanag kung bakit hindi nito naagapan ang insidente. Bilang gobernador umano ng ARMM ay malaki ang responsibilidad ni Misuari na panatilihin ang kapayapaan sa lugar na nasasakupan nito. Sinabi naman ni Interior and Local Government Sec. Joey Lina na mayroon silang sapat na ebidensiya para kasuhan si Misuari at tinitipon na ng PNP ang lahat ng mga ebidensiya na makakapag-ugnay sa direktang partisipasyon ni Misuari. Magugunita na si Misuari at ang mga tauhan nito ang itinuturong utak sa pinakabagong engkuwentro sa pagitan ng militar at mga rebeldeng Muslim sa Jolo na ikinasawi ng 55 katao. Ipinag-utos umano ni Misuari ang pag-atake sa tatlong kampo ng militar at isang istasyon ng pulisya upang hindi umano matuloy ang ARMM election sa Nobyembre 26. Tinututulan ni Misuari na alisin siya bilang gobernador dahil sa lalabagin umano nito ang 1996 Peace Election sa pagitan ng MNLF at pamahalaan. (Ulat nina Lilia Tolentino/Grace Amargo at Rose Tamayo)</body>
<link>http://www.philstar.com/Article.aspx?articleId=140917&amp;publicationSubCategoryId=92</link>
</article>
<article>
<title>Vandolph nasa kritikal pa rin</title>
<author>Lordeth Bonilla</author>
<date>
<month>November</month>
<day>21</day>
<year>2001</year>
</date>
<body>Nasa kritikal na kondisyon pa rin ang batang aktor na si Vandolph Quizon kung saan patuloy na minomonitor ng mga doktor ang kanyang kalagayan sa intensive care unit ng Makati Medical Center. Nabatid na &amp;quot;unconscious&amp;quot; pa rin ang aktor at sumailalim sa mahabang operasyon matapos na mamaga ang utak nito at nangangambang maputulan rin ng mga paa bunga ng matinding pinsala na tinamo sa aksidenteng kinasapitan, kamakalawa ng hapon sa Pozzorubio, Pangasinan. Matatandaang si Vandolph, 17, ay naaksidente sa kahabaan ng barangay Rosario, Pozzorubio. Minamaneho nito ang kanyang Ford Expedition kasama ang umanoy nobyang si Krissie Raqueza at dalawa pang nakilalang sina Allan, 29, at Roel, 20, na nasa backseat nang tangkain umano nitong mag-overtake pero inabot ng kasalubong na isang Isuzu Elf truck na minamaneho ni Ronnie Ulpindo, 29, ng Kapitan Tomas, Rosales, Pangasinan. Tulad ni Vandolph, isinailalim din sa CT Scan ang nobya, habang ligtas na sa panganib ang dalawa pang kasama na nagtamo lamang ng minor injuries. Nabatid na hindi pumasok sa school si Vandolph at ang nobya nito at patungong Baguio City ng maaksidente. (Ulat ni Lordeth Bonilla)</body>
<link>http://www.philstar.com/Article.aspx?articleId=140923&amp;publicationSubCategoryId=92</link>
</article>
<article>
<title>Background check sa pagkatao ni Rod Strunk, isasagawa</title>
<author>Joy Cantos</author>
<date>
<month>November</month>
<day>21</day>
<year>2001</year>
</date>
<body>Nakatakdang magsagawa ng &amp;quot;background check&amp;quot; ang PNP-Task Force Marsha sa Estados Unidos para alamin ang tunay na pagkatao ni Rod Strunk. Makikipag-ugnayan ang mga lokal na imbestigador sa ilang eksperto sa imbestigasyon upang bulatlatin ang tunay na pagkatao ng dating singer-actor at kung ano ang naging pamumuhay nito nang nasa US pa. Ito ay kasunod na rin ng mga naglabasang impormasyon sa e-mail na nakarating sa Task Force Marsha kaugnay ng pagkamatay ng unang asawa ni Strunk sa Amerika na kahalintulad din ng kamatayang sinapit ni Nida Blanca. Hindi naman idinetalye ng source kung paano namatay ang unang asawa ni Strunk na di binanggit ang pangalan sa Los Angeles at kung ano ang nangyari sa umanoy kaso ng pagkamatay ng asawa bago pa man sila nagkatuluyan ng pinaslang na aktres. Si Strunk ay unang nakilala ni Nida noong huling bahagi ng dekada 70 ng dumalaw sa bansa ang singer-actor. Naging guest ni Blanca si Strunk sa kanyang Nida and Nestor Show kung saan nagsimula ang kanilang pagkakaibigan. Kasintahan ni Blanca si Bert Leroy noong mga panahong yon. Taong 1979 ng muling magkita ang dalawa na kapwa malaya na sa kanilang mga &amp;quot;commitment&amp;quot; kaya agad silang nagpasyang magpakasal at nagsama sa loob ng 22 taon. (Ulat ni Joy Cantos)</body>
<link>http://www.philstar.com/Article.aspx?articleId=140928&amp;publicationSubCategoryId=92</link>
</article>
<article>
<title>Suspek sa Nida slay kinidnap</title>
<author>Joy Cantos at Lordeth Bonilla</author>
<date>
<month>November</month>
<day>22</day>
<year>2001</year>
</date>
<body>Isa sa suspek sa brutal na pagpaslang sa premyadang aktres na si Nida Blanca ang dinukot nang walong armado, isa rito ay babae sa Sun Valley subdivision, Para&amp;ntilde;aque City, kahapon ng umaga. Ayon kay Task Force Marsha spokesman Sr. Supt. Leonardo Espina, naganap ang misteryosong pagkidnap kay Michael &amp;quot;Mike&amp;quot; Martinez bandang alas-7:25 ng umaga ilang araw matapos itong ituro ng self-confessed killer na si Philip Lucero Medel na siya umanong kumontak sa kanya para itorture sa saksak at gulpi ang aktres. Ayon kay Espina, pinaniniwalaang ang pagdukot kay Martinez ay bunga na rin ng pangamba na pumiyok rin ito sa krimen tulad ng ginawa ng hired killer na si Medel. Nabatid na si Martinez, 43, nakatira sa #4570 Catleya st., Sun Valley subdivision at isang distributor ng mga produkto ng UFC ay dinukot sa harapan ng tahanan nito habang patungo sa bahay ng kanyang ina sa naturan ding lugar at kinaladkad pasakay sa isang Toyota Lite Ace na may plakang WNN-914/917. Isang barangay captain, si Roberto Cruz, na nakasaksi sa pangyayari ang nagreport sa Para&amp;ntilde;aque police station 3. Gayunman, di agad natukoy ng mga ito kung sino ang dinampot na biktima at natiyak lamang ng mga pulis na si Martinez ang dinukot nang itawag ni Mrs. Maria Estelita Martinez, asawa ng dinukot, sa tanggapan ng PNP National Anti-Kidnapping Task Force ang biglaang pagkawala ng kanyang mister. &amp;quot;Sayang, siya (Martinez) pa naman ang magko-corroborate sa statement ni Medel. The DOJ wanted him to explain his part,&amp;quot; pahayag ni Espina. Kasalukuyan namang sinisiyasat ng Task Force Marsha ang posibilidad na &amp;quot;kidnap me&amp;quot; ang nangyaring pagdukot kay Martinez. Matatandaang batay sa testimonya ni Medel ay itinuro nito si Martinez na siyang kumuha sa kanyang serbisyo upang pahirapan ang isang estapadorang Fil-Chinese businesswoman na huli na ng malaman niyang ang aktres na si Blanca. Si Martinez naman ang direktang kinontak umano ng sinasabing &amp;quot;utak&amp;quot; ng krimen na si Rod Strunk para kumuha ng isang professional hired killer. Ito rin ang dapat na magbayad ng napagkasunduang P50,000 pero hindi umano nito nabayaran si Medel. Maliban kina Strunk, Medel at Martinez ay suspek din sa pagpatay sa aktres ang dalawang tomboy at isang umanoy driver na nagtulung-tulong para isagawa ang krimen.(Ulat nina Joy Cantos at Lordeth Bonilla)</body>
<link>http://www.philstar.com/Article.aspx?articleId=141025&amp;publicationSubCategoryId=92</link>
</article>
<article>
<title>Rod nagsalita na: Hindi ako ang killer</title>
<author>Joy Cantos</author>
<date>
<month>November</month>
<day>22</day>
<year>2001</year>
</date>
<body>Binasag na rin kahapon ng Amerikanong si Rod Lauren Strunk ang katahimikan matapos nitong itanggi na siya ang mastermind sa pagpaslang sa kanyang sikat na asawang aktres na si Nida Blanca. Sa kanyang press statement na binasa sa GMA-7 kagabi, sinabi ni Strunk na inosente siya sa krimeng ibinibintang laban sa kanya. &amp;quot;I am innocent of the horrible crime against my wife and pray we all get to the bottom of it, soon I have nothing to gain, I have everything to lose. It seems I have nothing to live for now but the truth and thats worth fighting for,&amp;quot; ani Strunk. Ayon kay Strunk, wala siyang motibo para ipapatay ang kanyang asawang si Nida dahilan sa ito ang buhay niya matapos niyang itong mahalin at magsama sila sa loob ng 22 taon pagkaraang makasal siya sa aktres. &amp;quot;I am shocked by the recent emergence of a character who claims I hired him to kill my wife. I have never met him. I do not know him,&amp;quot; sabi pa ni Strunk, na tumangging kinuha niya ang serbisyo ng self-confessed killer na si Philip Lucero Medel sa halagang P50,000 para itorture sa pamamagitan ng pagsaksak ng mababaw at panggugulpi kay Blanca subalit sa kasamaang palad ay natuluyan itong mamatay. Sinabi ni Strunk na posible umanong may mga taong nasa likod ng pagdadawit sa kanyang pangalan sa krimen at biktima siya ng frame-up ng mga totoong tao na pumatay kay Nida. Gusto lamang anyang sirain ang kanyang relasyon kay Kaye. &amp;quot;Whoever is behind this frame-up have hidden agenda to destroy me and use me as their fall guy in order for them to get away with the crime they themselves committed, to muddle up my relationship with my stepdaughter, and to divide the family and render us incapable of moving as one toward our quest for truth and justice,&amp;quot; ayon pa sa press statement ni Strunk. Umaasa si Strunk na tutuparin ni Pangulong Arroyo ang pangako nitong walang magiging fall guy sa kaso. Bilang reaksiyon, hinamon naman kahapon ni PNP-crime laboratory director, P/Chief Supt. Marlowe Pedregoza si Strunk na sumailalim sa drug at lie detector test kung talagang wala itong kasalanan. (Ulat ni Joy Cantos)</body>
<link>http://www.philstar.com/Article.aspx?articleId=141032&amp;publicationSubCategoryId=92</link>
</article>
<article>
<title>2 tomboy sa nida murder susuko na</title>
<author>Ellen Fernando</author>
<date>
<month>November</month>
<day>22</day>
<year>2001</year>
</date>
<body>Nagpadala na ng surrender feelers sa National Bureau of Investigation (NBI) ang dalawang tomboy na sinasabing may partisipasyon sa pagpaslang kay Nida Blanca. Isang mapagkakatiwalaang impormante sa NBI ang nagsabing nababagabag na ang mga konsensiya nina Candelaria Tantoco at Norma Lopez kaya nagpahayag nang kahandaang isiwalat ang kanilang nalalaman sa oras na sila ay kusang loob na sumuko. Gayunman, hindi binanggit ng source kung kailan at anong oras lulutang ang dalawa. Hindi rin sinabi ng source kung ang paglitaw ng dalawang tomboy ay magko-corroborate sa mga ipinahayag ng self-confessed killer na si Philip Medel. Natatakot umano ang dalawa na baka basta na lamang sila damputin at iligpit para hindi na makapagsalita ng kanilang nalalaman sa krimen. (Ulat ni Ellen Fernando)</body>
<link>http://www.philstar.com/Article.aspx?articleId=141038&amp;publicationSubCategoryId=92</link>
</article>
<article>
<title>US tutulong vs Sayyaf</title>
<author>Lilia Tolentino</author>
<date>
<month>November</month>
<day>22</day>
<year>2001</year>
</date>
<body>Siniguro ni US President George Bush na handa itong tulungan ang pamahalaang Arroyo sa anumang paraan na gustuhin nito para masugpo na ang paghahasik ng terorismo ng bandidong grupo ng Abu Sayyaf. Sa isang panayam sa Oval Office sa White House kasunod ng pakikipagpulong dito ni Pangulong Arroyo, sinabi ni Bush na ang Pilipinas ay isang tunay na kaalyado, malapit na kaibigan at handang makipagtulungan anumang paraan na imungkahi nito para maresolba ang problema sa Sayyaf. Kahit combat troops umano kung hihilingin ni Pangulong Arroyo ay ibibigay ni Bush. &amp;quot;Thats going to be up to the President...I have asked her point-blank, what helps does she need. She says shes got a great military, a competent military, shes confident that her military can deal with Abu Sayyaf,&amp;quot; sabi ni Bush. Sinabi rin ni Bush na ang laban sa terorismo ay hindi lamang sa Afghanistan. &amp;quot;Were going to fight terror wherever it exists, and we will work with our allies and friends to use whatever resources we have to win the war against terror.&amp;quot; (Ulat ni Lilia Tolentino)</body>
<link>http://www.philstar.com/Article.aspx?articleId=141043&amp;publicationSubCategoryId=92</link>
</article>
<article>
<title>Pagsuspinde kay Misuari inatras, rebelyon isasampa</title>
<author>Lilia Tolentino</author>
<date>
<month>November</month>
<day>22</day>
<year>2001</year>
</date>
<body>Umatras ang Malaca&amp;ntilde;ang sa pagpapataw ng preventive suspension laban kay Autonomous Region in Muslim Mindanao (ARMM) Governor Nur Misuari at sa halip ay nakatakdang itong sampahan ngayon ng kasong rebelyon makaraang makumpirma sa mga testigo na siya ang utak sa pananalakay ng kanyang mga dating kapanalig sa Moro National Liberation Front (MNLF) sa 104th Infantry Batallion sa Jolo, Sulu. Ayon kay Presidential Spokesman Rigoberto Tiglao, mas mabusisi ang pagpapataw ng suspension at bago maipatupad ito ay kailangan muna siyang sampahan ng kasong administratibo sa Ombudsman. Sinabi naman ni Interior and Local Government Sec. Joey Lina na ang kasong administratibo ay hindi sapat para mabigyang katarungan ang ginawang pananalakay ng mga tagasuporta ni Misuari sa Jolo. Nais ni Lina na lumitaw sa pagtatago si Misuari para magpaliwanag kung mayroon nga o wala siyang kinalaman sa naganap na pagsalakay. Ayon pa kay Lina, ang pagsalakay na ginawa ni Misuari ay isang desperadong tangka para hind matuloy ang halalan sa ARMM sa darating na Lunes at mapalawig pa ang kanyang pananatili sa puwesto bilang gobernador. Ang rebelyon ay may parusang habambuhay na pagkabilanggo. (Ulat ni Lilia Tolentino)</body>
<link>http://www.philstar.com/Article.aspx?articleId=141047&amp;publicationSubCategoryId=92</link>
</article>
<article>
<title>25 Pinay nanganganib maging prosti sa Singapore</title>
<author>Butch Quejada</author>
<date>
<month>November</month>
<day>22</day>
<year>2001</year>
</date>
<body>Dalawamput limang &amp;quot;undocumented&amp;quot; overseas Filipino workers na pawang kababaihan ang nanganganib na maging prostitutes sa Singapore sakaling hindi kaagad masagip at mabigyan ng kaukulang tulong ng pamahalaan. Ito ang inihayag nina Marinel Banez, 22, tubong Bangued, Abra at Mary Jane Andres, 21, ng Cagayan Valley, makaraang dumulog sa tanggapan ng Overseas Workers Welfare Administration sa Ninoy Aquino International Airport kahapon. Sa kanilang pagdating sa bansa lulan ng Singapore Airlines flight SQ-047, sinabi ng dalawang distressed Pinay workers na nangangailangan ng tulong ang 25 undocumented OFWs na hawak ng Nation Employment Agency, isang malaking ahensiya ng foreign workers sa Singapore na umanoy hindi accredited para mangalap ng mga manggagawa sa naturang bansa. Batay sa pahayag nina Banez at Andres, bunsod umano ng kawalan ng trabaho ay ilan sa mga ito ang ibinebenta para sa panandaliang aliw sa mga mayayamang Intsik at Singaporean sa halagang 300 Singapore dollars. Ayon kay Marinel, tumakas siya mula sa pagmamalupit ng kaniyang amo, samantalang hindi na rin nakatiis si Andres sa kalbaryong sinapit nito sa among Singaporean kung kayat naglakas loob na lumayas. Ang dalawa ay nagkita sa tanggapan ni OWWA Officer Edmund Eddun sa Singapore, kung saan kaagad itong tinulungan hanggang sa pagkalooban ng libreng tiket para makauwi ng bansa. Samantalang ang ilan sa mga Pinay workers na kasalukuyan ngayong nasa Nation Employment Agency ay patuloy na dumaranas ng ibat ibang pagpapahirap, bukod pa sa pagkapariwara ng kanilang puri. Sina Banez at Andres ay kapwa umalis ng bansa noong Setyembre 11 matapos na magkahiwalay na ma-recruit ng Midas Travel &amp;amp; Tours ng Pasay City at Mainpower Recruiting Agency ng San Fernando, La Union makaraang makapagbayad umano ng P20,000 halaga ng placement fee. (Ulat ni Butch Quejada)</body>
<link>http://www.philstar.com/Article.aspx?articleId=141051&amp;publicationSubCategoryId=92</link>
</article>
<article>
<title>Army general sinampahan ng kaso sa Ombudsman</title>
<author>Grace Amargo</author>
<date>
<month>November</month>
<day>22</day>
<year>2001</year>
</date>
<body>Ipinagharap kahapon ng kasong kriminal sa tanggapan ng Ombudsman ang isang heneral ng Philippine Army kasama ang tatlo katao pa dahil sa umanoy pagpasok sa maanomalyang kontrata na kung saan ay nalugi ng umaabot sa P100-milyon ang pamahalaan. Mula sa 4-pahinang complaint affidavit na inihain kay Ombudsman Aniano Desierto ni Joseph Frianeza, inakusahan nito si Philippine Army commanding general, Lt. General Jaime delos Santos at Lionel W. Steele, Rosario Cherry Ong at Jude Villanea ng Bairam Enterprises ng paglabag sa anti-graft and corrupt practices act nang lagdaan umano nito ang Support Supply Agreement sa pagitan ng AFP-Philippine Army at Alvis Logistics Limited na kinakatawan ng nabanggit na tatlong private individuals. Nabatid na kinuha umano ng AFP ang serbisyo ng ALVIS para sa rehabilitasyon, pagkumpuni, reconditioning and supply ng mga kailangang spare parts, gamit at iba pang equipment para sa pagmamantine ng Scorpions Tanks. Lumalabas na wala pa sa kalahati ng unit ng Scorpion Tanks ang nasa AFPs Light Armored Brigade sa Camp ODonnel Capas, Tarlac habang 2 Scorpions ay nasa kustodya ng Camp Aguinaldo. May 116 items na kailangan sa Pounds Sterling sa ilalim ng naunang kontrata na dapat bayaran ng AFP ng halagang P201,440,262.00 para sa maintenance ng spare parts ng 17 unit, minor repair ng 3 units at major repair para sa 10 units. Gayunman, nang buksan ng Bairam ang Letters of Credit nito sa pamamagitan ni Rosario Ong at Jude Villanea noong Marso 2001 ay natuklasang nabawasan o naging 61 items na lamang umano ang orihinal na 116 items na dapat ay isu-supply ng Bairam sa AFP sa dati pa rin nitong halaga. Nakasaad pa din sa complaint na isang UK-based defense company, ang TFL Group of Companies sa pamamagitan ng local distributor nito sa Zyrmax ay lumiham kay Lt. Gen. delos Santos noong Hunyo 29, 2001 na nag-offer ding magbebenta ng 61 items. Nang ikumpara, P105,866,880 lamang o mas mababa ng P95,572,290 ang presyo ng Zyrmax kaysa sa offered price ng Bairam na umaabot sa P201,440,262 milyon. Binanggit din sa reklamo na maaari namang idaan sa public bidding ang pag-acquire ng AFP ng mga nasabing equipment at hindi sa pamamagitan ng isang negotiated contract. Maaari ring mabili kahit saan ang J60 engines at iba pang spare parts na kailangan ng PA para sa Scorpion tanks tulad na lamang ng Zyrmax na nagbibigay ng mas mababang halaga. Samantala, pinabulaanan naman ng Army ang naturang alegasyon. (Ulat ni Grace Amargo)</body>
<link>http://www.philstar.com/Article.aspx?articleId=141053&amp;publicationSubCategoryId=92</link>
</article>
<article>
<title>Misuari tumakas, nasa Sabah na!</title>
<author>Joy Cantos,Rose Tamayo, Lilia Tolentino, Grace Amargo at Jhay Mejias</author>
<date>
<month>November</month>
<day>23</day>
<year>2001</year>
</date>
<body>Tumakas na palabas ng bansa at ngayoy nasa Sabah, Malaysia na si outgoing Autonomous Region in Muslim Mindanao (ARMM) governor Nur Misuari bago pa man maipalabas ang warrant of arrest laban dito. Sinabi ni AFP Chief of Staff Gen. Diomedio Villanueva na kamakalawa pa ng gabi nakapuslit si Misuari patungong Malaysia at may plano umanong magtungo sa Saudi Arabia. Sinamantala umano nito ang kasagsagan ng ginawang pag-atake ng MNLF renegade forces sa Jolo, Sulu at tumakas sa pamamagitan ng &amp;quot;southern back door,&amp;quot; ang Sabah. Ipinag-utos na ni Pangulong Arroyo ang pagtugis kay Misuari upang maibalik ito sa bansa kasabay ng pagpapalabas ng warrant of arrest ng Jolo municipal trial court . &amp;quot;The warrant of arrest on charges of rebellion have been issued against Misuari. The warrant of arrest was sent to our units in Mindanao. We alerted our troops in the area,&amp;quot; pahayag ni Villanueva. Nakikipag-ugnayan na si Justice Secretary Hernando Perez sa pamahalaang Malaysia upang agad na maaresto si Misuari. Nangangamba ang DOJ na hindi mababawi si Misuari dahil walang umiiral na extradition treaty ang Pilipinas at Malaysia. Nabahala rin si Perez dahil sa proteksiyon na nakukuha ng MNLF mula sa Organization of Islamic Countries Conference (OIC) kaya posible umanong may proteksiyon na ibigay kay Misuari sa Malaysia. Gayunman, pinag-aaralan na ni Perez ang lahat ng remedyong ligal para mapabalik sa bansa si Misuari. Nauna nang sinuspindi ni Pangulong Arroyo si Misuari matapos na mapatunayang ito ang utak ng pag-atake ng MNLF renegade forces sa Jolo, Sulu. Ang pag-atake ay base umano sa kautusan ni Misuari para isabotahe ang eleksiyon sa ARMM sa darating na Lunes. Gayunman, tuloy ang nasabing halalan. Ayon kay Villanueva, nasa karakter na ni Misuari ang isubo sa labanan ang kanyang mga tauhan at kapag nadehado ay saka inaabandona. Nabatid pa na nangangalap umano ng suporta ang natitira pang loyalista ni Misuari sa kanilang mga kasamahang Muslim para magrebelde laban sa pamahalaan. (Ulat nina Joy Cantos,Rose Tamayo, Lilia Tolentino, Grace Amargo at Jhay Mejias)</body>
<link>http://www.philstar.com/Article.aspx?articleId=141131&amp;publicationSubCategoryId=92</link>
</article>
<article>
<title>Hardinero may mana, Rod wala sa last will &amp;amp; testament ni Nida</title>
<author></author>
<date>
<month>November</month>
<day>23</day>
<year>2001</year>
</date>
<body>Nakuha na ng PNP-Task Force Marsha ang sinasabing &amp;quot;missing documents&amp;quot; na puwede umanong mag-diin kay Rod Strunk, ang pangunahing suspek sa pagpaslang sa batikang aktres na si Nida Blanca. Kahapon ay natunton ng mga operatiba ng Task Force Marsha ang mga dokumento na kinabibilangan ng mga titulo ng lupa at Last Will ni Blanca, na nakatago sa ilalim ng kanyang kama sa tahanan nito sa White Plains, Quezon City. Sa kanyang Last Will and Testament, kapansin-pansin na wala ang pangalan ni Strunk sa mga taong pag-iiwanan niya ng kanyang ari-arian. Bukod sa nag-iisa nitong anak na si Kaye, tanging ang kanyang ina, isang Ditas, isang Mary Jane at kanyang hardinero ang magmamana ng kanyang kayamanang nagkakahalaga ng P80 million, sa sandaling siyay mamatay. Batay sa paunang background investigation na isinagawa nabatid na si Strunk ay &amp;quot;lulong sa droga, namumuhay ng magarbo at isang lasenggo.&amp;quot; Bago ito nauna nang nabunyag na isang drug dependent si Strunk at noong 1982 ay sumailalim ito sa lihim na rehabilitasyon sa tulong na rin ni Sen. Tito Sotto. Ayon pa sa TF Marsha, tinangka ni Nida na isalba ang kanilang pagsasama ni Strunk pero nang madiskubre nito noong nakaraang taon na may pagkakautang si Strunk ng P600,000 dahil sa maluhong pamumuhay nito at muling pagkagumon sa droga ito umano ang ikinagalit ng aktres at kinompronta si Strunk tungkol dito. Nauwi sa hindi maganda ang komprontasyon hanggang sa magdesisyon ang aktres na makipaghiwalay kay Strunk. Pero para manatiling sikreto ang bagay na ito, pinayagan niyang tumira at manatili si Strunk sa bahay nito. &amp;quot;This is already too much, from now on you cant expect anything from me,&amp;quot; sabi ng isang witness sa bayolenteng confrontation na kinapanayam ng TF Marsha, na sinabi umano ni Blanca sa dayuhang asawa. Maliban sa P35 milyong bahay nito sa White Plains sa Quezon City ay may 5-hektarya pang pag-aaring lupa si Blanca sa San Mateo, Rizal kung saan ang kalahati umano ay naibenta na nito, mga bahay sa Los Angeles, California at Gapan, Nueva Ecija, condominium at bahay-bakasyunan sa Baguio City. Hindi pa kasama dito ang iba pang pinansiyal na pag-aari na nakatago umano sa ibat ibang banko sa loob at labas ng bansa. (Joy Cantos/Jaime Laude)</body>
<link>http://www.philstar.com/Article.aspx?articleId=141142&amp;publicationSubCategoryId=92</link>
</article>
<article>
<title>2 mahistrado nagkainitan sa plunder trial</title>
<author>Malou Rongalerios-Escudero</author>
<date>
<month>November</month>
<day>23</day>
<year>2001</year>
</date>
<body>Nagkasagutan kahapon ang dalawang mahistrado ng Sandiganbayan Third Division sa pagpapatuloy ng pagdinig sa kasong plunder ni dating Pangulong Estrada. Hindi nagustuhan ni Associate Justice Anacleto Badoy, chairman ng Third Division, ang ginawang pagsabat ni Associate Justice Leonardo de Castro habang gumagawa siya ng ruling sa korte. Sinabi ni de Castro na dapat konsultahin silang dalawa nina Associate Justice Ricardo Ilarde bago gumawa ng ruling si Badoy. Subalit sinabi ni Badoy na nasa patakaran ng Sandigan na ang chairman ang gumagawa ng ruling kung mayroong mga objection. Sa umpisa pa lamang ng paglilitis ay tensiyonado na ang korte sanhi ng paghihigpit ni Badoy kahit hindi dumalo ang dating pangulo at anak nitong si Jinggoy Estrada. Binalaan ni Badoy ang lahat ng nasa korte na ipakukulong kapag gumawa ng hindi maganda at maging ang mga manonood na mag-iingay. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=141154&amp;publicationSubCategoryId=92</link>
</article>
<article>
<title>Air Force dudurugin ang MNLF-Defensor</title>
<author>Joy Cantos</author>
<date>
<month>November</month>
<day>23</day>
<year>2001</year>
</date>
<body>Gagamitin ng Philippine Air Force ang lahat ng puwersa at armas nito para pulbusin ang Moro National Liberation Front (MNLF). Sa pahayag ni Air Force Chief, Lt. Gen. Benjamin P. Defensor, Jr. desidido ang PAF na tapusin ang terroristic actions sa Mindanao na inihahasik ng mga komunista at rebeldeng Muslim. Inatasan na ni Defensor ang lahat ng Mindanao-based tactical units na ituloy ang paghabol sa MNLF renegades na responsable sa pag-atake sa Armys 104th Brigade sa Jolo, Sulu na ikinasawi ng 113 katao. Habang isinusulat ang balitang ito, patuloy na sinusuyod ng helicopter gunships, OV-10 bombers at SF 260 Marchetti warriors ang bulubundukin ng Sulu para habulin ang mga MNLF renegades. &amp;quot;The days to come will see our planes and men on the job again. They will once again work with other AFP ground troops to eliminate these heartless rebels. I am confident that we will overcome the enemies on the soonest possible time,&amp;quot; pahayag pa ni Defensor.(Ulat ni Joy Cantos)</body>
<link>http://www.philstar.com/Article.aspx?articleId=141158&amp;publicationSubCategoryId=92</link>
</article>
<article>
<title>Misuari hulihin ng buhay !</title>
<author>Rudy Andal</author>
<date>
<month>November</month>
<day>23</day>
<year>2001</year>
</date>
<body>Mahalagang mahuli ng buhay si outgoing ARMM Gov. Nur Misuari upang panagutan nito ang kanyang nagawa sa gobyerno at hindi magamit ng kanyang mga kaalyado ang isyu at gawin pa itong bayani sa kabila ng kanyang nagawa sa bayan. Ayon kay Sen. Blas Ople, chairman ng Senate committee on foreign relations na kailangang gamitin ng pamahalaan ang kapangyarihan nito at ang extradition treaty sa mga bansang posibleng gawing kanlungan ni Misuari upang maibalik ito sa bansa. Sinayang anya ni Misuari ang tiwalang ipinagkaloob sa kanya ng pamahalaan at ng kanyang mga kababayan dahil nabigo itong maibigay ang inaasahang pag-unlad sa ARMM at sa halip ay nilustay umano ang pondo para sa kanyang sariling kapakanan. Tinawag ring duwag ni Ople si Misuari dahil sa ginawa nitong pa-iwan sa kanyang walang kamalay-malay na mga tauhan na kasalukuyan pa ring nakikipaglaban. Panahon na anya para mamulat ang mga kasapi ng MNLF na ginagamit lamang sila ni Misuari sa sarili nitong interes. (Ulat ni Rudy Andal)</body>
<link>http://www.philstar.com/Article.aspx?articleId=141161&amp;publicationSubCategoryId=92</link>
</article>
<article>
<title>Pinoy na may supernatural power tugis ng HK police</title>
<author></author>
<date>
<month>November</month>
<day>23</day>
<year>2001</year>
</date>
<body>Hinikayat ng Hong Kong police ang publiko, partikular na ang mga Filipino na agad silang kontakin sakaling lapitan sila at linlangin ng isang umanoy Pinoy na nagsasabing nagtataglay ng supernatural power. Ang apela ay ginawa ng Hong Kong police matapos na makatanggap ng ulat na apat na Pinay na ang nakuhanan ng pera kung hindi man ay ginawan ng kalaswaan ng suspect na nagpapakilalang may kapangyarihan para makapagpagaling ng anumang uri ng karamdaman. Base sa paunang ulat, hinihingan umano ng suspect ng malaking halaga ang kanyang mga binibiktima bilang bayad sa gamot at prescription fee. Ito umano ay isinasagawa sa tatlong units sa Wan Chai Road, Wan Chai at Wing Lok St. sa Sheung Wan. May ulat pa na kung hindi makabayad ang mga biktima ay ginagawan na lamang nito ng kahalayan ng suspect. Sa kasalukuyan pinaghahanap na ng mga awtoridad ang nasabing suspect na isang Pinoy.</body>
<link>http://www.philstar.com/Article.aspx?articleId=141164&amp;publicationSubCategoryId=92</link>
</article>
<article>
<title>DOLE kinastigo dahil walang malasakit sa OFWs</title>
<author>Rudy Andal</author>
<date>
<month>November</month>
<day>23</day>
<year>2001</year>
</date>
<body>Kinastigo ni Senador Tessie Aquino-Oreta ang kawalan ng malasakit ng Department of Labor and Employment (DOLE) sa kagalingan at kaligtasan ng lahat ng Overseas Filipino Workers (OFWs) dahil pawang cosmetic measures lamang ang ipinatutupad upang protektahan ang kanilang interes. Sinabi ni Oreta na higit pa ang dapat ibigay ng pamahalaan sa OFWs dahil palaging nakahilig ang ating ekonomiya sa kanilang paghihirap sa panahon na kritikal ang kabuhayan ng bansa. Katanggap-tanggap man ang proyektong grand welcome sa dumarating na OFWs sa Kapaskuhan, ngunit kailangang tiyakin ng gobyerno na magkaroon ng programang magbibigay ng magandang benepisyo sa Filipino migrant workers, partikular ang ating kababayan na nahaharap sa maraming problema sa abroad, giit ni Oreta. Tinukoy ng mambabatas ang namimintong pagbabawas ng Filipino domestic helper sa Hong Kong at Taiwan, kalagayan ng mga pinagsasamantalahang nurse sa London at Ireland at 140,000 marino na mawawalan ng hanapbuhay sa susunod na taon na siyang dapat tugunan kaagad ng administrasyon. Aniya, ilan lamang sa kongkretong pagkilos na inaasahan ng OFWs sa gobyerno ang plano ni Vice President and Foreign Affairs Secretary Teofisto Guingona Jr., na maglunsad ng distant education program at huling direktiba ng Education Department na tanggalin sa requirements ng seafarers ang school credentials mula sa naturang ahensiya. (Ulat ni Rudy Andal)</body>
<link>http://www.philstar.com/Article.aspx?articleId=141166&amp;publicationSubCategoryId=92</link>
</article>
<article>
<title>'I was tortured' - Medel</title>
<author>Joy Cantos,Grace Amargo,Jhay Mejias, Lordeth Bonilla at Ellen Fernando</author>
<date>
<month>November</month>
<day>24</day>
<year>2001</year>
</date>
<body>Bumaligtad kahapon ang self-confessed killer na si Philip Medel, Jr. at sabihing walang kinalaman sa brutal na pagpaslang sa aktres na si Nida Blanca ang asawa nitong si Rod Strunk at siyat tinortyur umano para aminin ang krimen. Sa ginanap na preliminary investigation sa Department of Justice (DoJ) kahapon ng umaga, bigla na lamang nagwala sa harap ng media si Medel at nagsisigaw na siya ay pinahirapan at dinukot at siyay inosente at wala din kinalaman si Strunk sa pagkamatay ni Blanca. &amp;quot;I dont know Mr. Strunk! Look at may hands! I was abducted! I was tortured, I cannot bear this anymore! You can kill me now! My only sin is that I did not enjoy the pain of electricity! I am a victim of political struggle! My apologies to Mr. Strunk.&amp;quot; Hawak ang rosaryo na nakataas ang mga kamay at ipinapakita sa media ang kanyang mga pasa at sugat at marka ng mga posas sa dalawang kamay. Pinunit din ng 54-anyos na dating security guard sa isang mining firm sa Angola, ang 10-page handwritten confession para ipakita na hindi niya sinaksak ang aktres ng kitchen knife. &amp;quot;I was captured! I did not surrender! I was blindfolded for three days!&amp;quot; sabi ni Medel. Ayon pa kay Medel, isinailalim siya sa water therapy para umano aminin na siya ang pumaslang kay Blanca. Ngunit sa kabila nitoy binigyang-diin pa rin ng abogado ni Medel na si Atty. Roberto Umandan na hindi binabaligtad ng kanyang kliyente ang unang ipinahayag nito noong sumuko sa PNP-Criminal Investigation and Detection Group. Sinabi ni Umandan na depressed lamang si Medel kaya umakto ito ng pagwawala sa DoJ. Samantala, ipinag-utos naman ni State Prosecutor Emmanuel Velasco na ilipat si Medel mula sa detention cell ng PNP sa National Bureau of Investigation (NBI) alinsunod sa kahilingan ni Medel dahil tinotorture umano siya. Matapos naman baligtarin ni Medel ang kanyang statement ay pinalabas ni Atty. Alma Mallonga ang kanyang kliyente na si Strunk na nasa loob lamang umano ng sasakyan nito. Sinabi ni Mallonga na binigyan lamang niya ng proteksiyon si Strunk laban kay Medel dahil sa pangambang ituro ito ni Medel na siyang utak sa pagpatay sa nabanggit na aktres. Nang humarap si Strunk sa media, sinabi nito na patuloy siyang umaasa na mabibigyan ng hustisya ang pagkamatay ng kanyang asawang si Nida. &amp;quot;Let the investigation go on. Let me still remain a suspect till they are satisfied Im not. Im still wondering this could have happened,&amp;quot; ani Strunk. Magsusumite ng manifestation sa DoJ si Mallonga para pormal na maibasura ang reklamo laban kay Strunk dahil wala na umanong tetestigo laban dito. Ngunit sinabi ni Prosecutor Velasco na patuloy pa ring pag-aaralan ng prosecution kung maaari nang ibasura ang reklamo laban kay Medel. Nangako naman si Supt. Erickson Velasquez, abogado ng PNP, na sasampahan ng kaukulang kaso ang mga humuli kay Medel kung mayroong makikitang matibay na ebidensiya laban sa mga ito. Medel di dinukot Hindi umano dinukot si Philip Medel gaya ng isinigaw nito kahapon sa DoJ. Ayon kay Mrs. Norma Cideco, may-ari ng bahay na inuupahan ni Medel sa No.9-3 Cideco compound, barangay West Kamias, Quezon City, nang puntahan ng mga tauhan ng PNP-CIDG sa kanyang kuwarto si Medel ay kusang loob itong sumama at walang puwersahan at naganap na pagdukot. Pinosasan ng mga awtoridad ang dalawang kamay ni Medel at bago pa umalis ang mga ito ay nagkaroon muna ng tila close-door kung saan may pinapirmahang papel ang mga pulis kay Medel. &amp;quot;Hindi naman po ganon ang nangyari, marami din naman ang nakakita dito at saka may koordinasyon ang mga pulis sa mga tauhan ng Cenral police district at barangay hall,&amp;quot; pahayag ni Cideco. Mga opisyal, tauhan ng TF Marsha sisiyasatin Isasailalim sa masusing imbestigasyon ng National Police Commission ang lahat ng tauhan at opisyal ng PNP-Task Force Marsha makaraang bumaligtad si Philip Medel at ibunyag na tinorture umano siya para aminin lamang ang pagpatay sa aktres na si Nida Blanca at iturong mastermind ang asawang si Rod Strunk. Isang komite ang binuo kahapon ng Napolcom at 10 araw lamang ang ibinigay na deadline sa naturang three-man panel para isumite ang resulta ng imbestigasyon nito hinggil sa alegasyon ni Medel laban sa PNP-CIDG. (Ulat nina Joy Cantos,Grace Amargo,Jhay Mejias, Lordeth Bonilla at Ellen Fernando)</body>
<link>http://www.philstar.com/Article.aspx?articleId=141249&amp;publicationSubCategoryId=92</link>
</article>
<article>
<title>Malaysia, Indonesia hihingan ng tulong para madakip si Misuari</title>
<author>Lilia Tolentino at Rose Tamayo</author>
<date>
<month>November</month>
<day>24</day>
<year>2001</year>
</date>
<body>Hiningi na ni Pangulong Arroyo ang tulong nina Malaysian Prime Minister Mahathir Mohamad at Indonesian President Megawati Sukarnuputri para maaresto at maibalik sa Pilipinas ang tumakas na si dating Autonomous Region in Muslim Mindanao (ARMM) Governor Nur Misuari. Sa isang press conference kahapon, sinabi ng Pangulo na nakikipag-koordinasyon na sila sa Malaysian authorities sa search at arrest operations laban kay Misuari. Nangako ang dalawang lider ng bansa na tutulong para mahuli sakalit sa kanilang bansa magtago si Misuari. Ayon sa impormasyon, isang Col. Akhmad Omar ng Malaysia police ang itinalaga ng Malaysia upang dumakip kay Misuari. Kasabay nito ay kinansela na kahapon ng Department of Foreign Affairs (DFA) ang diplomatic at regular passport ni Misuari na may tunay na pangalan na Hadji Nur Pining Misuari at ipinanganak noong Marso 30, 1941 sa Sulu. Ayon kay DFA Undersecretary for administration and consular affairs Franklin Ebdalin, ang pagkansela ay para limitahan ang kanyang galaw dahil na rin sa warant of arrest nito sa kasong rebellion at pagiging isang &amp;quot;wanted&amp;quot; sa batas. Kasalukuyan namang inaalam ngayon ng DFA kung may Saudi passport si Misuari na maaaring gamitin nito sa pagpasok sa naturang bansa. Nabatid na malapit si Misuari sa mga opisyal ng pamahalaan ng Saudi Arabia bukod pa sa doon nag-aaral sa isang international school ang dalawa nitong anak na lalaki sa kanyang pangalawang asawa. (Ulat nina Lilia Tolentino at Rose Tamayo)</body>
<link>http://www.philstar.com/Article.aspx?articleId=141256&amp;publicationSubCategoryId=92</link>
</article>
<article>
<title>Airforce patuloy na hinahabol ang tauhan ni Misuari</title>
<author>Joy Cantos</author>
<date>
<month>November</month>
<day>24</day>
<year>2001</year>
</date>
<body>Patuloy sa paghabol ang mga tauhan ng Phil. Air Force sa mga rebeldeng Moro National Liberation Front kung saan ginamitan ng mabibilis at matitinding Marchetti turbocharged aircraft ang pinagtataguan ng mga kaalyado ni outgoing ARMM Governor Nur Misuari . Tiwala si PAF Chief Lt. Gen. Benjamin Defensor na magtatagumpay ang kanilang kampanya na tapusin na ang kahibangan ng mga tagasuporta ni Misuari at mabigyang katarungan ang naganap na pag-atake sa Jolo, Sulu. Kasabay nito kinubkob ng mga armadong supporters ng nagrebelyong si Misuari ang tatlong gusali sa Kabatangan complez sa Zamboanga City. Patuloy na tumatangging abandonahin ng mahigit 100 supporters ni Misuari ang kanilang puwesto dahil naniniwala umano sila na si Misuari pa rin ang may kapangyarihan sa naturang bisinidad. Nakikipagtulungan na ang AFP sa lokal na opisyal ng Zamboanga City para tulungan silang kumbinsihin ang mga supporter ni Misuari na umalis na para maiwasan ang pagdanak ng dugo. (Ulat ni Joy Cantos)</body>
<link>http://www.philstar.com/Article.aspx?articleId=141262&amp;publicationSubCategoryId=92</link>
</article>
<article>
<title>Senado nagkaisa ng panawagang magbitiw si Gualberto'</title>
<author>Rudy Andal,Malou Escudero at Lilia Tolentino</author>
<date>
<month>November</month>
<day>24</day>
<year>2001</year>
</date>
<body>Nagkaisa ang Senado sa panawagan na magbitiw kaagad sa tungkulin si PNP-Criminal Investigation and Detection Group Chief, C/Supt. Nestorio Gualberto sanhi ng kapalpakan sa paghuli kay Philip Medel na sinasabing pumatay kay Nida Blanca. Sinabi nina Senador Panfilo Lacson at Ralph Recto na dapat nang magbitiw si Gualberto at humingi ng paumahin kay Rod Strunk na idinawit ni Medel sa pagpatay sa beteranang aktres. Sinabi naman ni Recto na kung tinorture lamang si Medel ng grupo ni Gualberto para aminin sa krimen, dapat pangunahan niya ang pagbibitiw ng buong puwersa o miyembro ng Task Force Marsha. Sa House, sinabi ni Minority Leader Carlos Padilla na dapat ipag-utos ni Pangulong Arroyo ang reorganisasyon sa PNP-CIDG at maging sa TF Marsha. Totoo man o hindi ang mga isinigaw ni Medel ay dapat umanong kumilos ang Pangulo at imbestigahan ng Kongreso ang mga paratang ni Medel na pinahirapan siya. Lumalabas umano ngayon na &amp;quot;back to zero&amp;quot; na naman ang imbestigasyon ng CIDG at TF Marsha. Tumanggi naman si Pangulong Arroyo na magbigay ng pahayag hinggil sa ginawang pag-atras ni Medel. &amp;quot;Kailangang hintayin muna natin ang resulta ng imbestigasyon,&amp;quot; sabi ng Pangulo. Tumanggi rin ang Pangulo na sagutin ang tanong hinggil sa kung may magaganap na pagbalasa sa PNP. (Ulat nina Rudy Andal,Malou Escudero at Lilia Tolentino)</body>
<link>http://www.philstar.com/Article.aspx?articleId=141268&amp;publicationSubCategoryId=92</link>
</article>
<article>
<title>Mendoza, sinabon si Gualberto</title>
<author>Joy Cantos</author>
<date>
<month>November</month>
<day>24</day>
<year>2001</year>
</date>
<body>Sinabon kahapon ni PNP Chief Director General Leandro Mendoza si Task Force Marsha Chief Nestorio Gualberto dahil sa umanoy kapalpakan sa imbestigasyon sa Nida Blanca slay pagkaraang bumaligtad ang self-confessed killer na si Philip Medel. Ayon sa mga close-in security ni Mendoza, halos ilang minuto umanong pinagpawisan si Gualberto habang tinatanong ni Mendoza sa pagsemplang ng Task Force Marsha sa kritikal na yugto ng imbestigasyon sa kaso. Pagpasok na pagpasok pa lamang umano ni Gualberto sa tanggapan ng PNP chief ay sinalubong na ito ng maaanghang na pananalita nang huli na noon at halata na umanong mainit ang ulo. &amp;quot;Pambihira! Anong nangyari. Bakit nyo inilaglag ang PNP?&amp;quot; galit na sambit umano ni Mendoza . Posible anyang napahiya nang husto si Mendoza kaya hindi na nagpakita sa media. Gayunman, wala umanong nagawa si Gualberto kundi ipaliwanag ang panig ng TF Marsha at tinanggap naman umano ni Mendoza ang kanyang paliwanag. (Ulat ni Joy Cantos)</body>
<link>http://www.philstar.com/Article.aspx?articleId=141273&amp;publicationSubCategoryId=92</link>
</article>
<article>
<title>75 sentimo hiniling na rollback sa 3 kompanya ng langis ngayong pasko</title>
<author>Malou Escudero</author>
<date>
<month>November</month>
<day>24</day>
<year>2001</year>
</date>
<body>Hinikayat kahapon ni House Assistant Majority Leader Frank Perez (Batangas) ang tatlong dambuhalang kompanya ng langis na ibaba na sa 75 sentimo ang presyo ng mga produktong petrolyo bilang pamasko sa mga mamamayan. Sinabi ni Perez na magandang pamasko sa mga Pilipino ang 75-centavo reduction dahil ito na lamang umano ang hinihintay ng mga driver associations upang makapagbaba na rin sila ng singil sa pamasahe. Hindi umano sapat ang pinakahuling 30-centavo oil price reduction dahil bumababa na ng $16 per barrel ang presyo ng crude oil sa international market noong Nob. 19, 2001. Dapat lamang umanong magbigay ng pamasko ang Shell, Caltex at Petron sa mga consumers dahil sobrang laki na ng kanilang tinutubo. (Ulat ni Malou Escudero)</body>
<link>http://www.philstar.com/Article.aspx?articleId=141275&amp;publicationSubCategoryId=92</link>
</article>
<article>
<title>Misuari at 6 tauhan nadakip</title>
<author>Rose Tamayo,Joy Cantos at Lilia Tolentino</author>
<date>
<month>November</month>
<day>25</day>
<year>2001</year>
</date>
<body>Dalawang araw matapos tumakas palabas ng bansa ay nadakip ang nagrebelyong si outgoing Autonomous Region in Muslim Mindanao (ARMM) Governor Nur Misuari kasama ang anim pang supporters nito, kahapon ng madaling araw sa Sandakan, Malaysia. Batay sa ulat na tinanggap kahapon nina RP Ambassador to Malaysia Jose Brillantes at AFP Chief of Staff Gen. Diomedio Villanueva, si Misuari ay nahuli ng Malaysian police habang sakay ng speedboat sa Jampiras island sa Sabah dakong alas-3 ng madaling araw. Ayon kay Malaysian Inspector-General of Police Norian Mai, si Misuari ay inaresto dahil sa illegal entry. Ang Jampiras ang pinakamalapit na isla sa RP-Malaysia international boundary at 30 minuto lamang ang layo kung sasakay sa bangka mula sa Sabah town ng Sandakan. Si Misuari na siya ring lider ng Moro National Liberation Front (MNLF) faction, ay pumuslit palabas ng bansa matapos nitong iutos ang pag-atake sa himpilan ng militar sa Jolo, Sulu kamakailan na ikinasawi ng 113 katao. Mula sa pinagtataguan nitong isla malapit sa Jolo ay tumakas ito patungong Sabah at balak umanong magtungo sa Saudi Arabia. Nakatakda namang ibalik ng Malaysian police sa Pilipinas si Misuari sa lalong madaling panahon. Nauna nang sinabi ni Malaysian Prime Minister Mahathir Mohamad na hindi niya pagkakalooban ng political asylum si Misuari dahil isang internal matter ito at ang Malaysia ay hindi nagbibigay ng kanlungan sa mga rebelde mula sa ibang bansa. Nagpasalamat naman ang AFP sa pagkakaaresto kay Misuari at patunay lamang na ang rebelyon ay walang magandang ibubunga. Patunay rin anya ito na totoong inabandona nito ang kanyang mga tauhan matapos na isubo sa labanan sa Jolo. Magugunita na ipinag-utos ni Pangulong Arroyo ang pagtugis kay Misuari kasunod ng pagpapalabas ng warrant of arrest laban dito ng Jolo Muncipal Trial Court sa kasong rebelyon kasunod ng paghingi niya ng tulong sa pamahalaan ng Malaysia at Indonesia para sa search and arrest operations laban sa puganteng ARMM governor. Irerespeto naman ng Malaca&amp;ntilde;ang ang batas ng Malaysia sakalit pagpasyahan ng pamahalaan nito na sa kanilang bansa litisin si Misuari. Si Misuari ang sinasabing utak ng pag-atake ng MNLF renegades sa himpilan ng militar sa Jolo na ikinasawi ng 113 katao.(Ulat nina Rose Tamayo,Joy Cantos at Lilia Tolentino)</body>
<link>http://www.philstar.com/Article.aspx?articleId=141357&amp;publicationSubCategoryId=92</link>
</article>
<article>
<title>Kaye wala nang pakialam sa TF Marsha, kaso ng ina ipinahawak sa NBI</title>
<author>Jhay Mejias/Angie dela Cruz/Joy Cantos at Lilia Tolentino</author>
<date>
<month>November</month>
<day>25</day>
<year>2001</year>
</date>
<body>Dismayado. Ito ang naging reaksiyon kahapon ni Katherine &amp;quot;Kaye&amp;quot; Torres sa kinalabasan ng imbestigasyon ng PNP-Task Force Marsha sa kaso ng pagpaslang sa kanyang ina makaraang bumaligtad ang self-confessed killer na si Philip Medel at ipagsigawan na tinortyur siya para aminin ang krimen at iturong utak si Rod Strunk. Sa kanyang muling pagharap sa media kahapon sa barangay hall ng White Plains subdivision sa Quezon City, sinabi ni Kaye na wala na siyang pakialam sa Task Force Marsha at ipinaubaya na niya sa National Bureau of Investigation (NBI) ang buong kapangyarihan para lutasin ang kaso ng kanyang ina. &amp;quot;The NBI should use all its efforts and resources on its command, to identify the killers of my mom and bring them swiftly to justice,&amp;quot; pahayag ni Kaye. Nawalan na umano ng tiwala si Kaye sa PNP matapos bawiin ni Medel ang testimonya nito na lalong nagpagulo sa takbo ng kaso. Hindi na rin ikinagulat pa ni Kaye ang ginawang pagbaligtad ni Medel, pero naniniwala ito na walang dapat makalusot sa ginagawang imbestigasyon. Mabilis umanong matutukoy ang tunay na salarin kung magtutulung-tulong ang mga awtoridad sa kanilang isinasagawang imbestigasyon. Kaugnay nito, umapela ang pamilya Blanca sa mga mamahayag na bawasan ang mga maintrigang ulat hinggil sa kaso at humihiling rin na bawasan ang pagpunta-punta sa kanilang bahay sa White Plains dahil nabubulabog anila ang pribadong pamumuhay ng mga residente sa loob ng subdibisyon. Umapela rin ang pamilya sa publiko na ipagbigay-alam ang anumang impormasyon na makakatulong sa paglutas sa kaso at itawag sa cellphone nos. 0917-8466432. Walang whitewash Tiniyak naman ni Interior and Local Government Secretary Joey Lina na walang magaganap na whitewash sa kaso ng pagpaslang sa beteranang aktres. Binigyang diin ni Lina na wala siyang sisinuhin sa mga tauhan ng TF Marsha sakaling mapatunayang pumalpak sila. Maaari anya niyang balasahin ang hanay ng pulisya kung kinakailangan. Samantala, iprinisinta na ng TF Marsha sa mga mamamahayag ang dalawang set ng video na nagpapatunay na boluntaryong sumuko si Medel sa mga awtoridad habang kusang loob din itong lumagda sa affidavit sa loob ng Camp Crame. Ayon kay Supt. Ericson Velasquez, PNP-CIDG legal officer, si Medel ay hindi tinortyur o pinuwersa gaya ng isinigaw nito sa DOJ. Hindi rin nakaapekto sa imbestigasyon ng PNP ang ginawang pagbaligtad ni Medel dahil may iba pa umano silang pinanghahawakan na mas matibay na ebidensiya na makakapagpatunay na si Strunk ang utak ng pagpatay kay Blanca. Ayon kay PNP Chief, Gen. Leandro Mendoza, nananatili ang hinala na sangkot sa pagkamatay ng aktres si Strunk kahit pa umatras ang self-confessed killer nito. Ang testimonyang ginawa ni Medel na nagtuturo kay Strunk bilang mastermind at pag-amin nitong siya ang pumatay kay Blanca ay nananatili pa ring ebidensiya sa kaso. (Ulat nina Jhay Mejias/Angie dela Cruz/Joy Cantos at Lilia Tolentino)</body>
<link>http://www.philstar.com/Article.aspx?articleId=141367&amp;publicationSubCategoryId=92</link>
</article>
<article>
<title>ARMM elections handa na</title>
<author>Lilia Tolentinoat Joy Cantos</author>
<date>
<month>November</month>
<day>25</day>
<year>2001</year>
</date>
<body>Tuloy na tuloy na ang nakatakdang halalan bukas sa limang lalawigan na saklaw ng Autonomous Region in Muslim Mindanao (ARMM) kung saan mahigit sa isang milyong botante ang nakatakdang pumili ng bagong lider kapalit ng nagrebelyong si Nur Misuari. Handa na ang puwersa ng militar at pulisya na ikakalat sa 9,253 polling precints para tiyakin na magiging malinis at mapayapa ang eleksiyon kasabay ng panawagan ni Pangulong Arroyo sa lahat ng botante ng ARMM na ihalal ang mga bagong lider na may karapatang mamuno sa Mindanao. Si Parouk Hussein ang kandidato ng administrasyon para sa pagka-gobernador ng ARMM. Sinabi ng Pangulo na ang halalan ang huling bahagi ng ipinapatupad na 1996 peace agreement. May 154 kandidato ang maglalaban-laban para sa 26 posisyon, kabilang ang 11 para sa pagka-gobernador. Samantala, inalerto na ni AFP Southcom Chief, Lt. Gen. Roy Cimatu ang mga commander ng militar para sa &amp;quot;security measures.&amp;quot; Ayon kay Cimatu, ang Lanao del Sur at Basilan ang ikinokonsiderang &amp;quot;hotspots&amp;quot; na mahigpit ngayong binabantayan ng mga elemento ng Armys 401st Brigade habang ang Armys 1st Infantry Division ang magmomonitor sa mga kaganapan sa Basilan at Sulu. (Ulat nina Lilia Tolentinoat Joy Cantos)</body>
<link>http://www.philstar.com/Article.aspx?articleId=141372&amp;publicationSubCategoryId=92</link>
</article>
<article>
<title>RP no. 4 sa may pinakamaraming bilang ng batang prostitutes</title>
<author>Malou Escudero</author>
<date>
<month>November</month>
<day>25</day>
<year>2001</year>
</date>
<body>Ang Pilipinas umano ang ika-apat sa mga bansa sa buong mundo na may pinakamaraming bilang ng mga batang prostitutes. Ito ang sinabi kahapon ni Bohol Rep. Edgar Chatto kasabay ng panukala niyang pagtatag ng House Committee on Children na titingin sa kapakanan ng mga bata. Ayon kay Chatto, mahalagang mabigyan ng proteksiyon ng Kongreso ang mga bata dahil sa hindi magandang kinakasadlakan ng mga batang napapabayaan ng kanilang mga magulang. Base umano sa isang pag-aaral kaugnay sa &amp;quot;Elimination of Child Sexual Abuse and Exploitation&amp;quot; noong 1997, umabot ang bilang mga kabataang sexually abused sa 100,000 kung saan 95% sa mga biktima ay mga kababaihan at may edad na 13-18. Sa pag-aaral naman ng DSWD, umaabot na sa 44,000 ang street children at ang bilang ng mga kabataang nasasadlak sa prostitusyon ay nadaragdagan ng 3,266 taun-taon. Noon lamang unang tatlong buwan ng 1999, umabot sa 2,393 ang mga batang naging biktima ng rape, attempted rape, incest at acts of lasciviousness. (Ulat ni Malou Escudero)</body>
<link>http://www.philstar.com/Article.aspx?articleId=141380&amp;publicationSubCategoryId=92</link>
</article>
<article>
<title>FBI nakialam na sa Nida murder case</title>
<author>Jhay Mejias at Ellen Fernando</author>
<date>
<month>November</month>
<day>26</day>
<year>2001</year>
</date>
<body>Simula pa lamang ng pagsisiyasat sa pagpatay sa beteranang aktres na si Nida Blanca ay walang nakaalam na sumabay na rin umano sa pag-iimbestiga ang Federal Bureau of Investigation (FBI) na nagsagawa ng background check sa pagkatao ng asawa nitong si Rod Lauren Strunk. Ito ang ibinulgar ng isang ahensiya na nagsasagawa din ng imbestigasyon ukol sa brutal na pagpaslang kay Blanca.Nagpahayag ng paniniwala ang impormante na dahil sa pagpasok ng FBI,hindi makakalusot sa hustisya ang tunay na salarin. Sinabi ng source na nakiusap na huwag banggitin ang kanyang pangalan na isang FBI agent na nagngangalang Grady Fedintel ang naatasang magsagawa ng imbestigasyon laban kay Strunk ukol sa umanoy pagkalulong nito sa droga at malaking pagkakautang sa sugal sa Amerika. Ibinulgar din ng source na isa sa mga anak ni Strunk sa pangalawang asawa nito ang dumating kamakailan sa bansa kung saan ay nakipagburol at nakipaglibing pa ito kay Blanca. &amp;quot;Nakunan ng video ang anak ni Strunk sa burol, nasa likod ito ni Fernando Poe Jr.,naka -darkglasses&amp;quot; anang source. Matapos na mailibing si Blanca sa Loyola Memorial Park sa Marikina City,umuwi agad umano ito kinabukasan dakong alas- 5:30 ng madaling araw sakay ng Nortwest Airlines pabalik sa Amerika. Binanggit rin ng source na si Blanca umano ang nagbibigay ng sustento sa dalawang pamilyang diniborsyo ni Strunk sa Amerika dahil sa wala namang pinagkakakitaan ito mula nang magsama sila bilang mag-asawa ni Blanca. Lie detector at psycho test kay Medel Ipasasailalim ngayong araw na ito ng National Bureau of Investigation (NBI) sa psychiatric at lie detector test ang bumaligtad na self confessed killer ni Blanca na si Philip Medel Jr.,para umano malaman kung nagsasabi ito ng totoo at kung ano ang estado ng pag-iisip nito. Sinabi ni NBI-NCR Director Edmund Arugay,na sila ay magiging maingat sa gagawin nilang imbestigasyon maging kay Medel na umano ay hindi agad nila basta-basta maniniwala sa magiging pahayag nito. Ngunit positibo naman ang NBI sa testimonya nito na siya ay dinukot at dinala sa tanggapan ng PNP Task Force Marsha, na taliwas sa unang pahayag nito na siya ay boluntaryong sumuko. &amp;quot;Ang isang taong kusang sumusuko ay hindi na dapat pinoposasan, pero nakita natin ang mga sugat sa braso at paa na bakas ng posas&amp;quot; ani Arugay. Task Force-Marsha nadungisan sa paghawak ng kaso ni Nida Inamin ng pamunuan ng Philippine National Police- Task Force Marsha na nagkaroon ng masamang epekto ang isinasagawa nilang imbestigasyon sa kaso ni Blanca dahil sa pagbawi ni Medel sa una nitong testimonya. Gayunman, kahit na pumalpak,itutuloy pa rin ng TFM ang imbestigasyon dahil paninindigan nila ang unang naging pahayag ni Medel na may partisipasyon si Strunk sa krimen. Ayon kay TFM spokesman Sr/Supt. Leonardo Espina,lahat ng anggulo ay kanilang tatapusin at hindi sila maglilimita sa mga naging pahayag ni Medel. Sinabi pa ni Espina na mayroong dalawang anggulo ang kanilang tinitingnan sa pagbaligtad ni Medel. Una ay hindi napag-usapan ang P1M reward na makukuha makaraang lumutang si Medel,dahil hindi nila alam kung sino ang tatanggap at ang ikalawa ay hindi pinayagan na ito ay maging state witness. Pag-torture kay Medel pakikialaman ng DILG at Napolcom Pakikialaman ng DILG at Napolcom ang imbestigasyon sa alegasyon ni Medel na siya ay tinorture ng mga TFM para lang paaminin ang nasabing krimen. Pangungunahan ni DILG Sec. Joey Lina ang imbestigasyon at ipatatawag ng Napolcom si Medel para makunan ng detalye sa kanyang pagka-aresto,pag-torture at pagkakulong sa kanya ng mga TFM. Maging ang mga opisyal at tauhan ng TFM ay kanilang ipapatawag at hihingan ng affidavit sa alegasyon ni Medel. Siniguro naman ni Lina na walang magaganap na white wash at cover-up sa imbestigasyon. (Ulat nina Jhay Mejias at Ellen Fernando)</body>
<link>http://www.philstar.com/Article.aspx?articleId=141498&amp;publicationSubCategoryId=92</link>
</article>
<article>
<title>Sa pagkadakip kay Misuari, ARMM elections magiging payapa - GMA</title>
<author></author>
<date>
<month>November</month>
<day>26</day>
<year>2001</year>
</date>
<body>ZAMBOANGA CITY - Malaki ang paniniwala ni Presidente Gloria Macapagal Arroyo na maging mapayapa ang magaganap na Autonomous Region for Muslim Mindanao (ARMM) election ngayong araw na ito matapos maaresto sa Sabah ang nagrebeldeng si outgoing ARMM Governor Nur Misuari. Mahigpit ang pagbabantay ng tropa ng pamahalaan sa limang lalawigan na saklaw ng ARMM at inaasahan ang pagboto ng humigit kumulang na 1.3 milyong botante. Ikakalat ang puwersa ng militar at pulisya sa 9,253 polling precints para tiyakin na magiging malinis at mapayapa ang eleksyon. May 154 na kandidato ang maglalaban-laban para sa 26 posisyon kabilang ang 11 para sa pagka-gobernador. Nanawagan naman si Presidente Arroyo na ihalal ang kanilang mga manok na may karapatang mamuno sa Mindanao tulad ni Parouk Hussein na siyang kandidato ng administrasyon para sa pagka-gobernador. Ayon pa kay Presidente Arroyo na ang halalan ay ang huling bahagi ng ipinapatupad na 1996 peace agreement.</body>
<link>http://www.philstar.com/Article.aspx?articleId=141503&amp;publicationSubCategoryId=92</link>
</article>
<article>
<title>Administration at opposition senators nagkasundo</title>
<author>Rudy Andal</author>
<date>
<month>November</month>
<day>26</day>
<year>2001</year>
</date>
<body>CLARK FIELD, Pampanga  Nagkasundo ang mga senador mula sa administrasyon at oposisyon na isulong ang kanilang binalangkas sa ginanap na 2-araw na workshop para mabigyan ng kalutasan ang kinakaharap na suliranin ng Arroyo administration. Ayon kina Senate President Franklin Drilon at opposition Senator Edgardo Angara, na nagkaisa sila na bigyan ng prayoridad ang job creation, resource generation, poverty reduction at good governance. Sinabi ni Sen. Angara na siya sa hanay ng oposisyon ay nais bigyan ng prayoridad ang 4 na areas upang matulungan ang Arroyo administration na mabigyang kalutasan ang kinakaharap na suliranin ng bansa. Iginiit pa ni Angara, kung nais ng pamahalaan na lumikha ng karagdagang trabaho ay dapat maglaan ito ng malaking pondo sa agrikultura dahil tatlo sa 4 na pamilyang Filipino na mahihirap ay mula sa agricultural sector. Wika naman ni Senator Francis Pangilinan, pansamantalang isinantabi ng oposisyon at administration lawmakers ang pamumulitika sa isinagawang workshop upang magkaisa ang mga ito na lutasin ang suliranin ng bansa. (Ulat ni Rudy Andal)</body>
<link>http://www.philstar.com/Article.aspx?articleId=141511&amp;publicationSubCategoryId=92</link>
</article>
<article>
<title>GMA umapela sa sahod ng HK workers</title>
<author></author>
<date>
<month>November</month>
<day>26</day>
<year>2001</year>
</date>
<body>HONG KONG - Nakiusap si Presidente Gloria Macapagal Arroyo sa pamahalaang Hong Kong na pigilin ang pagbawas ng mga sahod sa kanilang mga manggagawa. Ang apelang ito ni Presidente Arroyo ay batay sa ipinalabas na ulat ng Hong Kong government sa pamamagitan ni Education and Manpower Secretary Fanny Law na patuloy na nagsasagawa ng pagbabalangkas kung dapat bawasan ang mga sahod ng mga domestic workers na karamihan ay mga Filipino. &amp;quot;Huwag namang bawasan ang minimum wage ng mga domestic helpers,dahil tiyak na magiging kawawa ang kanilang mga pamilya na umaasa sa perang ipinapadala sa kanilang mga mahal sa buhay&amp;quot; pahayag ni Arroyo. Ang Employers of Overseas Domestic Helpers Association ay nagmungkahi ng 15 hanggang 20 porsiyento ang ibawas sa sahod ng mga domestic helpers upang umano ay mabawasan ang kabigatan ng mga employers sa kanilang pagpapasahod dahil sa krisis ng ekonomiya. Sinabi naman ni Philippine Consul General Zenaida Angara Collinson na patuloy silang nakikipag-ugnayan sa gobyernong Hong Kong na ikunsidera ang apela ni Presidente Arroyo. Umaabot sa 67 porsiyento o may kabuuang 155,330 ang mga Overseas Filipino Workers (OFWs) ang nagtatrabaho dito maliban sa Indonesians na may bilang na 66,970; Thais 6,940 at iba pang bansa na may bilang na 3,870. Ang pagbabalangkas kung dapat bawasan ang sahod ng mga domestic helpers ay malalaman sa susunod na taon.</body>
<link>http://www.philstar.com/Article.aspx?articleId=141516&amp;publicationSubCategoryId=92</link>
</article>
<article>
<title>Strunk lusot na sa Nida slay</title>
<author>Grace Amargo, Joy Cantos at Ellen Fernando</author>
<date>
<month>November</month>
<day>27</day>
<year>2001</year>
</date>
<body>Tuluyan nang iniligtas ng panel of prosecutors ng Department of Justice (DoJ) si Rod Lauren Strunk sa kaso ng pinaslang niyang asawang si Nida Blanca. Nabatid mula sa isang mapagkakatiwalaang source mula sa DoJ na napilitan ang prosecutors sa pangunguna nina State Prosecutor Emmanuel Velasco at Prosecuting Attorney Irwin Maraya na idismis ang kaso laban kay Strunk dahil sa ginawang pagbaligtad ng self-confessed killer na si Philip Medel. Gayunman, nakasasalay na lamang ngayon sa lagda ni Chief State Prosecutor Jovencio Zuno kung kakatigan nito ang ginawang rekomendasyon nina Velasco. Batay sa naunang mga desisyon ng Supreme Court (SC), ang isang testimonya na ginawa sa harap ng mga mamamahayag ay tinatanggap na ebidensiya sa korte. Ngunit sa kabila nito, binanggit ng source na maaari pa rin namang isampa muli ang kaso laban kay Strunk kung may bagong ebidensiya na makikita ang National Bureau of Investigation (NBI). Dahil hindi naman sumailalim sa arraignment si Strunk kaya wala umanong &amp;quot;double jeopardy&amp;quot; sa kaso at hindi magiging dahilan para pagbawalan ng DOJ na magsampa uli ng kaso laban kay Strunk. Una nang sinabi ni Justice Secretary Hernando Perez na inatasan na niya si Zuno na kumuha pa ng karagdagang ebidensiya mula kay PNP-Criminal Investigation and Detection Group Chief Director Nestorio Gualberto. Ang mga bagong ebidensiya ay puwede pa ring pagbasehan ng DOJ na maaaring isulong laban kay Strunk. Magugunita na biglang bumaligtad noong Biyernes si Medel sa nauna nitong testimonya kung saan sa harap ng media ay pinagsigawan nitong hindi niya kilala si Strunk at iginiit na siya ay dinukot at tinorture para aminin ang pagpatay sa beteranang aktres. DOJ duda pa rin kay Strunk Nagpahayag pa rin ng pagdududa si Justice Secretary Perez sa naging reaksiyon ni Strunk noong gabi na ipaalam dito na patay na ang kanyang asawang si Blanca. Sinabi ni Perez na naging defensive si Strunk at kumuha agad ito ng abogado upang siyang humarap sa mga taong nais siyang imbestigahan hinggil sa pagkamatay ng aktres. &amp;quot;Nagulat lang ako noong ini-inform siya na patay na si Ms. Nida Blanca at sinabi sa kanya na kailangan niyang makipag-cooperate sa gagawing imbestigasyon, sinabi niya agad na ayaw niya munang magsalita at kailangan niya ng abogado, eh, wala naman kaming sinasabi na suspect na siya at that time, so nakakapagtaka lang,&amp;quot; pahayag ni Perez. Idineklara rin ni Perez na hindi pa isinasara ang imbestigasyon laban kay Strunk at sa kahit na sino pang suspect sa pagkamatay ni Blanca. Tumorture kay Medel kinilala Kahapon ay pinangalanan ni Medel ang tatlong tauhan ng CIDG na umanoy nag-torture sa kanya. Kinumpirma naman ng CIDG na tao nila ang mga nagngangalang Ruiz, Morzo at Hernandez na binanggit ni Medel. Hindi naman natuloy ang takdang lie at psychiatric tests ng NBI kay Medel at inuna ang neuro test dito na isang mandatory examination para mabatid kung nasa katinuan ito ng isip at nagsasabi ng totoo. Patuloy rin iniimbestigahan ng NBI ang salaysay ng lumutang na bagong testigo na si T/Sgt. Meliton Viscaya, 50, dating miyembro ng Phil. Army kaugnay sa umanoy paglapit sa kanya ng dalawang tomboy para kontratahin siya upang patayin si Blanca kapalit ng halagang P100,000 bilang kabayaran. Napolcom nag-imbestiga na Inumpisahan na ng Napolcom ang malalimang imbestigasyon sa alegasyon ni Medel na dinukot siya at tinorture para aminin ang pagpatay kay Blanca. Maliban sa pagkakasibak sa serbisyo, sasampahan rin ng kasong kriminal ang mga elemento ng Task Force Marsha sakaling mapatunayang umabuso ang mga ito sa tungkulin. (Ulat nina Grace Amargo, Joy Cantos at Ellen Fernando)</body>
<link>http://www.philstar.com/Article.aspx?articleId=141604&amp;publicationSubCategoryId=92</link>
</article>
<article>
<title>ARMM elections payapa</title>
<author>Joy Cantos at Andi Garcia</author>
<date>
<month>November</month>
<day>27</day>
<year>2001</year>
</date>
<body>Naging maayos at normal ang pangkalahatang pagdaraos ng halalan sa Autonomous Region in Muslim Mindanao kahapon, bagamat nagkaroon ng ilang insidente ng pagpapasabog ng bomba sa mga polling precincts at mortar attack, pandaraya at naging mababa ang bilang ng mga bumoto. Sa isang press briefing kahapon, sinabi ni AFP Spokesman Brig. Gen. Edilberto Adan na tatlong bomb explosions at isang mortar attack ang naganap kahapon ng madaling araw sa lalawigan ng Maguindanao habang kasagsagan ng eleksiyon dito na hinihinalang pakana ng grupo ni dating ARMM Gov. Nur Misuari. Tatlong pagsabog rin na dulot ng isang home-made bomb ang magkasunod na naitala sa Parang, Maguindanao kahapon ng umaga at naapektuhan ang tatlong silid-aralan sa Miramar Elem. School sa Bgy. Poblacion Dos, habang isang mortar attack naman ang nangyari sa isang lugar sa Sharrif Aguak sa Maguindanao. Aminado ang militar na ito ay bahagi ng panggugulo sa nasabing halalan, gayunman walang nasawi o nasugatan sa naturang mga insidente. Samantala, inakusahan ng pandaraya ang mga administration candidate makaraang malantad ang pagkakaroon ng mga tampered ballot boxes na naglalaman ng mga balota pabor sa mga kandidato ni Pangulong Arroyo. Ayon kay Mayor Ibrahim &amp;quot;Toto&amp;quot; Paglas, independent gobernatorial candidates, mayroong 12 ballot boxes ang nakumpiska ng Namfrel na naglalaman ng mga balotang kinasusulatan ng mga pangalan nina Dr. Parouk Hussein, kandidato sa pagka-gobernador at Manong Mutillan, vice-gubernatorial bet. Sa kabila ng payapa ang ginanap na halalan ay kapuna-puna naman ang mababang turn-out kung saan 20-35 porsiyento lamang ng tinatayang 1,118,000 registered voters ang bumoto. Kaugnay nito, dismayado umano ang Pangulo sa balitang naging instrumento si Comelec Commissioner Luzviminda Tancangco sa mababang turn-outs nang ipakalat nito ang balitang suspindido ang botohan sa Jolo, Sulu bunsod ng kaguluhan. May ilang munisipyo rin ang hindi nagkaroon ng botohan dahil sa kakulangan ng election paraphernalia. Sakop ng ARMM elections ang lalawigan ng Lanao del Sur, Maguindanao, Basilan, Tawi Tawi, Sulu at Marawi City. (Ulat nina Joy Cantos at Andi Garcia)</body>
<link>http://www.philstar.com/Article.aspx?articleId=141616&amp;publicationSubCategoryId=92</link>
</article>
<article>
<title>Nur Misuari matagal nang naghuhudas sa gobyerno</title>
<author>Joy Cantos</author>
<date>
<month>November</month>
<day>27</day>
<year>2001</year>
</date>
<body>Matagal na umanong naghuhudas sa pamahalaan si Nur Misuari dahil noon pa ito nakipag-alyansa sa bandidong Abu Sayyaf Group. Ayon sa isang mataas na opisyal ng militar na tumangging magpabanggit ng pangalan, mayroong lihim na ugnayan ang gobernador at ASG Sulu-based na pinamumunuan nina Commander Robot at Commander Mujib Susukan kung saan ilan sa mga miyembro nito ay dating MNLF fighters. Ibinulgar pa ng source na nagbibigay din umano ng paminsan-minsang suportang pinansiyal ang dating MNLF leader sa ASG na maaaring ang pondo ay mula sa pera ng ARMM bukod pa ang sinasabing training at armas sa mga bandido. Kamakalawa ay inihayag nina Defense Sec. Angelo Reyes at AFP spokesman Brig. Gen Edilberto Adan na si Misuari ang utak ng Sipadan hostage sa Sipadan, Malaysia. Nabatid na pakana umano ni Misuari ang pagdukot sa 21 bihag na 18 dito ay pawang European nationals para makakuha ng ransom na dolyar para sa kapakinabangan ng ASG at grupo nito sa MNLF. Matatandaang umakto pang isa sa mga negosyador ng pamahalaan si Misuari sa pagpapalaya sa mga dayuhang bihag para umano di mahalata ang malakas na koneksiyon nito sa bandidong grupo. Pero di nagtagal ay inayawan na ng ASG ang pagiging negosyador ni Misuari makaraang mag-demand umano ang huli ng mas malaking parte sa ransom money. Idinagdag pa ng source na nagkasundo lamang sina Commander Robot at Nur nitong huli ng mangako ang gobernador na bibigyan ito ng mas malaking pera bilang bayad sa mga bandido na sasama sa paghahasik ng kaguluhan ng Misuari faction bilang pagkontra sa pagdaraos ng ARMM elections. (Ulat ni Joy Cantos)</body>
<link>http://www.philstar.com/Article.aspx?articleId=141619&amp;publicationSubCategoryId=92</link>
</article>
<article>
<title>Misuari sinisiyasat ng Malaysian authorities sa Sipadan kidnapping</title>
<author>Joy Cantos</author>
<date>
<month>November</month>
<day>27</day>
<year>2001</year>
</date>
<body>Posibleng iantala ang planong pagpapabalik sa bansa ng nagrebelyong si outgoing Autonomous Region in Muslim Mindanao (ARMM) Gov. Nur Misuari dahil iniimbestigahan ng Malaysian authorities ang naging partisipasyon nito sa Sipadan hostage crisis. Ayon sa report, ito na ang pagkakataon ng Malaysia na mag-imbestiga sa naganap na kidnapping sa Sipadan na isinagawa ng bandidong Abu Sayyaf Group (ASG) kung saan si Misuari ang umanoy utak. Pinag-aaralan na rin ng Malaysia ang request ng Pilipinas na sa kanilang bansa na muna i-detain si Misuari alinsunod sa kahilingan ni Pangulong Arroyo na doon muna ito. Si Misuari, kasama ang anim na tauhan ay naaresto sa Jampiraz island sa Sabah nang tangkain nitong pasukin ang naturang teritoryo ng Malaysia noong nakaraang Sabado matapos tumakas sa Jolo. Mula Malaysia ay balak nitong magtungo sa Saudi Arabia. Ayon kay Defense Secretary Angelo Reyes, itinuturing na ngayong terorista ng pamahalaan at banta sa pambansang seguridad si Misuari dahil na rin sa mga kasong kriminal na kinakaharap nito. Matapos litisin si Misuari sa paglabag nito sa batas ng bansang Malaysia ay mga kaso naman nito sa pamahalaan ang kanyang haharapin kabilang na ang naganap na pag-atake sa Armys 104th Brigade sa Jolo noong nakalipas na Nobyembre 19 kung saan siya sinampahan ng kasong rebelyon dahil sa pagiging utak umano sa nasabing Sulu attack, gayundin sa Sipadan kidnappings. (Ulat ni Joy Cantos)</body>
<link>http://www.philstar.com/Article.aspx?articleId=141629&amp;publicationSubCategoryId=92</link>
</article>
<article>
<title>Manicure, pedicure maaring maging carrier ng AIDS at hepa</title>
<author>Angie dela Cruz</author>
<date>
<month>November</month>
<day>27</day>
<year>2001</year>
</date>
<body>Ibinunyag kahapon ng isang eksperto sa balat na maaaring maging carrier ng sakit na AIDS at hepatitis ang karaniwang kinagigiliwan ng mga kalalakihan at kababaihan ng magpa-manicure sa mga suking parlor at home service. Ayon kay Dr. Elsie Reynosa Floresca, dermatopathology ng St. Lukes Medical Center Quezon City, maaaring magpasalin-salin at magkaroon ng AIDS at hepatitis ang mga nagpapalinis ng kuko sa paa at kamay ang sinuman kayat kailangan ang ibayong pag-iingat ng bawat isa. Binigyang diin ni Floresca na ang pagkakaroon ng virus ng isang tao mula sa pedicure at manicure ay naililipat sa isang tao, kapag nagdugo ang kuko dahil sa paglilinis ng mga manikurista. Hindi naman natin alam kung kanino ginagamit yung equipment sa manicure like yung pusher o nipper baka ginamit iyun sa taong may AIDS o hepa kaya kapag ginamit naman sa isa pang tao yung equipment na galing dun sa may sakit at nag-bleed yung paa mo o kamay mo, maaaring pumasok dito ang anumang virus na nasa equipment pahayag ni Floresca. Sinabi pa nito na mabilis ang pagkalat ng naturang virus dahil hindi naman nababanlian o nai-sterilize yung mga gamit sa pedicure at manicure. Hinikayat ni Floresca ang publiko na kung magpapalinis ng mga kuko sa paa at kamay ay kailangang magdala ito ng sariling mga gamit para hindi mahawa sa anumang uri sa sakit na taglay ng mga taong may sakit. Tumaas din anya sa kasalukuyan ang kaso ng mga taong may sakit sa balat bunsod na rin ng kapabayaan ng marami. Hindi anya dapat ipagwalang-bahala ang anumang sakit na mararamdaman at makikita sa balat dahil maaari itong lumala kapag pinabayaan na lamang. (Ulat ni Angie dela Cruz)</body>
<link>http://www.philstar.com/Article.aspx?articleId=141631&amp;publicationSubCategoryId=92</link>
</article>
<article>
<title>First Gentleman inabsuwelto, GMA idiniin</title>
<author>Rudy Andal</author>
<date>
<month>November</month>
<day>27</day>
<year>2001</year>
</date>
<body>Inabsuwelto ng Philippine Communication Clearinghouse Inc. at APC Wireless Interface Network si First Gentleman Mike Arroyo sa P40 milyon telecom franchise deal subalit idiniin naman si Pangulong Arroyo sa paghingi nito ng majority control sa dalawang kumpanya. Ito ang iginiit kahapon ni Atty. Pacifico Marcelo ng PCCI at APC Wireless matapos magsumite ng 12-page affidavit nito sa Senate blue ribbon committee na pinamumunuan naman ni Senator Joker Arroyo. Sinabi ni Atty. Marcelo, principal stock holder ng 2 kumpanya, walang hinihinging P40 milyon suhol si First Gentleman Arroyo sa kanya para mabawi ang veto order sa spell out franchise bill pero may mga pagtatangka ang dalawang malalapit kay Mr. Arroyo na sina Ito Los Banos, presidential assistant for special concerns at Antonio Gatuslao, presidential legislative assistant ng Malaca&amp;ntilde;ang. Una ay P40 milyon ang hinihingi umano nina Los Banos hanggang sa maging P8 milyon at maging P6 milyon na lamang para lakarin ang pagbawi sa veto pero tinanggihan namin ito, wika pa ni Marcelo. Nitong 1st week ng August nang dumating ako mula sa paglalakbay sa US, ay nakatanggap ako ng tawag sa telepono mula kay Mai-Mai Jimenez, appointment secretary ni Pangulong Arroyo, dahil nais akong kausapin ni Pangulong Arroyo kinabukasan sa Malaca&amp;ntilde;ang, wika pa ni Marcelo. Nakaharap naman niya si Pangulong Arroyo sa isang silid sa Palasyo kung saan ay inabot ng 30 minuto ang kanilang paghaharap kung saan ay tinalakay niya ang naging problema ng 2 niyang kumpanya. Sinabi umano sa kanya ng Pangulo na nagpapasalamat ito dahil sa ipinalalabas na statement ng PCCI na wala itong sinuhulan sa Palasyo para bawiin ang veto ng 2 franchise bill. Humantong ang kanilang pag-uusap kung puwede naman niyang isumite na lamang ulit ang aplikasyon ng prangkisa ng kanyang 2 kumpanya sa kongreso pero tumutol ang Pangulo dahil hindi umano niya papayagan na makapag-operate siya (Marcelo) ng isang clearing house dahil ang gobyerno umano ang dapat may kontrol dito. Nagulat naman si Marcelo nang biglang sabihin ng Pangulo na kung papayag siya na ibigay ang majority control ng kanyang 2 kumpanya ay baka matulungan pa niya ito pero tumutol siya dahil maliit na lamang ang matitira sa kanilang magkakasama sa negosyo. Sinagot umano siya ni Pangulong Arroyo na then I am sorry, there is nothing I can do for you saka tumayo dahil may dinner pa umano ang chief executive sa PMA Class 71 ng gabing iyon. Pagkatapos nito ay dumanas naman ng sunud-sunod na harassment si Marcelo mula sa kanyang mga kontrata sa gobyerno tulad ng supply niya ng phone booths sa Telepono sa Barangay Program, ang kontrata nito sa PLDT na pagtatayo ng 30,000 card payphones ay nakansela at ang consultancy niya sa Bulacan Bulk Water Supply na foreign funded ay inalis din sa kanya. (Ulat ni Rudy Andal)</body>
<link>http://www.philstar.com/Article.aspx?articleId=141639&amp;publicationSubCategoryId=92</link>
</article>
<article>
<title>Marcelo tinangkang arestuhin sa Senado</title>
<author>Rudy Andal</author>
<date>
<month>November</month>
<day>27</day>
<year>2001</year>
</date>
<body>Nabigo ang Immigration agents na makuha si Atty. Pacifico Marcelo sa bisa ng arrest order na ipinalabas ni BI Commissioner Andrea Domingo makaraang makialam ang mga opposition Senators na sina Aquilino Pimentel Jr., Panfilo Lacson, Tito Sotto, Gringo Honasan at Tessie Aquino-Oreta na arestuhin si Marcelo dahil sa &amp;quot;dual citizenship&amp;quot; nito. Iginiit ng mga BI agents na isang American national si Marcelo subalit itinanggi ng huli dahil matagal na umano siyang nagkaroon ng &amp;quot;renunciation&amp;quot; sa pagiging isang US citizen. Ayon naman kay Sen. Joker Arroyo, chairman ng Senate blue ribbon committee, hindi pag-aaksayahan ng panahon na unahin ng kanyang komite ang pag-imbestiga sa isiniwalat ni Marcelo dahil maraming nakalinyang mas importante. Hindi umano isinasantabi ang pagdinig hinggil sa kanyang alegasyon, pero kasalanan anya nito kung maantala ang pag-iimbestiga sa kanyang ibinunyag dahil tatlong ulit siyang hiningian ng kanyang affi-davit pero di siya tumugon at kahapon lamang ito nagtungo sa Senado. (Ulat ni Rudy Andal)</body>
<link>http://www.philstar.com/Article.aspx?articleId=141641&amp;publicationSubCategoryId=92</link>
</article>
<article>
<title>50 katao hinostage ng MILF</title>
<author>Joy Cantos at Lilia Tolentino</author>
<date>
<month>November</month>
<day>28</day>
<year>2001</year>
</date>
<body>Dalawamput limang miyembro ng Moro National Liberation Front (MNLF) renegades at isang sundalo ang napatay, samantala 15 katao ang sugatan nang lusubin ng mga armadong tagasunod ni Nur Misuari ang Cabatangan complex sa Zamboanga City at i-hostage ang 50 sibilyan, kahapon ng madaling araw. Sa report na tinanggap ni AFP Chief of Staff Gen. Diomedio Villanueva, dakong alas-3:30 ng madaling araw ng magsimulang umatake ang renegade fighters ni Misuari sa Zamboanga City kung saan tinangka nilang makalabas sa satellite headquarters ng MNLF at pasukin ang Zamboanga proper dala ang kanilang mga armas, pero hindi sila pinalampas ng tropa ng militar na nagresulta sa madugong bakbakan. Dahil dito, naghanap ng matatakbuhan ang mga rebelde at sinalakay ang Cabatangan hilltop complex. Nagpaputok ang mga ito sa pinasok na Navarro Court at Fairview subdivisions kung saan 50 katao dito, karamihan mga bata at kababaihan ang kanilang tinangay at ginamit na pananggalang sa mga sumusugod na puwersa ng pamahalaan. Kabilang sa mga nasugatan sa ginawang pagpapaputok ang researcher ng GMA-7. Itinali ang mga bihag at habang naglalakad ay nakataas ang mga armas ng mga rebelde at sumisigaw ng &amp;quot;Allahu Akbar&amp;quot; (God is great). Walong mga bata ang iniulat na pinakawalan. Hindi pa rin malinaw kung anong kahilingan ng mga rebelde pero isang negosasyon na ang nagaganap. Nabatid na gusto ng mga rebelde na hayaan silang makaalis ng maayos at makabalik sa ARMM. Sinabi naman ni AFP Southcom Chief, Lt. Gen. Roy Cimatu na hindi nila pahihintulutan ang puwersa ni Misuari na makatakas bitbit ang mga armas na inisyu ng pamahalaan at hanggang ngayoy hindi pa rin naisusurender. Ang nalalabing renegade forces ay nasa ilalim ng pamunuan ng pamangkin ni Misuari na si Julhambri Misuari. Bago pasukin ang Cabatangan ay una nang sinalakay ng MNLF fighters ang Pasonanca at sinunod na inatake ang karatig na mga lugar dito. Agad namang nagresponde ang mga elemento ng Task Force Zamboanga at sinagupa ang mga puwersa ng paksiyon ni Misuari. Kumilos ang Phil. Air Force bomber planes sa direktiba ni PAF Chief, Lt. Gen. Benjamin Defensor at may 10 bomba na ang ibinagsak gamit ang MG520 attack helicopters, SF260 trainers at OV 10 Broncho sa kinaroroonan ng rebel forces ni Misuari. Ipinag-utos na rin ng mga lokal na awtoridad ang pagpapasara sa lahat ng paliparan at daungan habang sinuspinde na rin ang klase sa lahat ng paaralan. Nangako naman si Cimatu na tatapusin ang hostage-taking sa Cabatangan. Hiningi na nito ang tulong ni acting Zamboanga Gov. Istadz Alvarez, dating tagapagsalita ng ARMM, para sa isinasagawang pakikipag-negosasyon sa mga loyalista ni Nur. Kasabay nito, sinabi ni National Security Adviser Roilo Golez na napunta sa pamimili ng mga matataas na uri ng armas ang bilyun-bilyong pondong nakuha ni Nur mula sa gobyerno. (Ulat nina Joy Cantos at Lilia Tolentino)</body>
<link>http://www.philstar.com/Article.aspx?articleId=141731&amp;publicationSubCategoryId=92</link>
</article>
<article>
<title>Atong Ang naaresto sa Las Vegas</title>
<author>Rose Tamayo at Grace Amargo</author>
<date>
<month>November</month>
<day>28</day>
<year>2001</year>
</date>
<body>Nadakip na kahapon ng mga tauhan ng Federal Bureau of Investigation (FBI) sa Las Vegas, Nevada ang kontrobersiyal na umanoy gambling lord at matalik na kaibigan ni dating pangulong Estrada na si Charlie &amp;quot;Atong&amp;quot; Ang. Ayon kay Justice Secretary Hernando Perez, si Atong ay nahuli ng US marshall habang naglalaro ng casino sa Paris Hotel sa Las Vegas dakong alas-3 ng madaling araw. Agad itong na-arraign sa US Federal Court at hindi pinayagang makapag-piyansa. Si Ang ay nakatakdang i-deport pabalik ng Pilipinas subalit mananatili muna itong nakakulong sa Las Vegas jail habang isinasagawa ang extradition hearing nito na gagawin sa Pebrero 28, 2002. Magugunita na si Ang, dating consultant ng PAGCOR ay pumuslit palabas ng bansa habang kasagsagan ng impeachment trial ng dating presidente makaraang madawit sa plunder case. Kasama siya sa mga idinawit ni dating Ilocos Sur Gov. Luis &amp;quot;Chavit&amp;quot; Singson na nakinabang sa jueteng payola. Napag-alaman na si Ang ay may negosyong supermart sa Las Vegas. Samantala, inihahanda na rin ang extradition request sa isa pang kaibigan ni Estrada na may kasong plunder na si Jaime Dichaves na umanoy nagtatago rin sa US. (Ulat nina Rose Tamayo at Grace Amargo)</body>
<link>http://www.philstar.com/Article.aspx?articleId=141738&amp;publicationSubCategoryId=92</link>
</article>
<article>
<title>'Kill GMA plot' nabisto</title>
<author>John Unson</author>
<date>
<month>November</month>
<day>29</day>
<year>2001</year>
</date>
<body>COTABATO CITY - Nabunyag ang umanoy tangkang pagpatay kay Pangulong Arroyo ng mga loyalistang tagasunod ng napatalsik na si ARMM Gov. Nur Misuari matapos salakayin ang hideout ng umanoy tumatayong lider ng mga suspek na pinamumunuan ng pamangkin ni Misuari. Ayon sa mapagkakatiwalaang sources sa Office of the Regional Governor sa siyudad na ito, may plano umano ang MNLF followers ni Nur na isabotahe ang nakatakdang pagbisita sana ng Pangulo sa Mindanao noong Nobyembre 23-24, subalit napigilan matapos na i-tip ng mga empleyado sa loob ng ARMM compound ang kahina-hinalang kilos ng grupo ng mga suspek. Ang mga suspek ay nauna nang nakitang nakikipag-usap sa pamangkin ni Misuari na si Zenzir Misuari, sa executive building ng ARMM kung saan pinag-aaralan ang floor plan ng isang local hotel na tutuluyan sana ng Pangulo para sa kanyang dalawang araw na pagbisita sa Cotabato City at Maguindano. Agad namang rumesponde ang mga operatiba ng pulisya at militar at hinalughog ang inuupahang bahay ni Zenzir noong Martes ng hapon. Nabigo namang maabutan si Zenzir dahil nakatakas ito dalawang oras bago ang raid. Huli itong namataan sakay ng isang bangkang de-motor patungong Pagadian. Nakuha sa raid ang ibat ibang sniping rifles kabilang ang AK 47s, handguns, high-velocity armour-piercing ammunition para sa long-range targets, at mga paraphernalia sa paggawa ng bomba at live rockets. Kinumpirma rin ng ORG sources ang pagkakadiskubre ng plano ng mga kaalyado ni Misuari na palibutan ng mga bomba ang loob ng 32-ektaryang government center ng ARMM kung saan magsasagawa ng canvassing of votes ang mga poll personnel ng mga resulta ng katatapos na ARMM polls. Ayon pa sa sources, ang grupo ay binubuo ng mga bodyguard ni Misuari at binabayaran ng ORG. (Ulat ni John Unson)</body>
<link>http://www.philstar.com/Article.aspx?articleId=141830&amp;publicationSubCategoryId=92</link>
</article>
<article>
<title>Garchitorena sinuspinde ng SC</title>
<author>Grace Amargo at Malou Rongalerios-Escudero</author>
<date>
<month>November</month>
<day>29</day>
<year>2001</year>
</date>
<body>Dahil sa santambak na mga kasong nakabinbin sa kanyang sala na hindi nito naaksiyunan, sinuspinde ng anim na buwan at pinagmulta kahapon ng Supreme Court(SC) si Sandiganbayan Presiding Justice Francis Garchitorena. Mula sa 44-pahinang desisyon ng SC, effective December 1, 2001 ay inaalis kay Garchitorena ang kapangyarihan, functions at duties bilang presiding justice ng Sandiganbayan at paghawak sa mga kasong nakabinbin sa kanyang sala bilang isang Justice at Chairman ng First Division hanggang sa madesisyunan nito ang lahat ng mga kaso kung saan binigyan siya ng anim na buwan. Pinagmumulta rin ng P20,000 si Garchitorena. Sa report ng SC, may 195 kasong kriminal at tatlong kasong sibil ang nakabinbin mula pa noong 1991 sa First Division ni Garchitorena na inuupuan lamang ng mga mahistrado. Bilang parusa ay inatasan ng Korte si Garchitorena na tutukan nito ang mga kaso na naka-pending sa kanyang sala sa pamamagitan ng decision writing. Binigyang-diin ng SC na hindi maaaring maitalaga ang mga kasong ito sa ibang justices at ang mga kasong walang gagawa para sa pagdedesisyon ay sa kanya pa rin babagsak. Itinalaga naman ng SC si Sandiganbayan Associate Justice Minita Chico-Nazario na siyang pinaka-senior justice, para pumalit pansamantala sa puwesto ni Garchitorena bilang presiding justice. Inatasan din ng SC sina Garchitorena at mga Mahistrado ng Sandiganbayan na resolbahin at desisyunan ang mga kasong matagal nang nakabinbin sa loob ng tatlong buwan mula nang ito ay isumite, at desisyunan ang mga motion for reconsideration at petition for review sa loob ng 30-araw mula nang isumite. Handa naman si Garchitorena na sundin ang desisyon ng SC pero magsusumite siya ng motion for reconsideration o motion for clarification upang ihayag ang magiging implikasyon nito sa mga nakabinbing kaso sa First Division na kanyang pinamumunuan. (Ulat nina Grace Amargo at Malou Rongalerios-Escudero)</body>
<link>http://www.philstar.com/Article.aspx?articleId=141840&amp;publicationSubCategoryId=92</link>
</article>
<article>
<title>Abogado ni Erap ipinadala sa Las Vegas para siguruhing hindi babaligtad si Atong</title>
<author>Rudy Andal,Grace Amargo at Rose Tamayo</author>
<date>
<month>November</month>
<day>29</day>
<year>2001</year>
</date>
<body>Ipinadala ng kampo ni dating Pangulong Estrada ang isa sa mga abogado nito sa Estados Unidos para magbigay ng legal assistance sa suspected gambling lord na si Charlie &amp;quot;Atong&amp;quot; Ang at para na rin pigilan ang anumang tangka ng gobyerno na gamitin si Atong bilang state witness laban sa napatalsik na presidente. Ayon kay Sen. Luis Ejercito-Estrada, bagaman tiwala sila na mananatiling tapat si Ang sa kanyang asawa, wala silang nakikitang ibang dahilan ng pagkakaaresto kay Ang kundi para gamitin itong testigo laban kay Mr. Estrada. &amp;quot;I dont think he (Ang) could testify against Erap. He would even defend him,&amp;quot; sabi ng senadora. Sa panig naman ni Estrada, hindi ito nababahala na makukumbinsi si Atong ng gobyerno na bumaligtad at pumanig sa governments prosecution. Pero para kay Senate President Pro Tempore Manuel Villar Jr. posible na alukin si Ang na tumestigo laban kay Estrada dahil &amp;quot;marami itong alam.&amp;quot; Si Atty. Raymond Fortun ay lumipad kamakalawa ng gabi patungong Nevada para konsultahin si Atong. Sinabi naman ni DFA spokesman Victoriano Lecaros na wala umanong karapatan si Fortun na tumayong abogado doon ni Ang dahil hindi ito lisensiyado para mag-practice ng kanyang pagka-abogado sa Nevada. Magugunita na dinakip ng mga ahente ng Federal Bureau of Investigation si Ang sa tinutuluyan nito sa Paris Hotel sa Las Vegas. Si Ang ay isinasangkot sa plunder case ng dating pangulo matapos ituro ni ex-Ilocos Sur Gov. Chavit Singson na kasama sa nakinabang sa jueteng payola. (Ulat nina Rudy Andal,Grace Amargo at Rose Tamayo)</body>
<link>http://www.philstar.com/Article.aspx?articleId=141845&amp;publicationSubCategoryId=92</link>
</article>
<article>
<title>Erap puwede nang mag-paopera sa mata</title>
<author>Malou Escudero</author>
<date>
<month>November</month>
<day>29</day>
<year>2001</year>
</date>
<body>Pinayagan na kahapon ng Sandiganbayan na makapagpagamot ng kanyang mata si dating Pangulong Estrada, subalit hindi sa Amerika kundi dito lamang sa Pilipinas isasagawa ang operasyon. Nakasaad sa resolusyon na bago operahan si Estrada ay dapat munang magsumite ng kinakailangang motion ang mga abogado nito upang ipaalam sa prosecution ang isasagawang operasyon kung kinakailangan. Sa medical summary na isinumite ni Dr. Amadeo Veloso, ophtalmologist ni Estrada, isasailalim sa post-operative evaluation si Estrada bago isagawa ang cataract surgery. Ang comprehensive examination ay kapapalooban ng potential acuity meter testing at corneal topography. Inaasahang ala-una ngayong hapon ay ilalabas sa Veterans Memorial Medical Center ang dating pangulo at dadalhin ito sa Asian Eye Institute sa Makati City upang maipasuri ang kanyang mata. Pinayagan ng korte si Estrada na manatili sa AEI ngayong buong maghapon hanggang sa matapos ang mga medical procedures na isasagawa sa kanya. (Ulat ni Malou Escudero)</body>
<link>http://www.philstar.com/Article.aspx?articleId=141853&amp;publicationSubCategoryId=92</link>
</article>
<article>
<title>Mga bihag ng MNLF renegades forces pinakawalan na</title>
<author>Joy Cantos, Lilia Tolentino at Ely Saludar</author>
<date>
<month>November</month>
<day>29</day>
<year>2001</year>
</date>
<body>Matapos ang mahigit 24-oras na puno ng tensiyong hostage crisis, pinalaya na ng Moro National Liberation Front (MNLF) renegade forces ang may 80 sibilyan kapalit ng safe conduct pass na ipinagkaloob ng pamahalaan para makatakas sa tropa ng militar sa Zamboanga City kahapon. Nabatid na hinayaan ng mga sundalo na makalusot ang may 120 armadong loyalista ni Nur Misuari patungong Zambonga del Sur kapalit ng ligtas na pagpapalaya sa mga bihag. Batay sa report, kahapon ng madaling araw ay inumpisahang palayain ng MNLF fighters ang 21 bihag at pagsapit ng 1:35 ng hapon ay ang natitirang 59 hostage naman ang isinunod na pinakawalan. Ilang minuto matapos mapakawalang lahat ay nagkasundo ang negotiating panel sa pamumuno ni Zamboanga City Rep. Celso Lobregat at MNLF renegade group sa ilalim ng liderato ng pamangkin ni Misuari na si Julhambri Misuari, na patakasin na lamang ang lahat ng mga rebelde. Nabatid na ineskortan ng militar ang mga renegade patungong Zambonga del Sur. Aminado naman si AFP Spokesman Brig. Gen. Edilberto Adan na wala na sa hurisdiksiyon ng militar kung kakasuhan nila ng rebelyon ang nabanggit na bilang ng mga rebelde. &amp;quot;They will be allowed to leave the city, they are about 120 of them. Our concern was to get the hostages and clear Zamboanga City of this threat. Its up to the city government, yung pagsasampa ng kaso basta kami our main objective is the safety of all the hostages,&amp;quot; pahayag ni Adan. Isinuko na rin umano ng mga rebelde ang 100 matataas na kalibre ng armas ng mga ito at nasa kostudya na ni acting ARMM Gov. Isnaji Alvarez. Pinasalamatan naman ni Pangulong Arroyo ang crisis committee sa matagumpay nilang negosasyon sa paglaya ng 80 bihag ng Misuari MNLF faction. Sinabi ng Pangulo na ipinauubaya na niya sa AFP kung anong aksiyon ang gagawin sa grupo ng MNLF na nambihag sa mga sibilyan sa Zamboanga City. Inatasan ng Pangulo si Southcom Chief Gen. Roy Cimatu na planuhin ang mga tactical operations upang matiyak na hindi na ito mauulit. Puspusan pa rin ang pagbabantay ng militar sa bisinidad ng lungsod partikular sa Zamboanga Peninsula na nagsisilbing sentro ng kapangyarihan ng ARMM government. (Ulat nina Joy Cantos, Lilia Tolentino at Ely Saludar)</body>
<link>http://www.philstar.com/Article.aspx?articleId=141855&amp;publicationSubCategoryId=92</link>
</article>
<article>
<title>Walang ransom sa mag-asawang Burnham</title>
<author>Rose Tamayo</author>
<date>
<month>November</month>
<day>29</day>
<year>2001</year>
</date>
<body>Muling nagpahayag kahapon ng apela ang Estados Unidos sa bandidong Abu Sayyaf Group na pakawalan ng maayos sa lalong madaling panahon ng walang anumang kapalit na kondisyones ang mag-asawang Martin at Gracia Burnham. Ayon sa US State Department, hindi kailanman makikipag-negosasyon ang America sa mga terorista gaya ng Sayyaf at hindi rin anya magbabayad ng ransom ang US kapalit ng kalayaan ng mag-asawang misyonaryo. &amp;quot;Weve made it clear, we dont make concessions to terrorists, we dont pay ransom... our view is that they should be released immediately and unconditionally and safely,&amp;quot; ayon kay Richard Boucher, US State Department spokesman. Sinabi pa ni Boucher na nanggagalaiti na ang gobyerno ng Amerika sa mga bandido at hindi rin nila ibibigay ang ransom demand na $2 million. Ang pahayag na ito ng US ay kaugnay na rin ng malimit na banta ng Sayyaf na kanilang papatayin ang mag-asawang Burnham kapag hindi sumunod ang pamahalaang Arroyo at US sa kanilang kagustuhan. Bukod sa mga Burnham, patuloy pa ring binibihag ng mga bandido ang Pinay nurse na si Deborah Yap. (Ulat ni Rose Tamayo)</body>
<link>http://www.philstar.com/Article.aspx?articleId=141860&amp;publicationSubCategoryId=92</link>
</article>
<article>
<title>Pumasa sa neuro-psychiatric exam: Medel walang sayad!</title>
<author>Ellen Fernando at Grace Amargo</author>
<date>
<month>November</month>
<day>30</day>
<year>2001</year>
</date>
<body>Nakapasa sa neuro-psychiatric exam ng National Bureau of Investigation (NBI) ang bumaligtad na self-confessed killer sa Nida Blanca murder na si Philip Medel, Jr. Bagaman hindi inihayag ng NBI ang naging findings sa ginawang pagsusulit kay Medel, sinabi ni Atty. Ric Diaz, NBI spokesman sa Blanca investigation, na takda namang sumailalim sa lie detector test si Medel. Nauna rito, sinabi ng mga psychiatrist na hindi nila papayagan si Medel na kumuha ng polygraph exam (lie test) kung hindi ito makakapasa sa neuro-psychiatrict test. Takdang ihayag ang resulta sa Martes. Kasabay nito ay tuluyan nang humingi ng asylum sa NBI si Medel matapos ibasura ng Department of Justice ang kasong isinampa laban kina Medel at Rod Strunk. Kung gugustuhin umano ni Medel ay ilbre na itong umalis sa custody ng NBI, pero sa panig ni Medel ay ramdam niyang ligtas siya sa loob ng compound ng NBI at gusto niyang dito na lang mag-Pasko kapiling ang kanyang mga bagong kaibigan. Kaso vs Medel, Strunk ibinalik ng DOJ sa PNP Sa halip na aksiyunan ay ibinalik na lamang kahapon ng Department of Justice (DOJ) sa PNP ang kaso laban sa mga akusadong sangkot sa karumal-dumal na pagpaslang kay Nida Blanca. Batay sa apat na pahinang resolusyon ng DOJ sa pangunguna nina State Prosecutor Emmanuel Velasco at Prosecuting Atty. Irwin Maraya, ipinag-utos ng mga ito na ibalik na lamang pansamantala sa PNP ang imbestigasyon ng kaso. Ayon kay DOJ Chief State Prosecutor Jovencito Zuno , hindi aaksiyunan ng DOJ ang kaso laban kina Philip Medel, Rod Lauren Strunk at Mike Martinez hanggat walang naipi-prisintang bagong ebidensiya sa kanilang tanggapan. Ngunit nilinaw naman ng DOJ na maaari pa ring maibalik sa kanilang tanggapan ang kaso kung may makikita silang panibagong katibayan para isulong ang mga ito dahil wala namang double jeopardy sa kaso ng mga akusado. Nakasaad din sa resolusyon na hindi masasaklaw ng gagawing imbestigasyon ng PNP ang magiging resulta ng imbestigasyon ng NBI sa Blanca slay. Jude Estrada ipatatawag ng NBI Malamang na ipatawag ng NBI si dating presidential son Jude Estrada upang maging resource person at para alamin kung totoong naging tauhan nito si Medel bilang security consultant. Ito ay base na rin sa nakuhang mga identification card ng mga tauhan ng pulisya sa tinutuluyan ni Medel sa Sandico Appartel sa Kamias Road sa Quezon City na sinasabing isa ito sa mga security consultant ng batang Estrada. Napag-alaman kay Medel na kinuha umano siya ni Jude makaraang malaman nito na dumaan siya sa masusing training sa military tactics bukod pa sa pagiging isang blackbelter sa karate. (Ulat nina Ellen Fernando at Grace Amargo)</body>
<link>http://www.philstar.com/Article.aspx?articleId=141949&amp;publicationSubCategoryId=92</link>
</article>
<article>
<title>Atong ang hindi babaligtad vs Erap</title>
<author>Malou Escudero at Ely Saludar</author>
<date>
<month>November</month>
<day>30</day>
<year>2001</year>
</date>
<body>Siniguro ng suspected gambling lord na si Charlie &amp;quot;Atong&amp;quot; Ang na hindi siya babaligtad at tatayong testigo para idiin ang kanyang matalik na kaibigan na si dating Pangulong Estrada sa kinakaharap nitong kasong plunder. &amp;quot;Only in your (government) dreams,&amp;quot; ito ang mensaheng ipinaabot ni Ang sa pamamagitan ni Atty. Raymond Fortun na nagtungo sa Estados Unidos para konsultahin ang kalagayan ni Ang. Ayon kay Fortun, hindi papasok si Ang sa anumang compromise sa gobyerno para ipagkanulo ang pagkakaibigan nila ni Estrada. &amp;quot;I am willing to tell all and I am willing to go to jail. I cannot be intimidated like (Carlos) Arellano and (Federico) Pascual. Hindi rin ako katulad ni Chavit na sinungaling wag lang makulong,&amp;quot; sabi ni Ang kay Fortun. Hindi rin umano payag si Ang na maibalik siya sa Pilipinas sa pamamagitan ng extradition treaty dahil sa pangambang malagay sa peligro ang kanyang buhay at maging biktima ng &amp;quot;trial by publicity.&amp;quot; Samantala, pinabulaanan naman ng Malaca&amp;ntilde;ang na nililigawan nito si Ang para tumestigo laban kay Estrada upang mapalakas pa ang kasong plunder. Gayunman, aminado si Presidential Spokesman Rigoberto Tiglao na bukas ang Palasyo sa anumang imumungkahi ni Atong sakaling magdesisyon itong tumayong state witness. Kaugnay nito, sinab ni Tiglao na hindi maaaring ipagpalit si Rep. Mark Jimenez kay Ang para matiyak ang mabilisang pag-extradite sa mga ito. Ipinaliwanag ni Tiglao na hindi naman nakasaad sa Extradition Treaty sa pagitan ng Pilipinas at Amerika ang pagsu-swap o pagpapalitan ng mga suspected criminal na nagtatago sa dalawang bansa. (Ulat nina Malou Escudero at Ely Saludar)</body>
<link>http://www.philstar.com/Article.aspx?articleId=141960&amp;publicationSubCategoryId=92</link>
</article>
<article>
<title>Kudeta sa senado ginagapang ng oposisyon</title>
<author>Rudy Andal</author>
<date>
<month>November</month>
<day>30</day>
<year>2001</year>
</date>
<body>Patuloy ang paggapang ng mga oposisyon upang mapalitan ang kasalukuyang liderato ng Senado, makaraang ihayag ni Senate Minority Leader Aquilino Pimentel Jr. na unti-unti nang kumokonti ang bilang ng koalisyon ni Senate President Franklin Drilon sa Senado dahil nagpahayag ng suporta ang ilang kaalyado nito sa magaganap na kudeta. Partikular na tinukoy ni Pimentel ang bantang pagbaligtad ni Sen. John Osme&amp;ntilde;a matapos hindi pumayag si Finance Secretary Isidro Camacho na sibakin si Cebu Customs collector Santiago Maravilla sanhi ng malawakang puslitan ng bigas sa naturang lalawigan. Aminado si Pimentel na hindi seryoso ang oposisyon noong isang linggo na tuluyan nang ilunsad ang kudeta laban kay Drilon dahil ginawa lamang ito bilang &amp;quot;wake-up call&amp;quot; sa liderato ng Senado. Matatandaan na tinangka ng oposisyon sa pangunguna ni Sen. Tessie Aquino-Oreta na ilunsad ang kudeta habang nasa US sina Drilon at Pimentel sa pamamagitan ng pagdedeklara na bakante lahat ang posisyon sa Senado. (Ulat ni Rudy Andal)</body>
<link>http://www.philstar.com/Article.aspx?articleId=141965&amp;publicationSubCategoryId=92</link>
</article>
<article>
<title>PNP suportado si GMA</title>
<author>Joy Cantos</author>
<date>
<month>November</month>
<day>30</day>
<year>2001</year>
</date>
<body>Sa kabila ng nilulutong impeachment case para patalsikin sa kapangyarihan si Pangulong Arroyo ay nananatiling buo at matatag ang suporta ng pangkalahatang puwersa ng Philippine National Police (PNP) sa kasalukuyang administrasyon. Ito ang tiniyak kahapon ni PNP Spokesman, Chief Supt. Crescencio Maralit kasabay ng pagsasabing di sila apektado ng nasabing isyu. Sinabi ni Maralit na isang pangkaraniwang balita lamang para sa kanila ang isyung impeachment laban sa kanilang Commander-in-Chief dahil tanggap umano ng hukbo na lubos na magulo ang pulitika sa bansa. Matatandaan na bukod sa militar ay naging malaki rin ang papel ng PNP sa pagpapatalsik kay dating Pangulong Estrada na siya namang naging dahilan para maluklok sa puwesto si Arroyo. (Ulat ni Joy Cantos)</body>
<link>http://www.philstar.com/Article.aspx?articleId=141972&amp;publicationSubCategoryId=92</link>
</article>
<article>
<title>Calimlim nagretiro na</title>
<author>Joy Cantos</author>
<date>
<month>November</month>
<day>30</day>
<year>2001</year>
</date>
<body>Pormal nang nagretiro kahapon si AFP Vice Chief of Staff, Lt. Gen. Jose Calimlim pagkaraan ng 37 taon sa serbisyo militar. Sa isang simpleng seremonya sa Camp Aguinaldo na dinaluhan ni Pangulong Arroyo, isinalin ni Calimlim ang kanyang puwesto kay Lt. Gen. Gregorio Camiling, dating AFP Southcom chief. Si Calimlim ay humawak rin ng posisyon bilang hepe ng ISAFP at commander ng Presidential Security Command sa panahon ng Estrada administration. Kabilang siya sa top 10 ng PMA Class 68 at mistah ni AFP Chief of Staff Gen. Diomedio Villanueva. (Ulat ni Joy Cantos)</body>
<link>http://www.philstar.com/Article.aspx?articleId=141975&amp;publicationSubCategoryId=92</link>
</article>
<article>
<title>Task Force Marsha 'back to square 1 sa Nida Blanca case</title>
<author>Joy Cantos</author>
<date>
<month>November</month>
<day>30</day>
<year>2001</year>
</date>
<body>Balik uli sa umpisa ang imbestigasyon ng PNP-Task Force Marsha sa kaso ng brutal na pagpaslang sa aktres na si Nida Blanca, ito ay matapos na ipag-utos ng DOJ na ulitin ng PNP-Criminal Investigation and Detection Group at TF Marsha ang imbestigasyon at maghanap ng bagong anggulo at mga ebidensiya sa kaso. Pinuna ng DOJ ang ilang pagkakamali sa pagsunod sa tamang proseso ng pagsisiyasat. Binatikos rin ng DOJ ang hindi pagsasailalim ng PNP kay Philip Medel sa polygraph test at psycho exam bago iprinisinta sa publiko at pangalanang self-confessed killer ni Blanca. Inamin naman ni PNP Spokesman, Chief Supt. Crescencio Maralit na sa kabila ng ilang linggong pagkalap ng mga ebidensiya, &amp;quot;back to square one&amp;quot; ang kanilang imbestigasyon sa kaso. Binigyang diin pa ng PNP na hindi tuwirang masasabing absuwelto na sina Medel at Rod Strunk. (Ulat ni Joy Cantos)</body>
<link>http://www.philstar.com/Article.aspx?articleId=141979&amp;publicationSubCategoryId=92</link>
</article>
</data>