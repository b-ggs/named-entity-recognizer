<?xml version="1.0" encoding="ISO-8859-1" ?>
<data>
<article>
<title>2 suspects sa 'Dacer' umeskapo pa-US</title>
<author>Butch Quejada at Andi Garcia</author>
<date>
<month>August</month>
<day>03</day>
<year>2001</year>
</date>
<body>Kinumpirma kahapon ni Immigration Commissioner Andrea Domingo na nakapuslit na ng bansa ang dalawang mataas na opisyal na sangkot sa Dacer case para humingi ng political asylum sa Estados Unidos. Ayon kay Domingo, sina Police Senior Supts. Michael Ray Aquino at Cesar Mancao, kapwa mga dating opisyal ng binuwag na Presidential Anti-Organized Crime Task Force (PAOCTF) ay may tatlong linggo nang nakakaalis ng bansa matapos umanong gumamit ng pekeng mga pangalan at pekeng mga pasaporte at ginawang exit point ang Mactan International Airport sa Cebu. Sina Mancao at Aquino na pawang nasa hold departure order list ng Bureau of Immigration ay umalis ng Mactan airport sakay ng Cathay Pacific Airlines flight patungong Hong Kong kung saan sila kumuha ng connecting flight patungong US. Nabatid kay Domingo na sinira ng dalawa ang kanilang fake passports na may fake immigration departure stamps at ginamit ang totoong mga passport pagpasok sa HK Immigration para makalabas muli patungong Amerika. Isang imbestigasyon na ang inutos ni Domingo na posibleng magsasangkot sa mga immigration officials sa Cebu dahil sa umanoy pakikipagsabwatan para makaalis sina Aquino at Mancao sa kabila na inisyuhan ang mga ito ng HDO ng Department of Justice. Kahit gumamit pa umano ng pekeng passports ang dalawa, hindi anya kapani-paniwala na hindi namukhaan ng immigration officials sa Mactan airport ang kanilang mga mukha, lalo pat itinuturing silang mga controversial figures. Magugunita na isinailalim ang dalawa sa HDO dahil sa umanoy pagpapasimuno sa paglusob sa Malakanyang ng Erap supporters. Sangkot din sila sa kidnap-slaying nina PR man Bubby Dacer at driver nitong si Emmnuel Corbito. Kasabay nito, inihayag din ni Domingo na isang nationwide reshuffle ng immigration personnel ang isasagawa para ayusin at mapabuti ang operasyon ng naturang kagawaran. (Ulat nina Butch Quejada at Andi Garcia)</body>
<link>http://www.philstar.com/Article.aspx?articleId=128731&amp;publicationSubCategoryId=92</link>
</article>
<article>
<title>Na&amp;ntilde;agas sibak na bagong SSS chief itinalaga</title>
<author>Lilia Tolentino/Ely Saludar/Angie dela Cruz</author>
<date>
<month>August</month>
<day>03</day>
<year>2001</year>
</date>
<body>Tuluyan nang sinibak kahapon ng Malaca&amp;ntilde;ang bilang presidente at chairman ng Social Security System (SSS) ang kontrobersiyal na si Vitaliano Na&amp;ntilde;agas bilang tugon sa sentimiyento ng nakararaming opisyal at empleyado ng SSS na nag-aklas. Ayon kay Presidential Spokesman Rigoberto Tiglao, ang hakbang ng Pangulo ay para wakasan na ang problema sa nasabing tanggapan at ng manumbalik na ang normal na operasyon ng ahensiya. Itinalaga ng Pangulo si Corazon dela Paz kapalit ni Na&amp;ntilde;agas at bilang pakonsuwelo ay inilipat naman ang huli bilang chairman ng Development Bank of the Philippines. Samantala, hindi gagawaran ng parusa ang mga empleyado na nanguna sa pagwewelga para mapatalsik si Na&amp;ntilde;agas. Inatasan na rin ng Pangulo si Finance Secretary Jose Camacho na ituloy ang pagsisiyasat sa &amp;quot;behest portfolio investments&amp;quot; na kinasasangkutan ng tatlong opisyal ng SSS na sina executive vice president Horace Templo, Sr., senior vice president Edgar Solilapsi at SSS loan department head Lilian Marquez. Ang pag-iimbestiga sa tatlo ay batay sa isinumiteng report ni Na&amp;ntilde;agas kaugnay ng umanoy anomalya sa SSS. Balik normal na ulit ang operasyon ng SSS matapos na magsibalikan na sa kani-kanilang mga trabaho ang mga nagsipag-aklas na empleyado nito. Umaasa naman ang mga kawani ng SSS na hindi susunod sa yapak ni Na&amp;ntilde;agas ang gagawing panunungkulan sa ahensiya ni dela Paz para hindi na maulit pa ang demonstrasyon. Ang bagong hirang na SSS president ay biyuda ni dating Presidential Adviser on Energy Affairs Wenceslao dela Paz. Dati siyang chairman at senior partner ng Juaquin Cunanan &amp;amp; Co. at Pricewaterhouse Coopers. Mayroon siyang masters degree sa Business Administration sa Cornell University. Ang pinalitan naman ni Na&amp;ntilde;agas na chairman ng DBP na si Ernesto Leung ay pagkakalooban ng Pangulo ng bagong puwesto. (Ulat nina Lilia Tolentino/Ely Saludar/Angie dela Cruz)</body>
<link>http://www.philstar.com/Article.aspx?articleId=128738&amp;publicationSubCategoryId=92</link>
</article>
<article>
<title>Prosecution sinabon sa pre-trial ni Erap</title>
<author>Malou Rongalerios</author>
<date>
<month>August</month>
<day>03</day>
<year>2001</year>
</date>
<body>Parang mga batang sinabon kahapon ni Sandiganbayan Presiding Justice Francis Garchitorena ang mga miyembro ng prosecution panel sa pre-trial ng kasong perjury ni dating Pangulong Joseph Estrada. Hindi umano pinaghandaang mabuti ng mga abogado ng pamahalaan ang nasabing pagdinig dahil hindi halos masagot ng mga ito ang mga itinatanong ni Garchitorena ukol sa kaso. Hindi rin pinagbigyan ni Garchitorena ang kahilingan ng prosecution na mag-inhibit siya sa nasabing pagdinig dahil wala umanong basehan ang sinasabi ng prosecution na bias siya kay Estrada. Isa pa sa ikinagalit ni Garchitorena ay ang mosyon ng prosekusyon na palitan ang salitang &amp;quot;e.g.&amp;quot; ng &amp;quot;in&amp;quot; na nakasulat sa information sheet na isinumite ng prosecution panel. Tatlong beses na umanong nagkaroon ng pag-amyenda sa information sheet sa kasong perjury at kalabisan na kung muli niyang pagbibigyan ang mosyon ng prosecution. Hindi rin pinayagan ni Garchitorena na maging isa sa mga abogado ni Estrada si dating Supreme Court Associate Justice Serafin Cuevas. Kabilang sa mga prosecution ng pamahalaan na dumalo sa pre-trial ay sina Deputy Special Prosecutor Robert Kallos, Senior Prosecutor Julio Raymundo Olaguer, at Special Prosecutor Leonardo Tamayo. Ikinatwiran naman ng prosecution na nahihirapan silang makuha ang mga dokumento sa bangko kaugnay sa kasong perjury ng dating Pangulo dahil sa Bank Secrecy Law. Samantala, inisnab na ng mga pro at anti-Erap ang nasabing pre-trial ng dating Pangulo. Taliwas sa mga naunang pagharap ni Estrada sa Sandiganbayan na halos dinudumog ng tao, tanging mga pulis na lamang na nagbabantay sa seguridad ng dating Pangulo ang makikitang nakakalat sa tapat ng gusali ng Sandiganbayan. Kasamang dumating ni Estrada ang asawang si Sen. Loi Estrada, mga anak na si Jude Estrada at JV Ejercito, at mga abogado. Ang trial ay isasagawa sa Oktubre 29, 30 at 31. (Ulat ni Malou Rongalerios)</body>
<link>http://www.philstar.com/Article.aspx?articleId=128745&amp;publicationSubCategoryId=92</link>
</article>
<article>
<title>First Gentleman balik 'Pinas&amp;quot;</title>
<author>Lilia Tolentino at Malou Rongalerios</author>
<date>
<month>August</month>
<day>03</day>
<year>2001</year>
</date>
<body>&amp;quot;Malinis ang konsensiya ko, wala akong tinanggap na pera at wala akong itinatago.&amp;quot; Ito ang pahayag ni First Gentleman Mike Arroyo ng kapanayamin kahapon ilang oras matapos bumalik kahapon sa bansa mula sa ilang araw na pagpapagamot sa Estados Unidos. Ayon kay Mr. Arroyo, welcome siya sa imbestigasyon ni Ombudsman Aniano Desierto sa alegasyong tumanggap siya ng P50 million bribe money. &amp;quot;I will submit myself to Ombudsman, mas mabuti iyon para malaman kaagad kung ano ba talaga, kung mayroon ba ako talagang involvement o wala,&amp;quot; sabi ni Mr. Arroyo. Muling nilinaw ng First Gentleman na ang pagpunta niya sa US ay walang kinalaman sa ginawang pag-absuwelto sa kanya ng correspondence secretary ng Pangulo na si Bing Rodrigo sa isyu ng telecom franchise deal. Nagtungo umano siya sa Amerika para magpagamot dahil sa pananakit ng likod at pamamanhid ng binti. Kung hindi anya makuha sa gamot ang pamamanhid ng kanyang binti ay maaari itong maoperahan. Samantala, tinangka umanong &amp;quot;patayin&amp;quot; sa Mababang Kapulungan ng Kongreso ang resolusyon na humihiling na imbestigahan ang pagkakasangkot ni Mr. Arroyo sa franchise payola. Ibinunyag ni House Minority Leader Carlos Padilla na hindi isinama sa order of business noong nakaraang Lunes ang nasabing resolusyon na humihiling na imbestigahan ng House ang Presidential Husband. Magugunitang hindi pa man pormal na naihahain ang nasabing resolusyon ay nagturuan na ang dalawang komite ng Franchise at Transportation and Communication kung sino ang dapat humawak sa isasagawang imbestigasyon. (Ulat nina Lilia Tolentino at Malou Rongalerios)</body>
<link>http://www.philstar.com/Article.aspx?articleId=128751&amp;publicationSubCategoryId=92</link>
</article>
<article>
<title>33 rosas para sa Pangulo</title>
<author>Ely Saludar</author>
<date>
<month>August</month>
<day>03</day>
<year>2001</year>
</date>
<body>Sa kabila ng kaliwat kanang kontrobersiya at mga problema ay masayang ipinagdiwang kahapon nina Pangulong Arroyo at First Gentleman Mike Arroyo ang kanilang 33rd wedding anniversary. Ito ang unang pagdiriwang ng First Couple sa Palasyo matapos na maluklok sa Malaca&amp;ntilde;ang si Pangulong Arroyo noong Enero 20 sa pamamagitan ng Edsa dos. Tatlumput tatlong rosas ang iniregalo ng First Gentleman sa Pangulo at isang dinner ang inihanda sa buong First Family kasama ang mga anak na sina Mikey, Dado at Luli. Sa nasabing regalong bulaklak, 30 ang kulay pula at 3 ang kulay puting rosas at kahulugan ng &amp;quot;I Love you&amp;quot; na siyang nagsisimbolo sa tatlong anak ng Presidential Couple. Ikinasal sina Pangulong Arroyo at First Gentleman noong August 2, 1968 sa Sanctuario de San Antonio sa Forbes Park, Makati. Samantala, tumanggi ang Malaca&amp;ntilde;ang na sabihin kung ano ang regalo ng Pangulo sa kaniyang asawa at sinasabing ito ay sorpresa. Pinaikli ni Mr. Arroyo ang kanyang biyahe sa Estados Unidos upang ipagdiwang ang kanilang wedding anniversary. (Ulat ni Ely Saludar)</body>
<link>http://www.philstar.com/Article.aspx?articleId=128755&amp;publicationSubCategoryId=92</link>
</article>
<article>
<title>Contractual employees nagkalat din sa gobyerno</title>
<author>Malou Rongalerios at Jhay Mejias</author>
<date>
<month>August</month>
<day>03</day>
<year>2001</year>
</date>
<body>Ibinunyag kahapon ng isang mambabatas na malaki ang problema ng gobyerno sa probationary employment kung saan libu-libong kawani ng pamahalaan ang nananatiling casual employees. Ayon kay Biliran Rep. Gerardo Espina, umaabot na sa 1.6 milyon ang empleyado ng gobyerno sa buong kapuluan, subalit ang ikatlong bahagi nito ay nananatili pa ring contractual. Mismong sa House of Representatives na may 6,000 manggagawa ay umaabot sa 2,000 ang mga contractual employees, bagaman at karamihan sa mga ito ay nakapag serbisyo na ng mula 12 hanggang 15 taon. &amp;quot;Kakaunti lamang ang nakakaalam ng probationary employment sa gobyerno dahil nakatuon lamang ang atensiyon sa pribadong sector,&amp;quot; ani Espina. Nakasaad sa House bill 1009 ni Espina na hindi na maaaring patalsikin ng isang employer ang isang contractual employee na nakapagsilbi na ng anim na buwan. (Ulat nina Malou Rongalerios at Jhay Mejias)</body>
<link>http://www.philstar.com/Article.aspx?articleId=128758&amp;publicationSubCategoryId=92</link>
</article>
<article>
<title>31 dinukot, 5 pinugutan ng Abu Sayyaf</title>
<author>Joy Cantos</author>
<date>
<month>August</month>
<day>04</day>
<year>2001</year>
</date>
<body>Bilang sagot sa massive crackdown na ipinatutupad ng pamahalaan laban sa kanilang grupo, muling sumalakay ang tinatayang mahigit 30 armado at maskaradong mga bandidong miyembro ng Abu Sayyaf at dumukot ng 31 katao kung saan lima sa mga hostages ang pinugutan ng ulo matapos salakayin ang mga kabahayan at manunog ng eskuwelahan sa isang liblib na barangay sa panibagong insidente ng paghahasik ng terorismo sa lalawigan ng Basilan kamakalawa ng gabi. Sa ulat na natanggap kahapon ni Armed Forces of the Philippines Gen. Diomedio Villanueva, dakong alas-8 ng gabi nang salakayin ng mga armadong Abu Sayyaf na pawang naka-bonnet at nakasuot ng sweat shirt na kulay itim ang mga kabahayan sa Sto. Campo 3 at Sitio Baguiniao, pawang nasasakupan ng Brgy. Balobo sa bayan ng Lamitan ng nasabing lalawigan. Sinabi ni AFP spokesman Brig. Gen. Edilberto Adan na sa kabuuang 31 kataong dinukot, sampu pa ang hawak ng mga bandido, 11 ang nakatakas, anim ang nawawala at apat ang narekober na pugot ang ulo. Iniulat naman ng Philippine National Police (PNP) na lima ang pinugutan ng ulo ng mga bandidong Abu Sayyaf bagaman bineberipika pa ang pangalan ng isa pang biktima. Ayon kay Adan, ang ginawang pag-atake ng mga bandido sa Lamitan ay upang ilihis ang atensyon ng tropa ng pamahalaan na nagsasagawa ng operasyon sa Basilan. Ilan lamang sa mga kinidnap ang nakilala na sina Alexander Ramirez, Susan Ramirez, Dodo Ramirez, Totoy Ramirez, Cesar Ramirez, Boogie/Bobong Ramirez, Jay-an Ramirez, Ian Osain, Crizel Ramirez, Avelino Ramirez, Elmer Natalaray, Cely Ramirez, Henry Revillas, Ginalyn Santos at Dandi Revillas. Kabilang din sa mga kinidnap ay ang mag-asawang tinukoy lamang sa pangalang Glenda at Lito kasama ang kanilang apat na anak gayundin ang isang tinukoy sa pangalang Ponciano &amp;quot;Quiano&amp;quot; Cristobal. Samantala, nakatakas naman ang 11 sa hostages kabilang ang isang nagngangalang Glenda Ramirez, Boogie Ramirez at Ian Osain Remullos, 17, estudyante sa Lamitan National High School. Samantala, ang asawa ni Ginalyn na si Antonio Santos na tinaga umano sa leeg at kamay ng mga bandido ay iniulat na nasawi na rin. Ayon sa salaysay sa mga awtoridad ng nakatakas na si Remullos, apat sa mga hostages ang pinatay sa taga ng kanilang mga abductors saka iniwan sa daan pero hindi niya nakilala ang mga ito at nakaligtas lamang umano siya matapos manlaban sa humahawak sa kanyang bandido. Sinabi nito na karamihan umano sa kanilang mga abductors ay mga kabataan na pinaniniwalaang mga bagong recruits ng Abu Sayyaf kung saan ilan sa mga lalaking hostages ay pinakakawalan saka hinahabol at pinapatay sa taga kapag naabutan. Sa nasabing insidente ay apat ang inabutan at pinugutan ng ulo ng mga bandido kung saan narekober ang bangkay ng mga ito kinaumagahan ng mga nagrespondeng operatiba ng pulisya at CAFGU. Kinilala ang mga hostages na napugutan ng ulo na sina Ronald Roxas, Avelino Ramirez, Elmer Natalaray, Ponciano Cristobal at Feliciao Ramones na nakuha ang bangkay sa pagitan ng alas-6 at alas-7 ng umaga sa hangganan ng Brgy. Balobo at Limook. Si Remullos ay nakatakas bandang alas-11 ng gabi habang kinakaladkad ng mga armadong kidnaper sa bahagi ng Sitio Batacan mula sa paglalakad ng mga ito sa Brgy. Balobo. Ayon pa rito, Tausug ang diyalekto ng mga kidnaper kung saan narinig niyang sinabi ng mga ito na silay mga tauhan ni Ghalib Andang alyas Commander Robot na ipinalalagay namang pakana ng grupo ni Abu Sayyaf spokesman Abu Sabaya. Base sa report, ginulantang na lamang ang mga residente rito sa pagsalakay ng mga bandido na isa-isang niransak ang kanilang mga kabahayan at tinangay ang makursunadahang bihagin. Hindi pa nakuntento bago tuluyang tumakas ay sinunog pa ng mga bandido ang tatlong gusali ng isang eskuwelahan sa Limook Elementary School ng nasabing munisipalidad. Magugunita na inatake ng mga bandido ang St. Peter Parish Church at Dr. Jose Torres Hospital nitong nakalipas na Hunyo 2 kung saan tinangay ang apat na staff ng ospital mula sa orihinal na 200 kataong hinostage na kinabibilangan ni Fr. Cirilo Nacorda. Idinispatsa na ng Joint Task Force Comet ang mga operatiba ng 18th Infantry Battalion (IB) ng Phil. Army upang tugisin ang mga kidnaper habang nagsasagawa naman ng blocking position ang mga tauhan ng 1st Basilan CAFGU Company sa Brgy. Balobo upang harangin ang mga bandido.(Ulat ni Joy Cantos)</body>
<link>http://www.philstar.com/Article.aspx?articleId=128836&amp;publicationSubCategoryId=92</link>
</article>
<article>
<title>Kawani ng DBP binalaan sa pag-aklas vs Na&amp;ntilde;agas</title>
<author>Lilia Tolentino at Angie dela Cruz</author>
<date>
<month>August</month>
<day>04</day>
<year>2001</year>
</date>
<body>Binalaan kahapon ni Pangulong Arroyo ang mga empleyado ng Development Bank of the Philippines na nagbabalak na magsagawa rin ng welga laban sa pagtatalaga kay dating SSS president Vitaliano Na&amp;ntilde;agas bilang pinuno ng DBP kapalit ni Ernesto Leung. Sinabi ng Pangulo na ang nangyari sa Social Security System na pagpapaalis sa puwesto kay Na&amp;ntilde;agas ay hindi na dapat pang maulit at gayahin ng iba pang ahensiya ng gobyerno. Hindi anya dapat maipagkamali na ang pagiging sensitibo ng kanyang administrasyon sa damdamin ng nakararami sa kaso ng SSS ay gagawing sangkalan para sa tinatawag na &amp;quot;mob rule.&amp;quot; Naghayag naman ng kasiyahan ang Pangulo dahil nanumbalik na sa normal ang operasyon ng SSS. Sa panig naman ng SSS management, dahil sa nabalam na operasyon sa nakalipas na ilang araw bunsod ng ginawang pag-aaklas ng mga empleyado, bukas ang lahat ng sangay ng SSS sa buong bansa ngayong araw ng Sabado at Linggo bilang bayad ng mga kawani sa naapektuhang mga claimants. Simula sa alas-8 ng umaga hanggang alas-5 ng hapon ay magseserbisyo sila sa milyong miyembro nito na ang ibat ibang transaksiyon sa SSS tulad ng salary loans at iba pang benepisyo ay hindi naaksiyunan bunga na rin ng demonstrasyon. (Ulat nina Lilia Tolentino at Angie dela Cruz)</body>
<link>http://www.philstar.com/Article.aspx?articleId=128843&amp;publicationSubCategoryId=92</link>
</article>
<article>
<title>Gobyerno wala raw pondo kaya pork barrel ng kongresista ubos na</title>
<author>Malou Rongalerios</author>
<date>
<month>August</month>
<day>04</day>
<year>2001</year>
</date>
<body>Bad news sa mga kongresista na umaasa sa kanilang pork barrel. Ayon sa isang mambabatas na tumangging magpabanggit ng pangalan, malaki ang posibilidad na malagay sa alanganin ang mga proyektong ipinangako nila noong kampanya. Problema umano ngayon ng Department of Budget and Management (DBM) kung saan kukunin ang pondo para itustos sa pork barrel ng mga mambabatas. Tanging ang alokasyon lamang umano para sa second tranch ng pork barrel ng mga kongresista at senador ang puwedeng tustusan ng DBM subalit malabo ang third o fourth tranch. Sa orientation ng mga mambabatas noong Hulyo 24, marami sa mga ito ang nagtatanong tungkol sa kanilang pork barrel fund. Ilan sa mga neophyte solon ang humiling na dagdagan ang kanilang pondo sa susunod na taon dahil marami umano sa kanila ang halos namulubi noong nakaraang eleksyon. Masuwerte na umano ang mga mayayamang kongresista na tumakbo noong eleksyon dahil marami silang pera. Ayon naman kay Camarines Sur Rep. Rolando Andaya, chairman ng Appropriations Committee, P25 milyong pork barrel fund na lang ang natitira sa mga kongresista dahil ang kalahati nito ay nailaan na sa mga proyekto noong nagdaang Kongreso. (Ulat ni Malou Rongalerios)</body>
<link>http://www.philstar.com/Article.aspx?articleId=128850&amp;publicationSubCategoryId=92</link>
</article>
<article>
<title>Nandito lang ako sa Cebu - Aquino</title>
<author>Joy Cantos at Andi Garcia</author>
<date>
<month>August</month>
<day>04</day>
<year>2001</year>
</date>
<body>Hindi ako tumatakas ng Pilipinas! Ito ang mariing pagtanggi kahapon ni Sr. Supt. Michael Ray Aquino ng tumawag ito sa isang radio station para pasinungalingan ang pahayag ni Immigration Commissioner Andrea Domingo na nakatakas na ito palabas ng bansa kasama ang isa pang tauhan ng binuwag na Presidential Anti-Oganized Crime Task Force (PAOCTF) na si Senior Supt. Cesar Mancao. Sinabi ni Aquino na nasa Cebu City lamang siya hanggang sa ngayon at laking gulat niya ng mabalitaan na pumuslit na siya ng bansa kasama si Mancao para humingi ng political asylum sa Estados Unidos. Imposible umano na umalis siya sa Pilipinas dahil handa siyang harapin ang anumang kaso na ibinibintang sa kanya ng pamahalaan. Hindi naman madetermina kung si Mancao ay nasa Cebu City rin tulad ni Aquino, pero sinasabing nasa Leyte umano ang una. Kahapon ay itinanggri rin ng BI officials sa Mactan-Cebu International Airport na napuslitan sila ng dalawa. (Ulat nina Joy Cantos at Andi Garcia)</body>
<link>http://www.philstar.com/Article.aspx?articleId=128856&amp;publicationSubCategoryId=92</link>
</article>
<article>
<title>BSP makikialam sa galaw ng piso</title>
<author>Lilia Tolentino at Ely Saludar</author>
<date>
<month>August</month>
<day>04</day>
<year>2001</year>
</date>
<body>Inatasan kahapon ni Pangulong Arroyo si Bangko Sentral ng Pilipinas Governor Rafael Buenaventura na idepensa ang halaga ng piso laban sa dollar sa gitna ng patuloy na pamimili at pag-iimbak ng dolyar ng mga taong nagnanais tumabo ng malaki sa bentahan nito sa black market. Ayon sa Pangulo, marapat na maiangat ang palitan ng piso kontra dolyar sa P50. Iginiit din ng Pangulo na dapat ay tapusin na ang mga dollar speculations na siyang isa sa dahilan ng paghina ng piso. Ikinatwiran ng Pangulo na hindi nararapat ang kasalukuyang halaga ng piso na umaabot sa P53.80 laban sa $1 at sa halip ay dapat na mas malakas ito dahil matatag ang macro-economic fundamental ng bansa. &amp;quot;Kailangang mahinto na ang dollar speculation,&amp;quot; wika ng Pangulo kasabay ng paniniyak na bago matapos ang kasalukuyang taon ay titining sa P50 ang palit ng piso sa $1. (Ulat nina Lilia Tolentino at Ely Saludar)</body>
<link>http://www.philstar.com/Article.aspx?articleId=128861&amp;publicationSubCategoryId=92</link>
</article>
<article>
<title>Ombudsman probe kay Mike ituloy - GMA</title>
<author>Lilia Tolentino at Rudy Andal</author>
<date>
<month>August</month>
<day>04</day>
<year>2001</year>
</date>
<body>Iginiit kahapon ni Pangulong Arroyo na kailangan pa ring ipaimbestiga sa Ombudsman ang isyu ng pagkakadawit ng First Gentleman sa multi-milyong pisong telecommunication franchise deal kahit pa inabsuwelto na ang kanyang kabiyak ng kanyang dating correspondence secretary na si Veronica &amp;quot;Bing&amp;quot; Rodrigo at dating Transportation and Communication consultant Malou Nu&amp;ntilde;ez. Sinabi ng Presidente na pinatawad na niya ang kanyang kaibigang si Rodrigo sa pagkakabanggit nitong kaya siya nagbitiw bilang correspondence secretary ay dahil sa anomalya sa telecom franchise na umanoy nagdadawit kay Mr. Arroyo. Nagpasalamat din ang Pangulo kay Malou Nu&amp;ntilde;ez sa ginawa niyang paglilinaw sa isyu subalit kailangan pa ring ituloy ang pagsisiyasat sa kontrobersya sa Ombudsman. Si Nu&amp;ntilde;ez ang siyang itinuro ni Rodrigo na umanoy nagsabi sa kanya na mayroong payola sa telecom franchise na umanoy kinasasangkutan ng First Gentleman. Inamin ni Nu&amp;ntilde;ez na kung mayroon man siyang nabanggit na impormasyon hinggil sa lobby at payola sa kanyang kaibigang si Bing ay base lang ito sa mga natatanggap niyang text messages. Naghayag din ng pagkadismaya si Nu&amp;ntilde;ez kay Bing dahil hindi naman umano tama na magtuturo ito ng kahit na sino sa pumutok na kontrobersiya. Samantala, walang balak ang Senado na imbestigahan ang Presidential Husband dahil sa kawalan ng sapat na ebidensiya na nagsasangkot dito sa naturang telecom anomaly. Ayon kay Senate President Franklin Drilon, tutol siyang maging venue para sa witch hunting ang Senate Blue Ribbon committee. (Ulat nina Lilia Tolentino at Rudy Andal)</body>
<link>http://www.philstar.com/Article.aspx?articleId=128866&amp;publicationSubCategoryId=92</link>
</article>
<article>
<title>4 pa pinugutan ng Abu Sayyaf</title>
<author>Joy Cantos at Rose Tamayo</author>
<date>
<month>August</month>
<day>05</day>
<year>2001</year>
</date>
<body>Apat pang bihag ang pinugutan ng mga bandidong Abu Sayyaf, ilang oras matapos dukutin ang 33 katao at pugutan ang lima dito sa naganap na pinakabagong paglusob ng mga bandido sa dalawang komunidad sa Brgy. Balobo, Lamitan lalawigan ng Basilan kamakalawa ng gabi. Ang insidente ay matapos muling magbitiw ng banta si Abu Sayyaf spokesman Abu Sabaya kahapon na pupugutan nito ng ulo ang ilan pang hawak nilang mga bihag kung hindi umano titigilan ng militar ang isinasagawang pagtugis laban sa kanila. &amp;quot;Hindi kami nagbibiro may pupugutan na namang bihag kapag hindi nakinig ang gobyerno. Itigil na ninyo ang operasyon kung hindi walang mangyayari sa atin,&amp;quot; ayon kay Sabaya sa pagsalita nito kahapon sa pamamagitan ng sattelite phone. Ilang oras lamang ay narekober ang apat na pinugutang sina Edgardo Randy Revillas, isang barangay councilman; Alexander Ramirez, Rodolfo Franciso, at Lito Esteban. Tatlo sa apat na ulo ang nakuha malapit sa mga katawan ng mga biktima at isang handwritten note sa duguang t-shirt ang nakita na may nakasaad na &amp;quot;Commander Robot taong  ako ang naghappen dito sa highway at saka sa Lamitan pati sa Marta at Tagasilay at saka doon sa Lantawan, Kalibugan at doon sa Golden Harvest at saka sa Puno Lapurap at ang pumugot.&amp;quot; Nauna rito ay pinugutan ang lima pagkadukot pa lamang noong Huwebes ng gabi na nakilalang sina Ronald Roxas, Avelino Ramirez, Elmer Natalaray, Ponciano Cristobal at Feliciano Ramones. Sinabi ni AFP spokesman Brig. Gen. Edilberto Adan na sa kabuuang 33 kataong dinukot, anim pa ang hawak ng mga bandido, 11 ang nakatakas, pito ang nawawala at siyam ang narekober na pugot ang ulo. Kinilala na ang grupong sumalakay sa Sitio Campo 3 at Sitio Baguinao na pawang nasa Brgy. Balobo na sina Hakim Yatin, Sattar Yacub at Gani Sulaiman. Base sa testimonya ng nakatakas na hostage na si Jeffrey Ramos, karamihan sa kanilang mga abductors ay nagkaka-edad ng mula 20-30 taong gulang at armado ng mga M60 light machine guns, M203s, M14s, garand riffles at mga gulok. Pinaniniwalaang ang mga kidnaper ay ang mga bagong recruits ng Sayyaf. Nabatid na pinakawalan at pinatakbo ang mga biktima at pinapatay sa taga kapag naabutan. Sa nasabing insidente ay naabutan ang mga ito at pinugutan. Base sa report, ginulantang na lamang ang mga residente dito at isa-isang niransak ang mga kabahayan at tinangay ang makursunadahang bihagin. Hindi pa nakuntento, bago tuluyang tumakas ay sinunog pa ng mga bandido ang tatlong gusali ng isang eskuwelahan sa Limook Elementary School. Sa panayam naman kay Southern Command Chief Gregorio Camiling Jr., huling namataan ang mga bandidong may hawak sa mga panibagong bihag sa Tipo-tipo at Tuburan na karatig munisipyo lamang ng Lamitan. Idinispatsa na ng Joint Task Force Comet ang mga operatiba ng 18th Infantry Battalion ng Phil. Army habang nagsagawa naman ng blocking position ang mga tauhan ng 1st Basilan CAFGU Company sa Brgy. Balobo para harangin ang mga bandido. (Ulat nina Joy Cantos at Rose Tamayo)</body>
<link>http://www.philstar.com/Article.aspx?articleId=128950&amp;publicationSubCategoryId=92</link>
</article>
<article>
<title>Hostage ginahasa ng 2 bandido sa harap ng anak bago pinakawalan</title>
<author>Joy Cantos</author>
<date>
<month>August</month>
<day>05</day>
<year>2001</year>
</date>
<body>Halinhinang ginahasa ng dalawa sa mga bandidong Abu Sayyaf ang isa sa mga babaeng hostages sa harap mismo ng anim-na-taong gulang na anak nitong babae sa pinakabagong insidente ng kidnapping sa Lamitan, Basilan. Sinabi ni AFP Spokesman Brig. Gen. Edilberto Adan na sa harap mismo ng anak ng 28-anyos na ginang ay ginahasa ng mga hayok na Abu Sayyaf ang biktima na hindi nito tinukoy ang pangalan bunga na rin ng kahihiyang inabot nito. &amp;quot;Masyadong traumatic yung nangyari sa victim, it shows how barbaric the Abu Sayyaf is, they have no mercy to the innocent civilians&amp;quot;, pahayag ni Adan. Ang panggagahasa ay nasaksihan rin ng ilang mga hostages subalit hindi magawang daluhan ang biktima dahilan sa tinututukan sila ng baril at mga itak ng mga bandido. Sa kabila ng pagmamakaawa ng ginang ay hindi ito pinakinggan ng mga buhong na Abu Sayyaf at itinuloy pa rin ang panggagahasa sa biktima. Nang makaraos ang mga ito ay inabandona ang biktima at ang anak nito sa kagubatan ng Brgy. Balobo bilang reward umano matapos nilang molestiyahin ang pagkababae ng naturang ginang. Ang ginang ay kabilang sa 33 dinukot at kasama sa siyam na pinalayang hostages ng mga bandidong kamakalawa. Sa kasalukuyan ay medyo tulala pa ang biktima dahilan sa masaklap nitong sinapit sa kamay ng kaniyang mga abductors. (Ulat ni Joy Cantos)</body>
<link>http://www.philstar.com/Article.aspx?articleId=128957&amp;publicationSubCategoryId=92</link>
</article>
<article>
<title>Military strategy sa ASG pinarerepaso ng Pangulo</title>
<author>Ely Saludar</author>
<date>
<month>August</month>
<day>05</day>
<year>2001</year>
</date>
<body>Matapos na huling maghasik ng karahasan ang bandidong Abu Sayyaf ay agad na iniutos ng Malaca&amp;ntilde;ang ang pagrebyu sa estratehiya ng military sa Mindanao. Ito ang naging desisyon sa isinagawang command conference sa Philippine Army na pinangunahan ni Pangulong Arroyo. Ayon kay Presidential Spokesman Rigoberto Tiglao, nais ng Pangulo na repasuhin ng oversight committee na pinamumunuan ni Executive Secretary Alberto Romulo ang estratehiya ng military at pulisya hinggil sa ginagawang operasyon laban sa Abu Sayyaf. Bukod dito ay kailangang talakayin at alamin ang iba pang kakulangan ng military sa ginagawang pagdurog sa bandidong grupo. Ang hakbang ng Palasyo ay matapos na malusutan ang military kung saan ay nakapangidnap pa ng panibagong 33 katao at pumugot ng siyam katao ang nasabing bandidong grupo. Ito ay sa kabila ng mga pahayag ng military na kanilang nakorner na ang bandido at malapit ng madurog. (Ulat ni Ely Saludar)</body>
<link>http://www.philstar.com/Article.aspx?articleId=128964&amp;publicationSubCategoryId=92</link>
</article>
<article>
<title>Pagturok ng anti-rabies sa aso, gagawing batas</title>
<author>Malou Rongalerios</author>
<date>
<month>August</month>
<day>05</day>
<year>2001</year>
</date>
<body>Dahil sa tumataas na bilang ng mga taong namamatay dahil sa kagat ng aso, ipinanukala kahapon ng isang mambabatas na magkaroon ng Anti-Rabies Law. Sa panukalang batas na inihain ni South Cotabato Rep. Darlene Antonio-Custodio, sinabi nito na ang Pilipinas ang isa sa mga bansang may pinakamataas na bilang ng mga mamamayang namamatay sa kagat ng aso. Napakaraming tao na umano ang nabibiktima ng rabies lalo na ang mga bata na kung hindi maaagapan ay magiging sanhi ng kanilang kamatayan. Ang rabies umano ay isang acute virus disease na naisasalin sa pamamagitan ng pagkagat o laway ng isang hayop o insekto. Sa panukala ni Custodio, lahat ng may-ari ng aso ay aatasang paturukan ang kanilang mga alagang aso kapag tatlong buwan na ito. Hindi na rin umano papayagan ang mga aso na gumala sa mga public places at ang mga ito ay dapat bigyan ng malinis na sleeping quarters. Sinumang tao ang hindi magpapaturok ng kanilang aso ay pagmumultahin ng hindi hihigit sa P500 o pagkabilanggo sa loob ng isang taon. (Ulat ni Malou Rongalerios)</body>
<link>http://www.philstar.com/Article.aspx?articleId=128971&amp;publicationSubCategoryId=92</link>
</article>
<article>
<title>Umento sa sahod ihahayag sa Aug. 15</title>
<author>Nestor Etolle</author>
<date>
<month>August</month>
<day>05</day>
<year>2001</year>
</date>
<body>Nakatakdang ihayag sa darating na Agosto 15 ang umento sa sahod sa pribadong sektor. Sinabi ni Labor Secretary Patricia Sto. Tomas sa radio station dzMM, sinabi nito na ang Regional Tripartite Wages and Productivity Board (RTWPB) ay magpapalabas ng isang mandated wage increase matapos ang maingat na pag-aaral sa magiging epekto ng nasabing pagtaas sa sahod sa paggawa at ekonomiya. Sisiguruhin umano nila na ang mabubuong wage hike ay magiging katanggap-tanggap sa labor at management. Ang mga manggagawa sa National Capital Region ay humihiling ng minimum increase na P77 per day, habang ang counterpart nito sa Luzon, Visayas at Mindanao ay humihingi naman ng mula P50-P75. (Ulat ni Nestor Etolle)</body>
<link>http://www.philstar.com/Article.aspx?articleId=128976&amp;publicationSubCategoryId=92</link>
</article>
<article>
<title>Kumander, 26 tauhan sumuko:13 Abu hostages nasagip ng military</title>
<author>Joy Cantos at Rose Tamayo</author>
<date>
<month>August</month>
<day>06</day>
<year>2001</year>
</date>
<body>Nailigtas ng buhay ang 13 hostages kabilang ang walong bata sa isinagawang operasyon ng tropa ng militar kahapon ng madaling araw sa Isabela City. Ang mga nasagip na hostages ay mga kinidnap ng Abu Sayyaf noong Huwebes ng gabi nang salakayin ang kanilang tirahan sa Sitio Campo at Sitio Baguiniao sa Bgy. Balobo. Sa report na natanggap kahapon ni Acting Chief of Staff Lt. Gen. Jose Calimlim, nasagip ng mga elemento ng Task Group Thunder ang mga hostages sa bisinidad ng Kapayawan Complex, Isabela City, bandang ala-1:30 ng madaling araw. Nabatid na napilitan ang mga kidnappers na abandonahin ang mga hostages sa takot na maabutan ng humahabol na operatiba ng militar na hindi huminto sa hot pursuit operations pagkaraang matukoy kung saan dinala ang mga bihag. Kinilala ang mga nailigtas na hostages na sina Henry Usain,12; Jay-Ann Santos, 8; Crizelle Ramirez, 12; Janette Esteban, 10; Joey Esteban,11; Aris Revillas, 8; Mrs. Glenalyn Santos, 29; Mr. Diosdado Taup, 45; Mrs. Cecilia Ramirez, 42; Joselito Esteban, 35; Mrs. Hermie Revillas, 29; Cesar Ramirez, 9 at Harold Usain na pawang mga residente ng Sitio Campo 3, Bgy. Balobo, Lamitan, Basilan. Sa kabuuang 33 kataong dinukot nina Hakim Yatin, Sattir Yacub at Gani Salaiman na pawang mga sub-commanders nina ASG leader Khaddafy Janjalani at Spokesman Aldam Tiglao alyas Abu Sabaya ay wala ng hawak na hostages mula sa Bgy. Balobo. Samantala, matapos na makaranas ng matinding pressure sa isinasagawang massive crackdown ng pamahalaan, si Sayyaf Sulu base sub-commander Landasan Asanji at 26 nitong tauhan ay sumuko sa batas. Si Kumander Asanji ay kasabwat umano sa pagdukot sa nailigtas na black American hostage na si Jeffrey Craig Edward Schilling may ilang buwan na ang nakalilipas. Nakilala naman ang mga nagsisuko nitong tauhan na sina Abdul Adburahiem, Mahammaf Jusquirisan, Abdurajik Lahab, Aglim Bungso, Apud Saha, Eddie Amin Dawang, Hajebin Barral, Hashim Sali, Jali Samsi, Julah Kainubdin, Jumlah Abdah, Mulitar Angkay, Salad Angsah, Salapuddin Saha,Hadji Basari, Jansali Danag, Ummin Dawang, Mar Sakkam, Hgyleer Sahikad, Nasser Ammak, Jilang Sal, Hawadi Salabi, Bases Sakkam, Sespar Angkay, Belmeer Linzzas at Arad Asola. Ang grupo ni Commander Asanji ay sumuko sa Joint Task Force Comet sa bisinidad ng Bgy. Bonbon, Patikul, Sulu dakong alas-10 ng umaga. Ang desisyon ni Kumander Asanji na magbalik-loob sa pamahalaan kasama ang kanyang mga tauhan matapos maputol ang suporta sa kanila ni Ghalib Andang alyas Kumander Robot na tuluyan nang inabandona ang mga kasamahan nitong Sayyaf sa Sulu. (Ulat nina Joy Cantos at Rose Tamayo)</body>
<link>http://www.philstar.com/Article.aspx?articleId=129095&amp;publicationSubCategoryId=92</link>
</article>
<article>
<title>Pamahalaang Malaysia, hihikayatin ng Pangulo</title>
<author>Lilia Tolentino</author>
<date>
<month>August</month>
<day>06</day>
<year>2001</year>
</date>
<body>Hihikayatin ng Pangulong Gloria Macapagal-Arroyo ang mga negosyanteng Malaysian na mamuhunan sa bansa lalo na sa Mindanao sa larangan ng produksiyon ng palm oil. Nakatakdang umalis bukas ang Pangulo patungo sa Malaysia sa kauna-unahan niyang state visit sa isang bansang miyembro ng Association of Southeast Asian Nation o ASEAN mula nang ito ay maluklok bilang bagong Pangulo ng bansa noong Enero 20. Sa pagbisita ni Pangulong Arroyo ay muling bubuhayin ang Brunei-Indonesia-Malaysia-Philippines East ASEAN Growth Area o BIMP-EAGA sa pagpupulong nito kay Malaysian Prime Minister Mahathir Mohammad. Ayon sa Pangulo, bahagi ng kampanya sa promosyon ng konseptong BIMP-EAGA ay ang pagtataguyod ng turismo at pagtutulungan sa larangan ng kabuhayan na ninanais ng bansa na buksan sa pamumuhunan ang 160 ektaryang pagtatanim ng palm oil sa Mindanao. Bahagi pa rin ng nasabing konsepto ay ang pagdidiskusyon nito kay PM Mahathir ng panukalang pagtatatag ng gas pipeline sa pamamagitan ng pagtutulungan ng Philipine National Oil Corporation at Petronas ng Malaysia. Ang delagasyon ng bansa ay kinabibilangan ng mga negosyante na pangungunahan ng isang Agriculture Undersecretary at presidente ng Philippine Palm Oil Association. (Ulat ni Lilia Tolentino)</body>
<link>http://www.philstar.com/Article.aspx?articleId=129102&amp;publicationSubCategoryId=92</link>
</article>
<article>
<title>Vice Pres.Guingona, itinalaga bilang caretaker</title>
<author>Lilia Tolentino</author>
<date>
<month>August</month>
<day>06</day>
<year>2001</year>
</date>
<body>Itinalaga ng Pangulong Gloria Macapagal Arroyo si Vice President at Foreign Affairs Secretary Teofisto Guingona na mangasiwa sa arawang operasyon ng pamahalaan sa tatlong araw na wala siya sa Pilipinas para sa opisyal na pagbisita sa Malaysia. Ayon sa Pangulo makakatulong ni Guingona sa pagpapatakbo ng pamahalaan si Executive Secretary Alberto Romulo. Magugunitang si Arroyo noong siya ay Vice President pa ay naging caretaker din ng gobyerno sa tuwing nagbibiyahe si dating Pangulong Joseph Estrada. (Ulat ni Lilia Tolentino)</body>
<link>http://www.philstar.com/Article.aspx?articleId=129109&amp;publicationSubCategoryId=92</link>
</article>
<article>
<title>US $728-M ni Lacson sa abroad dapat imbestigahan</title>
<author>Joy Cantos</author>
<date>
<month>August</month>
<day>06</day>
<year>2001</year>
</date>
<body>Dapat ng imbestigahan si Ping Lacson! Ito ang naging kahilingan kahapon ni Intelligence Service of the Armed Forces of the Philippines(ISAFP) Chief Col. Victor Corpus sa Senado na imbestigahan ang umano'y itinatagong US $728-M ni dating PNP Chief at ngayon ay Sen. Panfilo Lacson, kasama ang asawa nito at si dating Pangulong Estrada sa ibat-ibang bank accounts nito sa ibang bansa. Sa isang panayam, sinabi ni Corpus na handa niyang patunayan at isiwalat ang lahat ng mga detalyeng kanilang natuklasan sa kanilang isinagawang masusing pag-iimbestiga sa mga nasabing accounts nina Estrada, Lacson at ng asawa nitong si Alice at may sapat umano itong ebidensiya na magdidiin sa kaso ang kontrobersiyal na senador. Noong Biyernes ay naghain si Senador Ramon Revilla ng isang resolusyon ukol sa sinasabing bank accounts ni Lacson bunga na rin ng sunud-sunod na pagbatikos kontra kay Lacson ni Philippine Daily Inquirer columnist Mon Tulfo. Sa kanilang report kay Pangulong Arroyo, sinabi ni Corpus na sina Estrada at Lacson ay may mga bank accounts sa Amerika, Canada, Hongkong na pawang nasa totoong pangalan ng dalawa. Nakasaad din sa report na hanggang Hunyo 2001,si Lacson umano ay may $211,388,420 deposito sa walong personal accounts at $118, 833,107 deposito sa anim pang joint accounts kay Estrada. Ang dating Pangulo umano ay may $ 336,421 sa isang personal account sa Hongkong. Si Lacson din umano ay may $ 21,500 sa joint account nila ni Alice at may $40, 357,078 sa dalawa pang personal accounts. Ninanais ni Corpus na sampahan si Lacson sa paglabag sa Anti-Graft and Corrupt Practices Act at kasong pandarambong, perjury at unexplained wealth. (Ulat ni Joy Cantos)</body>
<link>http://www.philstar.com/Article.aspx?articleId=129116&amp;publicationSubCategoryId=92</link>
</article>
<article>
<title>23 katao pa ang nadagdag sa death row</title>
<author>Rudy Andal</author>
<date>
<month>August</month>
<day>06</day>
<year>2001</year>
</date>
<body>Nadagdagan pa ng dalawamput tatlong katao ang nakahanay ngayon sa parusang bitay makaraang mahatulan nitong nakalipas na buwan kaya umabot na sa 1,815 ang kabuuang bilang ang nasa death row, ayon kay Senate Majority Leader Loren Legarda. Ayon kay Sen.Legarda, opisyal din ng anti-crime group na Citizens Drugwatch foundation, sa 23 sentensiyado ay 10 dito ang hinatulan sa kasong aggravated rape,7 sa kasong robbery with homicide at 6 naman sa kasong murder. Kabilang sa mga ito ang apat na kalalakihan na nangholdap sa isang pampasaherong bus at napatay ang isang pulis sa Quezon City habang isang drug addict naman na nanloob at pumatay ng kanyang 75 anyos na lola ang nahatulan din ng kamatayan. Sinabi pa ni Legarda, umabot na sa 942 ang kabuuang bilang ng mga rapist ang nasa death row habang 422 naman ang may kasong murder; 173 naman sa kidnapping; 172 naman sa robbery with homicide at 60 naman sa drug trafficking. Wika pa ng senadora, muling binuhay ng Mataas at Mababang Kapulungan ng Kongreso ang panukala na ibasura ang parusang kamatayan matapos na ihayag ni Pangulong Arroyo nitong nakalipas na buwan. (Ulat ni Rudy Andal)</body>
<link>http://www.philstar.com/Article.aspx?articleId=129120&amp;publicationSubCategoryId=92</link>
</article>
<article>
<title>Wag mailang kay GMA kapag sumisimangot!</title>
<author>Lilia Tolentino</author>
<date>
<month>August</month>
<day>06</day>
<year>2001</year>
</date>
<body>Hindi dapat mailang ang mamamayan kasama na ang mga mamamahayag kung minsan ay napapasimangot ang Pangulong Gloria Macapagal-Arroyo kahit nasa publiko dahil nakagawian na nitong mapasimangot lalo nat mayroon itong iniisip at problemang hinaharap. Ito ang inihayag ng Pangulo sa mga miyembro ng Malaca&amp;ntilde;ang Press Corps noong Biyernes ng gabi nang bigyan niya ang mga ito ng isang cocktail sa palasyo. &amp;quot;Kapag nakasimangot ako, hindi naman ibig sabihin na galit ako o hindi ako puwedeng lapitan,&amp;quot; anang Pangulo. Natural lamang anya na lumabas sa mukha ng isang tao ang problemang kanyang dinadala subalit hindi ibig sabihin nito'y may partikular na taong kinamumuhian siya o ayaw makita at kausapin. Ipinaliwanag din ng Pangulo na hindi siya naiinis kapag nagtatangka ang mga mamamahayag na mag-ambush interview sa kanya dahil talaga lamang ayaw niya ang ideya ng ambush interview tulad nang nakagawian noong panahon ni dating Pangulong Estrada. Sa ambush interview ang nagagawa lang ng Pangulo ay sumagot ng &amp;quot;one-liner&amp;quot; at hindi naliliwanagan ng husto ang sagot sa katanungan kayat malimit na iba ang naipakakahulugan sa kasagutan sa tanong. Pinuri din ng Pangulo ang kanyang Spokesman na si Rigoberto Tiglao dahil mahusay itong bumasa ng kanyang isipan. Mahusay nitong naipapaliwanag sa media ang mga hakbangin ng kanyang ipatutupad o nais na ipatupad. (Ulat ni Lilia Tolentino)</body>
<link>http://www.philstar.com/Article.aspx?articleId=129123&amp;publicationSubCategoryId=92</link>
</article>
<article>
<title>FEU Coed todas sa Frat hazing</title>
<author>Ed Amoroso</author>
<date>
<month>August</month>
<day>07</day>
<year>2001</year>
</date>
<body>CALAMBA, Laguna - Isang medical student ng Far Eastern University (FEU) ang namatay matapos sumailalim sa initiation rites ng Sigma MU fraternity sa isang resort sa Barangay Pansol noong Sabado ng gabi. Si Rafael Albano, 20, binata, first year sa FEU at residente ng 22B Bakawan st. corner Miller st., Proj. 7, Veterans Village, Quezon City ay idineklarang dead on arrival sa J.P. Rizal District hospital sanhi ng tinamong mga pasa dulot ng matinding palo na makikita sa pamumuo ng dugo sa kanyang mga hita, braso, dibdib at iba pang bahagi ng katawan. Inaresto naman ang umanoy senior adviser ng fraternity na nakilalang si Dr. Victorino Manhilan. Tumanggi namang magbigay ng pahayag si Manhilan sa takot na masangkot sa pagkamatay ng biktima. Pansamantala itong pinigil ng pulisya at isinailalim sa tactical interrogation, pero pinakawalan din dahil sa kakulangan ng material evidence. Ayon kay P/Insp. Conrado Masongsong, Calamba city police investigator, si Manhilan ang nagsugod kay Albano sa naturang ospital bandang alas-6 ng gabi noong nakaraang Sabado pero patay na ito ng idating. Nagduda ang mga doktor na tinangka ng mga initiators na bigyan muna ng first aid ang biktima bago ito dalhin sa ospital. Nabatid naman sa pinalalim na pagsisiyasat ng mga awtoridad na isa o mahigit pang tao ang sangkot sa pagkamatay ni Albano. Inaalam na ng pulisya kung sinu-sino ang mga kasama ng biktima ng maganap ang krimen. Napag-alaman sa report ng pulisya na Biyernes ng gabi ng magpaalam si Albano sa kanyang tiyahin na may excursion ang kanilang klase sa isang resort sa Pansol, ngunit ang ipinagtataka ng mga kaanak ay kung bakit ito nagpakalbo. Dakong alas-5 ng hapon noong Sabado ng dumating ang mga kasapi ng naturang fraternity kabilang ang biktima sa Pansol at umupa ng isang resort. Sa kalagitnaan ng hazing ay nakadama umano ng hirap sa paghinga ang biktima at isinugod sa nabanggit na ospital dakong alas-6:45 ng gabi noong Sabado. Nabatid na isang doktor ang ina ng biktima na kasalukuyang nasa Saudi Arabia. (Ulat ni Ed Amoroso)</body>
<link>http://www.philstar.com/Article.aspx?articleId=129195&amp;publicationSubCategoryId=92</link>
</article>
<article>
<title>&amp;quot;Corpuz tanga ka&amp;quot; - Lacson</title>
<author>Rudy Andal</author>
<date>
<month>August</month>
<day>07</day>
<year>2001</year>
</date>
<body>&amp;quot;Hindi lamang sila mga tamad, mga tanga pa sila.&amp;quot; Ito ang binitiwang paratang ni Senador Panfilo Lacson sa akusasyon ni Armed Forces of the Philippines Intelligence chief Col. Victor Corpuz na may itinatago siyang milyong dolyar at mansion sa United States. Sa privilege speech ni Sen. Lacson, unang kinuwestiyon ni Lacson kung bakit pare-pareho ang location codes sa tatlong bank accounts numbers na binanggit sa akusasyon ni Corpuz. &amp;quot;How could the routing numbers of the location of the bank branches in three different areas be the same, as in Citibank, Ontario, Canada (0800), Citibank, California, USA (0800) and Citibank, New York, USA (0800)? Or, how could the count numbers in all but one banks end in 000?, &amp;quot;aniya. Sinabi niya na hindi nag-research ang grupo ni Corpuz sa karakter ng bank account numbers sa US. Base sa expose ni Corpuz, nagmamay-ari si Lacson ng halagang $2 milyon sa Citibank branch sa 19th Street, San Francisco na binuksan noong Pebrero 21, 1997 na may inisyal na $250,000 deposito. Ibinulgar pa ni Corpuz na lumobo sa $21,500.436 nitong Hulyo 2000 mula sa $500,000 ang deposito ni Lacson Citibank branch, New York. Kabilang dito ang binuksan sa Citibank branch sa 2000 Irding st., San Francisco noong Marso 20, 1997 na paunang deposito sa halagang $250,000 nitong Hulyo na lumobo sa $34,334,720 na binuksan noong Nobyembre 2000 sa Citibank branch sa 120 Broadway sa New York, mula $5M sa $11,500,436. Nagbukas din ng account si Lacson sa Citibank sa West Toronto sa Canada na may starting balance na $2 milyon noong Nobyembre 21, 2000 na lumobo naman sa $21,720,333. &amp;quot;Sa katunayan sinulatan ko ang US Department of Justice at US Federal Bureau of Investigation noong unang linggo ng Hunyo 2001, matapos akong pagsabihan may letter request na isinulong ng ating Department of Justice na imbestigahan ang intelligence report ni dating PNP Inteligence Chief Supt. Reynaldo Berroya. I specifically requested the US government that the matter be looked into more expeditiously in the interest of all concerned,&amp;quot; giit ni Lacson. Dahil dito, tiniyak ni Lacson na magpapakulong siya sakaling mapatunayan ni Corpuz na may sarili itong bank account sa US, HK at Canada. &amp;quot;I will go straight to jail without trial if my detractors can present verified information that would show that I have $700M or $200M in any bank in the world. If there is none, I ask that they go straight to hell,&amp;quot; aniya. &amp;quot;Ang hirap sa kanila, gagawa rin lang naman sila ng istorya, hindi pa nila paghusayin. Sa kasalukuyang palitan ng piso at dolyar, and $700M ay katumbas ng mahigit P37B! Upang kitain ang halagang ito sa pagbebenta ng shabu, na tulad ng gusto nilang palabasin, mahigit 18 tonelada ng droga ang dapat madispatsa sa presyong P2,000 bawat gramo. Wala nang matutulog na Pilipino,&amp;quot; paliwanag pa ni Lacson. &amp;quot;O dili kaya, 7,400 biktima ng kidnapping ang kailangang matubos ng tig-5 milyon upang kitain ang P37B. Mauubusan tayo ng mayayamang Intsik sa Pilipinas,&amp;quot; giit pa ng senado. Dahil dito, hiniling ni Lacson sa grupo ni Corpuz na &amp;quot;go to court with clean hand and clean mouths. I will meet you there  without hesitation, without reservation.&amp;quot; Samantala, hinamon din ni Senator Loi Ejercito-Estrada si Col. Corpuz na patunayan nitong mayroon siyang $180 milyon account sa Hong Kong at kapag napatunayan niya ito ay nakahanda siyang magbitiw bilang mambabatas ng senado. (Ulat ni Rudy Andal)</body>
<link>http://www.philstar.com/Article.aspx?articleId=129202&amp;publicationSubCategoryId=92</link>
</article>
<article>
<title>P27 umento tinutulan, welga nakaamba</title>
<author>Angie dela Cruz/Malou Rongalerios at Andi Garcia</author>
<date>
<month>August</month>
<day>07</day>
<year>2001</year>
</date>
<body>Nagbanta kahapon ang mga militanteng grupo na maglulunsad ng malawakang kilos protesta at pag-aalsa dahil sa umanoy malaking insulto na P27 umento sa sahod na ibibigay ng Regional Wage Board sa mga manggagawa ng National Capital Region. Ayon kay Kilusang Mayo Uno chairman Sammy Malunes, malawakang pag-aaklas ang gagawin ng ibat ibang grupo dahil hindi umano katanggap-tanggap para sa kanila ang ibibigay na umento na takdang ihayag sa darating na Agosto 15. Hinamon rin ni Party List Rep. Crispin Beltran ang Kongreso na ipakita ang pagmamalasakit sa sektor ng manggagawa sa pamamagitan ng pagbuwag sa RWPB. Ito ay matapos matuklasan ni Beltran na mismong ang RWPB ang nagrekomenda ng P27 pagtaas sa sahod sa kabila ng hinihinging P125 legislated wage increase ng labor sector. Kinondena rin ng KMU ang Labor department dahil sa hindi man lamang nito maipaglaban ang karapatan ng milyong manggagawa. Hindi umano makaka-agapay ang P27 dagdag na sahod sa mga minimum wage earners dahil sa taas ng bilihin. Ang P27 pagtaas sa sahod ay mas malaki lamang umano ng 50 sentimos sa ipinatupad na wage increase noong nakaraang taon. Ayon naman kay Labor Secretary Patricia Sto. Tomas, wala pang pinal na desisyon ang RWPB. Kung magpapalabas umano ng wage hike order ay isinasaalang-alang ang kalagayan o magiging epekto nito sa mga small at medium scale company na tiyak na tatamaan. Itutuloy naman ng Bayan Muna ang pagsusulong ng P125-across-the-board wage hike sa Kongreso kahit ipinatupad na ang P27 dagdag sa sahod. (Ulat nina Angie dela Cruz/Malou Rongalerios at Andi Garcia)</body>
<link>http://www.philstar.com/Article.aspx?articleId=129209&amp;publicationSubCategoryId=92</link>
</article>
<article>
<title>Isyu kay Ping diversionary tactic daw ng Malaca&amp;ntilde;ang</title>
<author>Malou Rongalerios</author>
<date>
<month>August</month>
<day>07</day>
<year>2001</year>
</date>
<body>Inaagaw umano ng Malaca&amp;ntilde;ang ang atensiyon ng publiko at inilalayo kay First Gentleman Mike Arroyo kaya biglang pinalutang ang isyu hinggil sa umanoy itinatagong yaman sa Amerika nina Sen. Panfilo Lacson at dating Pangulong Joseph Estrada. Ayon kay Minority leader Carlos Padilla (Nueva Viscaya), malaki ang posibilidad na bahagi lamang ng diversionary tactic ng administrasyong Arroyo ang diumanoy expose laban kina Estrada at Lacson. Labis na ipinagtataka ni Padilla kung bakit ngayon lamang inilutang ni Col. Victor Corpuz, hepe ng Intelligence Service of the Armed Forces (ISAF), ang diumanoy dollar account, negosyo at bahay ni Lacson sa Amerika. Masyado umanong nakakapagduda ang timing ng expose ni Corpuz at isinabay pa sa isyu ng franchise payola ni Mike Arroyo. Isa umano itong paraan upang mamatay ang isyu laban kay Arroyo at matuon ang pansin ng publiko at ng Senado laban kay Lacson at Estrada. Ayon naman kay Surigao del Norte Rep. Robert Ace Barbers, handa siyang maghain ng isang resolusyon sa Mababang Kapulungan ng Kongreso upang maimbestigahan si Lacson kung hindi kikilos ang Senado. Subalit dahil may ipinatutupad na inter-parliamentary courtesy ang Kamara at Senado ay ipapaubaya muna umano ni Barbers sa mga senador ang pagsisiyasat sa kanilang kasamahan. Samantala, sa isang panayam sa radyo ay mariing pinabulaanan ni Lacson ang mga paratang laban sa kanya. Hindi umano niya kinakailangang dumaan sa lie detector test dahil kung totoo ang akusasyon laban sa kanya ay maaari namang makapagpakita ng matibay na ebidensiya ang nagpalutang ng nasabing isyu. Nakatitiyak umano siya na hindi kayang suportahan ni Corpuz ng mga dokumento ang sinasabing itinatagong yaman niya sa Amerika dahil bahagi lamang ito ng paninira laban sa kanya. (Ulat ni Malou Rongalerios)</body>
<link>http://www.philstar.com/Article.aspx?articleId=129216&amp;publicationSubCategoryId=92</link>
</article>
<article>
<title>Nani kabado kay Lacson</title>
<author>Grace Amargo</author>
<date>
<month>August</month>
<day>07</day>
<year>2001</year>
</date>
<body>Nabigla si Justice Secretary Hernando Perez ng mabalitaan nito na isa si Senador Panfilo Lacson sa mga pipirma sa kanyang appointment bilang gabinete. Gayunman, naniniwala si Perez na siyay makalulusot sa Commission on Appointment (CA) kahit pa isa umano si Lacson sa mga mag-aapruba sa kanya upang maging lehitimong gabinete. Idinagdag pa ni Perez na ginagawa lamang niya ang kanyang tungkulin bilang Justice Secretary ng bansa kahit pa mayroong nasasagasaan na ilang matataas na opisyal ng pamahalaan. &amp;quot;Siguro pagbabatayan na rin nila ang performance ko, at wala naman sigurong mag-pepersonal sa akin,&amp;quot; ani pa ni Perez. (Ulat ni Grace Amargo)</body>
<link>http://www.philstar.com/Article.aspx?articleId=129221&amp;publicationSubCategoryId=92</link>
</article>
<article>
<title>Hamon ni Lacson kay Col. Corpus: Milyones ko i-withdraw mo</title>
<author>Rudy Andal</author>
<date>
<month>August</month>
<day>08</day>
<year>2001</year>
</date>
<body>Handang pagkalooban ni Senator Panfilo Lacson ng special power of attorney si Col. Victor Corpus, hepe ng Intelligence Service of the Armed Forces of the Philippines (ISAFP), upang ito na ang mag-withdraw ng sinasabing mga bank accounts ng senador sa US, Canada at Hong Kong na umaabot sa $700 milyon. Ayon kay Lacson, pasasamahan niya si Corpus sa kanyang legal counsel sa pagpunta nito sa sinasabing mga banko at i-withdraw ang mga &amp;quot;natuklasan&amp;quot; nitong bank deposits sa ilalim ng kanyang pangalan. &amp;quot;Pero hindi ko sasagutin ang kanyang pamasahe kanya-kanya sila ng aking abugado, pero kung wala siyang makukuha bahala siya sa buhay niya, dapat ay magbitiw na siya sa pagiging ISAFP chief o kaya ay magpunta na siya sa impiyerno,&amp;quot; wika ni Lacson. Bilang reaksiyon, sinabi ni Corpus na hindi siya kakagat sa &amp;quot;bitag&amp;quot; ni Lacson. Ayon kay Corpus, maging ang bankong nasasangkot ay magtatakip kay Lacson dahil hindi ito aaming kasangkot sa money laundering. Sakaling mayroong makuhang bank deposit si Corpus sa ilalim ng account ng senador sa mga banko sa ibang bansa ay dapat idiretso ito sa national treasury. Samantala, nakahanda rin si Senator Loi Estrada na pagkalooban ng special power of attorney si Corpus para ito na rin ang kumuha ng sinasabi nitong $180 milyon account sa HK. Idinagdag pa ni Sen. Loi na inihahanda na rin ng mga abugado ni dating Pangulong Estrada ang pagsasampa ng libel case laban kay Corpus dahil sa mga fabricated accusations nito sa pagkakaroon ng bank account ng kanyang mister sa ibang bansa. (Ulat ni Rudy Andal)</body>
<link>http://www.philstar.com/Article.aspx?articleId=129329&amp;publicationSubCategoryId=92</link>
</article>
<article>
<title>GMA aapela sa Malaysia ukol sa 6 Pinoy na bibitayin</title>
<author>Ely Saludar</author>
<date>
<month>August</month>
<day>08</day>
<year>2001</year>
</date>
<body>KUALA LUMPUR, Malaysia (via PLDT) - Posibleng umapela si Pangulong Arroyo kay Prime Minister Mahathir Mohamad para babaan ang sentensiya ng anim na Pilipinong nasentensiyahang mabitay sa Sabah dahil sa drug trafficking at gun running. Ayon kay Philippine Ambassador to Malaysia Jose Brillantes, ang anim na Pinoy ay nakakulong sa Sabah noon pang 1999. Tumanggi si Brillantes na pangalanan ang anim maliban sa pagsabing mahigpit ang pagmonitor dito ng embahada ng Pilipinas. Ipinaliwanag ni Brillantes na wala pa namang binibitay na Pinoy ang Malaysia dahil sa pangambang sapitin nito ang batikos tulad ng inabot ng Singapore matapos na igawad ang parusa sa Filipina maid na si Flor Contemplacion. Sinabi pa ng ambassador na makabubuti sa kaso ng anim na Pinoy ang nasabing state visit ng Pangulo para maisulong ang posibleng clemency at makaligtas sa parusang kamatayan bagamat hindi pa naitakda ang execution. Ibinunyag din ni Brillantes na aabot sa halos kalahating milyon na Filipino sa Sabah ang walang kaukulang dokumento na itinuturing na iligal ang pananatili. (Ulat ni Ely Saludar)</body>
<link>http://www.philstar.com/Article.aspx?articleId=129336&amp;publicationSubCategoryId=92</link>
</article>
<article>
<title>Senado handa nang gisahin si Ping</title>
<author>Rudy Andal</author>
<date>
<month>August</month>
<day>08</day>
<year>2001</year>
</date>
<body>Sisimulan na ng Senado ang imbestigasyon kaugnay sa mga akusasyon laban kay Senator Panfilo Lacson dahil sa umanoy hidden wealth nito at pagkakasangkot sa ibat ibang kriminalidad. Ayon kay Senate Franklin Drilon, magsasagawa ng joint hearing ang Senate Committees on Public Order and Illegal Drugs na pamumunuan ni Senator Robert Barbers at Blue Ribbon na pamumunuan naman ni Senator Joker Arroyo kaugnay sa dalawang resolusyon na humihiling na imbestigahan si Sen. Lacson para magkaroon ito ng pagkakataon na ipagtanggol ang kanyang sarili kaugnay sa ibinabato ditong mga akusasyon. Sinabi pa ni Sen. Drilon, hindi na kailangan pang magkaroon ng leave of absence si Lacson habang nagsasagawa ang imbestigasyon ang Senado laban sa kanya dahil wala namang nakasaad sa rules ng Mataas na Kapulungan hinggil dito. Aniya, sa pagsasagawa ng pagdinig sa joint committee na ito ay magkakaroon ng sapat na pagkakataon si Lacson upang ipagtanggol ang kanyang sarili matapos itong akusahan ng kanyang mga kritiko na may kinalaman umano sa malawakang krimen nang ito ay namumuno pa bilang PNP chief at ang pagkakaroon nito ng mga hidden wealth sa US, Canada at HK. Idinagdag pa ng pangulo ng senado na mismong si Lacson ang nagbanggit sa privilege speech nito kamakalawa na handa siyang humarap sa isasagawang imbestigasyon upang linisin ang kanyang pangalan sa mga ipinupukol ditong akusasyon. Inakusahan si Lacson nina ISAFP chief Col. Victor Corpus, Mary Ong alyas Rose Bud at columnist na si Mon Tulfo na mayroon umanong hidden wealth at sangkot sa malawakang kidnapping, drug trafficking at pagpatay sa mga kilalang personalidad. (Ulat ni Rudy Andal)</body>
<link>http://www.philstar.com/Article.aspx?articleId=129343&amp;publicationSubCategoryId=92</link>
</article>
<article>
<title>Para makatipid ang gobyerno, Erap di sisipot sa pagdinig ng kasong perjury</title>
<author>Malou Rongalerios</author>
<date>
<month>August</month>
<day>08</day>
<year>2001</year>
</date>
<body>Upang makatipid umano ang pamahalaan, hindi na lamang sisiputin ni dating Pangulong Estrada ang pagdinig sa kanyang kasong perjury sa First Division ng Sandiganbayan na magsisimula sa Oktubre. Sa walong pahinang Omnibus manifestation ng depensa na isinumite ni Atty. Rene Saguisag, sinabi ng mga ito na hindi na padadaluhin sa trial ang dating pangulo dahil lalo lamang nadaragdagan ang gastusin ng pamahalaan sa tuwing dinadala si Estrada sa Sandiganbayan mula sa Veterans hospital. Kahit ang presentasyon ng mga ebidensiya para sa kasong perjury sa Oktubre 29, 30 at 31 ay hindi na rin umano pupuntahan ni Estrada. Kung mananatili umano si Estrada sa Veterans Memorial Medical Center ay hindi na kailangan pang magpakalat ng napakaraming pulis sa harap at loob ng Sandigan para sa kanyang seguridad. Magugunita na nag-ugat ang kasong perjury ni Estrada sa maling deklarasyon umano ng kanyang 1999 statement of assets and liabilities (SAL) and net worth. (Ulat ni Malou Rongalerios)</body>
<link>http://www.philstar.com/Article.aspx?articleId=129350&amp;publicationSubCategoryId=92</link>
</article>
<article>
<title>Cabinet members ida-drug test</title>
<author>Lilia Tolentino</author>
<date>
<month>August</month>
<day>08</day>
<year>2001</year>
</date>
<body>Handang irekomenda ni Executive Secretary Alberto Romulo kay Pangulong Arroyo na ipailalim sa drug test ang lahat na miyembro ng Gabinete para patotohanang wala sinuman sa kanila ang gumagamit ng bawal na gamot. Ang pahayag ay ginawa ni Romulo kasunod ng mga report na mayroon umanong isang miyembro ng Gabinete ang gumagamit ng cocaine, tinaguriang rich mans shabu dahil bukod sa kamahalan nito ay hindi ito basta-basta nabibili at malimit ay sa ibang bansa pa nagmumula ang de-kalidad na klase nito. Bagamat wala pang linaw kung sino ang umanoy adik na Cabinet secretary, ngayon pa lamang ay tinitiyak na ng ilang miyembro ng makapangyarihang Commission on Appointments (CA) na hindi nila palulusutin ang naturang opisyal. Ayon sa ulat, ang naturang Cabinet official ay nasa pagitan ng 40-50 anyos. (Ulat ni Lilia Tolentino)</body>
<link>http://www.philstar.com/Article.aspx?articleId=129354&amp;publicationSubCategoryId=92</link>
</article>
<article>
<title>Maghanda sa El Ni&amp;ntilde;o</title>
<author>Angie dela Cruz</author>
<date>
<month>August</month>
<day>08</day>
<year>2001</year>
</date>
<body>Bunsod ng inaasahang pagpasok sa bansa ng El Ni&amp;ntilde;o Phenomenon sa pagtatapos ng 2001, hinikayat ng Philippines Athmospheric Geophysical, Astronomical Services Administration (PAGASA) ang lahat ng concerned agencies at local government units na magsagawa na ng paghahanda. Sinabi ni Vicente Manalo, head Climatologist ng PAG-ASA, na hindi imposible na pasukin ng El Ni&amp;ntilde;o ang malamig na panahon dahil sa tumataas na relative humidity o pabago-bagong pag-init ng panahon. Binigyang diin ito na maaaring pasukin ng ulan kahit na mararanasan sa bansa ang El Ni&amp;ntilde;o subalit ito ay kakaunti lamang na rain fall o kilala sa tawag na &amp;quot;daan&amp;quot; lamang ng ulan. Pinaghahanda rin ang Department of Agriculture (DA) at Department of Environment and Natural Resources (DENR) upang mabigyan ng impormasyon ang mga magsasaka sa mga pananim na maaaring itapat sa panahon ng El Ni&amp;ntilde;o Umaasa ang PAGASA na wala naman gaanong pinsalang idudulot ang nabanggit na panahon sa kabuhayan ng mamamayan. (Ulat ni Angie dela Cruz)</body>
<link>http://www.philstar.com/Article.aspx?articleId=129356&amp;publicationSubCategoryId=92</link>
</article>
<article>
<title>Military intelligence magaling lang maniktik sa oposisyon pero palpak sa Sayyaf</title>
<author>Lilia Tolentino</author>
<date>
<month>August</month>
<day>08</day>
<year>2001</year>
</date>
<body>Oposisyon lamang umano o kalaban sa pulitika ng administrasyon ang kayang tiktikan ng militar at hindi ang mga bandidong Abu Sayyaf. Ayon kay Minority leader Carlos Padilla (Nueva Viscaya), magaling lang ang intelligence network ng administrasyong Arroyo sa pangangalap ng ebidensiya laban sa mga kalaban ng gobyerno. &amp;quot;Bakit kapag ang hinahanap nila ay ang butas ng kalaban nila sa pulitika, umaandar ang intelligence nila, pero palpak naman kapag mga bandido at sindikatong grupo na ang target nila,&amp;quot; ani Padilla. Sinabi ni Padilla na lalo pa ring lumalakas ang puwersa ng Abu Sayyaf sa Basilan at may mga kidnap-for-ransom group pa rin sa Metro Manila dahil palpak ang intelligence network ng militar. Pinabulaanan naman ni Executive Secretary Alberto Romulo ang akusasyon ng oposisyon na ang pinagtutuunang pansin lamang ng pamahalaan sa ngayon ay ang pagwasak sa reputasyon ni Sen. Panfilo Lacson Sinabi ni Romulo na puspusan ang ginagawa nilang pagsubaybay sa progreso ng mga ipinatutupad na programa ng Pangulo hindi lamang sa Mindanao kundi sa iba pang bahagi ng bansa para maiangat ang kabuhayan ng nakararaming mahihirap na siyang ugat ng problemang ito. (Ulat ni Lilia Tolentino)</body>
<link>http://www.philstar.com/Article.aspx?articleId=129358&amp;publicationSubCategoryId=92</link>
</article>
<article>
<title>3-man panel sisiyasatin si Sen. Lacson</title>
<author>Grace Amargo,Joy Cantos at Rudy Andal</author>
<date>
<month>August</month>
<day>09</day>
<year>2001</year>
</date>
<body>Bumuo kahapon ng 3-kataong panel ang tanggapan ng Ombudsman upang siyasatin ang mga alegasyong may secret bank deposit si Senador Panfilo Lacson na nagkakahalaga ng mahigit $700 milyon. Ayon kay Deputy Overall Ombudsman Margarito Gervacio, ang panel ay pangungunahan ni Atty. James Viernes at dalawang iba pa na hindi pa pinangalanan. Binigyan ang investigative panel ng 30-araw para tapusin ang imbestigasyon sa paratang ni Col. Victor Corpus, hepe ng AFP Intelligence group na si Lacson ay tumabo ng limpak-limpak na salapi mula sa droga, kidnap-for-ransom at iba pang ilegal na aktibidad. Ayon kay Corpus, ang naturang malaking halaga ay naka-deposito sa mga sangay ng Citibank sa US, Canada at Hong Kong. Kaugnay nito, tinanggap kahapon ni Corpus ang hamon ni Lacson na i-withdraw ng una ang sinasabi niyang salapi at nag-alok ng special power of attorney upang maisagawa ito. Sa panayam kay Corpus, sinabi nito na tinatanggap niya ang hamon ni Lacson sa kondisyong bibigyan din siya ng waiver upang malayang mabusisi ang lahat ng bank account ng senador. Sinabi ni Corpus na kailangan ito dahil madali nang mailipat ang kinukuwestiyong bank account sa pamamagitan ng e-banking. Sinabi naman ni Lacson na hindi na kailangang magpalabas ng waiver para mabusisi ni Corpus ang mga bank accounts umano nito dahil sapat na ang special power of attorney. &amp;quot;Nasa SPA na ang lahat ng kailangan niya para lubusang makalkal ang katotohanan sa sinasabi niyang mga bank accounts ko sa US, Canada at HK kaya wala na siyang mahihiling pang iba,&amp;quot; wika pa ni Lacson. Naniniwala naman si Corpus na walang mangyayari sa special power of attorney dahil posible umano na inilipat na ni Lacson ang mga nabunyag niyang bank accounts sa iba pa nitong hindi pa nahahalungkat na bank accounts. Ito ay magagawa umano ng senador sa loob lamang ng ilang segundo at minuto dahil na rin sa makabagong teknolohiya. Maging sina dating Pangulong Estrada at Sen. Loi Estrada ay hinamon din ni Corpus na magsumite ng waiver of authority. Pinaalalahanan naman ni Lacson ang Pangulo na paggamit ng pondo ng pamahalaan para tiktikan ang oposisyon sa kanyang administrasyon ang nagpatalsik sa White House kay US President Richard Nixon dahil sa Watergate scandal noong 1970s. (Ulat nina Grace Amargo,Joy Cantos at Rudy Andal)</body>
<link>http://www.philstar.com/Article.aspx?articleId=129436&amp;publicationSubCategoryId=92</link>
</article>
<article>
<title>Erap sasampahan ng P 100-M libel suit sina Corpus at Inquirer</title>
<author>Malou Rongalerios</author>
<date>
<month>August</month>
<day>09</day>
<year>2001</year>
</date>
<body>Magsasampa ng P100 milyong libel suit si dating Pangulong Estrada laban kay AFP Intelligence Service chief, Col. Victor Corpus at pahayagang Philippine Daily Inquirer dahil sa umanoy pagkakalat ng maling balita na mayroon siyang $728 milyon na nakatagong yaman sa ibang bansa. Ayon kay Cleofe Verzola, isa sa mga abogado ni Estrada sa kasong plunder, tinawagan siya ng dating presidente kamakalawa mula sa Veterans Memorial Medical Center at ipinahahanda ang P100 milyon lawsuit. Sinabi ni Verzola na galit ang boses ni Estrada kaugnay sa panibagong isyu na ibinabato sa kanya. &amp;quot;He asked me to sue the Inquirer and Col. Corpus for libel. We are naming the publisher, the editors and the reporter who wrote the article,&amp;quot; ani Verzola. Magugunitang nalathala sa Inquirer noong Agosto 5 ang diumanoy secret accounts ni Estrada at Sen. Panfilo Lacson na nakapaloob sa intelligence report na isinumite ng ISAFP kay Pangulong Arroyo. Nakasaad sa nasabing ulat na gumamit ng &amp;quot;backdoor channels&amp;quot; ang ISAFP upang makuha ang ibat ibang account ni Estrada sa ibat ibang banko sa US, Canada at HK. (Ulat ni Malou Rongalerios)</body>
<link>http://www.philstar.com/Article.aspx?articleId=129447&amp;publicationSubCategoryId=92</link>
</article>
<article>
<title>3 Pinoy na nahatulan sa UAE binigyan ng pardon</title>
<author>Ellen Fernando</author>
<date>
<month>August</month>
<day>09</day>
<year>2001</year>
</date>
<body>Tatlong overseas Filipino workers (OFWs) kabilang ang dalawang Pilipina na nasentensiyahan sa United Arab Emirates (UAE) dahil sa pagnanakaw ng phone cards at paggamit ng ipinagbabawal na gamot ang makakalaya na at nakatakdang umuwi sa bansa matapos bigyan ng pardon ng pangulo ng UAE. Ayon kay UAE Ambassador Amable Aguiluz, kinumpirma ng Al Wathba Central Prison authorities na binigyan ng amnestiya ni UAE President Sheikh Zayed bin Sultan Al Nahyan ang mga Pinoy na sina Rolando Pacleb, Divina Sebes at Maricar Colobong. Si Pacleb ay nahatulan ng Abu Dhabi court dahil sa kasong pagnanakaw ng 63,000 piraso ng phone cards sa ETISALAT, isang telecommunication company sa UAE, habang sina Sebes at Colobong ay nahatulang makulong ng tatlong taon sa kasong paggamit ng shabu. Nabatid na isang kaibigan ni Pacleb ang siyang magbibigay ng plane ticket para sa una upang makauwi ito ng Pilipinas, samantala ang dalawang Pinay ay humihiling naman sa Embahada ng Pilipinas sa UAE na tustusan ang kanilang repatriation. Sinabi ni Aguiluz na aabutin sa US$660 (P33,000) ang halaga ng plane ticket ng dalawa. Bagamat may nakalaan na US$443 para sa standby repatriation funds ay kulang pa ito sa kakailanganing halaga nina Sebes at Colobong. Dahil dito, nanawagan si Aguiluz sa Overseas Workers Welfare Administration (OWWA) na mag-ambag para makahanap pa ang Embahada ng $2,000 para sa standby repatriation funds. (Ulat ni Ellen Fernando)</body>
<link>http://www.philstar.com/Article.aspx?articleId=129454&amp;publicationSubCategoryId=92</link>
</article>
<article>
<title>Panukalang budget sa 2002 isinumite na sa Kongreso</title>
<author>Malou Rongalerios</author>
<date>
<month>August</month>
<day>09</day>
<year>2001</year>
</date>
<body>Isinumite na kahapon ng Malaca&amp;ntilde;ang sa Mababang Kapulungan ng Kongreso ang panukalang budget o General Appropriations Act para sa taong 2002 na nagkakahalaga ng P780.8 bilyon. Ayon kay Department of Budget and Management Secretary Emilia Boncodin, kinakailangan ang nasabing budget para maisakatuparan ang mga pangako ni Pangulong Arroyo sa kanyang SONA. Tumaas ng 11.6 porsiyento ang budget sa 2002 kumpara noong nakaraang taon. Subalit umani naman ng batikos sa ilang mambabatas ang napakataas na panukalang budget dahil wala naman umanong sapat na pera ang gobyerno. Nangunguna ang DECS sa nakakuha ng pinakamataas na bahagi sa panukalang budget na nagkakahalaga ng P102.9B, sinundan ng Defense department, P69.8B; DILG, P44.5B; DPWH, P44B at Agriculture, P7.3B. Malaki umano ang pag-asa na pumasa ang budget bago magtapos ang Disyembre dahil wala namang usaping pulitikal na tinatalakay ngayon ang House at Senado. Nakatakdang simulan ngayong Agosto 15 ang pagtalakay sa GAA 2002. (Ulat ni Malou Rongalerios)</body>
<link>http://www.philstar.com/Article.aspx?articleId=129460&amp;publicationSubCategoryId=92</link>
</article>
<article>
<title>Hari at Reyna ng Malaysia bibisita sa Pilipinas</title>
<author>Ely Saludar</author>
<date>
<month>August</month>
<day>09</day>
<year>2001</year>
</date>
<body>KUALA LUMPUR, Malaysia (via PLDT) - Agad na susuklian ng hari at reyna ng Malaysia ang ginawang tatlong araw na state visit ni Pangulong Arroyo dito. Ang haring si Yang Di-Pertuan Agong at asawang reyna na si Raja Permaisuri Agong ay dadalaw sa Pilipinas sa susunod na taon kasama ang business delegation para lalo pang pagtibayin ang relasyon ng dalawang bansa. Ang pagbisita ay bilang pagtanggap na rin sa imbitasyon naman ng Pangulo sa hari at reyna ng Malasyia. Nabatid na pinakahuling pagbisita ng hari ng Malaysia sa bansa ay noon pang 1972 kung saan naglaro ito ng golf sa Tagaytay. Kasabay nito, napagkasunduan din na idaos sa Pilipinas sa susunod na taon ang ika-5 RP-Malaysian joint commission kung saan ihahayag ng Pangulo ang planong pagtatayo ng 160,000 palm oil plant sa Mindanao partikular sa Caraga region na lilikha ng 300,000 trabaho. Sa ikalawang araw na state visit ng Pangulo ay binisita nito ang Petronas Twin Tower, ang naitalang pinakamataas na tore sa buong mundo na may taas na 451.9 meters high. (Ulat ni Ely Saludar)</body>
<link>http://www.philstar.com/Article.aspx?articleId=129465&amp;publicationSubCategoryId=92</link>
</article>
<article>
<title>Ate Vi, Senator Recto may death threats - PNP</title>
<author>Joy Cantos</author>
<date>
<month>August</month>
<day>09</day>
<year>2001</year>
</date>
<body>May pagtatangka sa buhay ng mag-asawang Senator Ralph Recto at Lipa City Mayor Vilma Santos. Ito ang kinumpirma kahapon ni PNP chief director Gen. Leandro Mendoza base sa nakalap na intelligence report ng kanyang mga tauhan. Nabatid na nitong nakaraang Biyernes umano ay bumisita sa PNP office si Senador Recto at humingi ng tulong dahil sa presensiya ng mga kahina-hinalang grupo ng kalalakihan na umaaligid sa tahanan nilang mag-asawa sa bayan ng Lipa. Si Santos ay binigyan ng 10 escorts, habang dalawa sa senador. Sa isinagawang imbestigasyon, ang mga kaalyado umano ng Taiwanese group na nasagasaan ng mag-asawa ang posibleng nasa likod ng pagbabanta. Patuloy na bineberipika hanggang sa ngayon ang ulat na may pinalaya ang mga ito na preso upang isagawa ang nasabing aktibidad. Matatandaang kamakailan ay nadiskubre ng Lipa City police ang isang laboratoryo ng shabu sa nasabing bayan kung saan nakumpiska dito ang multi-milyong halaga ng shabu. Nadurog din umano ang isang international drug syndicate dahil sa nasabing operasyon. (Ulat ni Joy Cantos)</body>
<link>http://www.philstar.com/Article.aspx?articleId=129470&amp;publicationSubCategoryId=92</link>
</article>
<article>
<title>Nawawalang P10.6-M pondo ng DENR, bubusisiin</title>
<author>Angie dela Cruz</author>
<date>
<month>August</month>
<day>09</day>
<year>2001</year>
</date>
<body>Sinimulan na ng Department of Environment and Natural Resources (DENR) main office ang pagbusisi sa maanomalyang pagkurakot umano ng mga tiwaling empleyado ng ahensiya sa P10.6 milyon pondo na laan sa mahihirap na mamamayan sa Region 12. Isang five man committee ang ipinadala sa Region 12 para magsagawa ng management at performance audit sa Forest Sector Project at binigyan ang komite ng dalawang linggo para tapusin ang pag-imbestiga sa bagay na ito. Binigyang diin ni Environment Secretary Heherson Alvarez na wala siyang sisinuhin at hindi mananaig ang kanyang pagka-awa laban sa mga empleyadong mapapatunayang sangkot sa naturang usapin. Agad umano niyang irerekomendang sibakin sa puwesto ang sinumang nasa likod ng maanomalyang pagkawala ng naturang pondo dahil sa halip na pinakikinabangan na ito ng mahihirap na mamamayan ng Region 12 ay napupunta pa ang pondo sa bulsa ng mga tiwaling tauhan ng ahensiya. Ilan lamang sa kinabibilangan ng nawawalang pondo ay ang maanomalyang pag-withdraw ng mga unliquidated checks sa Region 12 mula sa Forest Sector Project working fund ng ahensiya na kulang-kulang P2 milyon at pagkawala ng mahigit P8 milyon na pondo ng ahensiya sa bank account nito sa rehiyon. Nawawala din umano ang mga ledgers, accounting books at vouchers ng naturang mga pondo. Kapag natapos na ang kasong ito, inaatasan ng ahensiya ang DENR Region 12 na ibalik sa national government ang anumang nalalabing pondo ng proyekto. (Ulat ni Angie dela Cruz)</body>
<link>http://www.philstar.com/Article.aspx?articleId=129474&amp;publicationSubCategoryId=92</link>
</article>
<article>
<title>Milyones ni Ping iniligpit na - Corpus</title>
<author>Joy Cantos</author>
<date>
<month>August</month>
<day>10</day>
<year>2001</year>
</date>
<body>Nilimas nang lahat ni Senador Panfilo Lacson ang milyong dolyar nito na nakadeposito sa Citibank sa Hong Kong kaya malakas umano ang loob nitong mag-isyu ng special power of attorney upang i-withdraw ang nasabing dollar accounts. Sa ginawang pagbubulgar kahapon ni Intelligence Service of the Armed Forces of the Philippines (ISAFP) chief, Col. Victor Corpus, sinabi nito na si Lacson ay nagtungo sa HK sa pagitan ng Hulyo 26 hanggang 28 at inilabas sa Citibank-HK ang kabuuang $182,304,760M dollar accounts nito sa HK. Base sa hawak na dokumento ni Corpus, si Lacson ay lumipad papuntang HK dakong alas-8:28 ng gabi nitong nakaraang Hulyo 26 sakay ng Cathay Pacific flight 918. Nagtagal umano ang senador ng tatlong araw sa nasabing bansa at bumalik ng Pilipinas bandang alas-6:44 ng gabi ng Hulyo 28 lulan ng Cathay Pacific flight 903. &amp;quot;Its possible he knew we will be looking for his accounts (in HK). He flew there to clean up his mess,&amp;quot; pahayag ng itinuturing na master spy ng bansa. Nauna nang hinamon ni Lacson si Corpus na i-withdraw ang sinasabing milyong dolyar nito na nakadeposito sa HK matapos itong magpalabas ng special power of attorney pero iginiit ng ISAFP chief na waiver of authority ang ibigay ni Ping. Sa dokumentong ipinalabas ng ISAFP kahapon, nabatid na si Lacson ay nagmamantine ng walong bank accounts sa Citibank Hong Kong. Nabatid na sinimulan ng ISAFP ang pag-iimbestiga sa nakatagong bank accounts ni Lacson sa HK noong Hulyo 25, isang araw bago magtungo doon ang senador. Gayunman, bigo si Corpus na ipakita ang anumang ebidensiya na magpapakita na &amp;quot;nilinis&amp;quot; na nga ng senador ang lahat ng kanyang bank accounts sa Hong Kong tulad ng ipinahayag nito. &amp;quot;He should issue a waiver for him to waive his rights in bank secrecy to enable us to look and investigate all his accounts and those of his wife, former president Estrada and Senator Loi Estrada here and abroad,&amp;quot; wika ni Corpus. (Ulat ni Joy Cantos)</body>
<link>http://www.philstar.com/Article.aspx?articleId=129550&amp;publicationSubCategoryId=92</link>
</article>
<article>
<title>Puwede pa ako sa 2004 - GMA</title>
<author>Lilia Tolentino at Ely Saludar</author>
<date>
<month>August</month>
<day>10</day>
<year>2001</year>
</date>
<body>Ipinahiwatig kahapon ni Pangulong Arroyo ang intensiyong pagtakbo sa 2004 presidential elections sa sandaling matapos ang kanyang panunungkulan sa Hunyo 30, 2004. &amp;quot;I am eligible,&amp;quot; sagot ng Pangulo ng tanungin ng mga Malaysian journalists kung kakandidato ito sa susunod na eleksiyon bago ito lumipad pabalik ng bansa kahapon. Sa ilalim ng Saligangbatas, ang isang Pangulo ay hindi maaaring kumandidato para sa re-election pagkaraan ng anim na taong panunungkulan niya sa puwesto. Subalit ang probisyong ito ng Konstitusyon ay hindi sumasaklaw kay Pangulong Arroyo dahil nakuha niya ang liderato ng bansa noong Enero 20, 2001 sa pamamagitan ng Edsa Dos na nagpatalsik sa puwesto kay dating Pangulong Estrada. Buo rin ang tiwala ng Pangulo na hindi na muling magaganap ang people power at wala ng dahilan para sa isang rebolusyon dahil ang umiiral na pamahalaan ay hindi diktador at walang nagaganap na pandarambong o plunder. Nilinaw din ng Pangulo na hindi siya nag-aambisyong maging pinakamahusay na presidente pero nais nito na maging mabuting pangulo. (Ulat nina Lilia Tolentino at Ely Saludar)</body>
<link>http://www.philstar.com/Article.aspx?articleId=129560&amp;publicationSubCategoryId=92</link>
</article>
<article>
<title>US kumilos, tutulong na sa money laundering ni Lacson</title>
<author>Grace Amargo</author>
<date>
<month>August</month>
<day>10</day>
<year>2001</year>
</date>
<body>Umaksiyon na kahapon ang United States-Department of Justice (DOJ) hinggil sa hinihinging tulong ng prosecution sa bansa para matunton ang umanoy mga perang itinago ni Sen. Panfilo Lacson. Ayon kay Justice Secretary Hernando Perez, tumugon ang Justice department ng Amerika na magsagawa ng imbestigasyon hinggil sa money laundering na kinasasangkutan ni Lacson. Sinabi ni Perez na hinihingi ng US-DOJ ang affidavit at mga importanteng dokumento na magpapatunay na ang perang inilagak ni Lacson sa ibang bansa ay mula sa kidnapping-for-ransom at drug trafficking. Partikular na hiniling ng nasabing prosecution sa US ang affidavit ni Mary Ong alyas Rosebud. Magugunita na si Rosebud ang unang nagharap ng kasong kidnapping for-ransom sa DOJ laban kay Lacson at ang iba pang PAOCTF officials dahil sa umanoy pagdukot ng mga ito sa mga negosyanteng Intsik sa bansa. Sinabi pa ni Perez na sa ngayon ay boluntaryong tumutulong sa pamahalaan ang isang grupo ng mga abogado sa Amerika para mapadali ang pagsasagawa ng imbestigasyon kay Lacson. (Ulat ni Grace Amargo)</body>
<link>http://www.philstar.com/Article.aspx?articleId=129568&amp;publicationSubCategoryId=92</link>
</article>
<article>
<title>'Top to bottom' revamp sa AFP</title>
<author>Malou Rongalerios</author>
<date>
<month>August</month>
<day>10</day>
<year>2001</year>
</date>
<body>Nanawagan kahapon ang isang mambabatas na magkaroon ng dagliang top to bottom revamp sa Armed Forces of the Philippines (AFP) dahil sa patuloy na kontrobersiyang kinasasangkutan ng mga militar sa Mindanao. Ayon kay Quezon City Rep. Nanette Castelo Daza, lumalabas na walang koordinasyon at direksyon ang mga elemento ng militar sa Mindanao kaya hindi pa rin natatapos ang problema sa Abu Sayyaf Group (ASG). Lumalabas umano na hindi totoo ang mga pangakong binitiwan ng mga opisyal ng militar na kaya nilang pulbusin ang Abu Sayyaf dahil lagi naman silang nalulusutan ng mga bandidong grupo. Habang lumalala umano ang problema sa Abu Sayyaf ay patuloy namang bumabagsak ang ekonomiya ng bansa. Kung magpapatuloy pa rin umano ang kaguluhan sa Basilan ay tiyak na tuluyan na ring mamamatay ang turismo sa buong Mindanao. Sinabi pa ni Daza na dapat namang subukan ang ibang lider ng AFP na hawakan ang problema ng Abu Sayyaf dahil lumalabas na hindi umano epektibo ang kasalukuyang lider ng AFP sa Mindanao. (Ulat ni Malou Rongalerios)</body>
<link>http://www.philstar.com/Article.aspx?articleId=129575&amp;publicationSubCategoryId=92</link>
</article>
<article>
<title>Sa laki ng budget ng AFP, Pilipinas papunta sa giyera</title>
<author>Malou Rongalerios</author>
<date>
<month>August</month>
<day>10</day>
<year>2001</year>
</date>
<body>Mistula umanong papunta sa giyera ang Pilipinas dahil sa laki ng budget na inilaan ng Malaca&amp;ntilde;ang para sa Armed Forces of the Philippines (AFP). Ayon kay Albay Rep. Joey Salceda, kalahati sa P47 bilyon increase para sa 2001 budget ay mapupunta lamang sa pagbili ng security apparatus ng pulisya at militar at hindi sa paglaban sa kahirapan. Are we waging a war on poverty? or, are we going to war? pagtatanong ng administration solon hinggil sa napakalaking budget ng militar. Tumaas ng P11 bilyon o 31 porsiyento ang budget ng AFP para sa 2001 kumpara sa kasalukuyang taon, samantalang P6.2 bilyon naman o 17 porsiyento ang sa PNP. Sinabi ni Salceda na maliwanag na isa itong pagtanaw ng utang na loob ng administrasyon sa naging papel ng militar sa EDSA II na nagluklok sa puwesto kay Pangulong Gloria Arroyo. Imbes na kastiguhin umano ng Malaca&amp;ntilde;ang ang AFP at PNP dahil sa kabiguan nitong resolbahin ang problema sa Abu Sayyaf ay lumalabas ng binigyan pa sila ng reward. Matatawag umanong defensive budget ang 2002 General Appropriations Act dahil ang binibigyan nito ng prayoridad ay ang militar sa halip na ang kahirapan at ang paghina ng ekonomiya. (Ulat ni Malou Rongalerios)</body>
<link>http://www.philstar.com/Article.aspx?articleId=129581&amp;publicationSubCategoryId=92</link>
</article>
<article>
<title>Majority bloc nag-walkout</title>
<author>Rudy Andal</author>
<date>
<month>August</month>
<day>10</day>
<year>2001</year>
</date>
<body>Nawalan ng quorum ang isinagawang sesyon ng senado kahapon ng umaga matapos &amp;quot;mag-walkout&amp;quot; at hindi dumalo ang mga miyembro ng majority bloc dahil sa pagkakaroon ng deadlock sa usapan nito sa oposisyon ukol sa isyu ng chairmanship. Naiwan lamang sa sesyon ng Mataas na Kapulungan sina Senate President Franklin Drilon at Majority leader Loren Legarda at ang mga miyembro ng oposisyon maliban kina Senators Aquilino Pimentel Jr. at Rodolfo Biazon na pawang nasa official mission sa abroad. Ayon kay Sen. Serge Osme&amp;ntilde;a, ang pagkawala ng quorum dahil sa pag-alis ng mga miyembro ng mayorya at hindi pagbalik sa session hall matapos ang ginawang roll call ay patunay lamang na hindi galing sa minority bloc ang pagkabalam ng trabaho dito. Nanawagan naman si Sen. Legarda sa kanyang mga kasamahan sa senado na itigil na ang pamumulitika bagkus ay magkaisa na upang masimulan ang tambak na trabaho nila sa Mataas na Kapulungan. Nakiusap din ang majority leader sa miyembro ng oposisyon na itigil na nito ang pagsasagawa ng &amp;quot;filibuster&amp;quot; tulad ng ginawa ni Sen. Osme&amp;ntilde;a sa nakalipas na 2-araw para lamang mabalam ang nominasyon sa chairmanship ng mga komite. Nag-alisan ang mga miyembro ng majority bloc matapos ang isinagawang caucus ng mga ito kung saan ay kasama ang kinatawan ng oposisyon na si Sen. Tito Sotto nang magkaroon sila ng &amp;quot;deadlock&amp;quot; sa pag-uusap ukol sa isyu ng chairmanship. Nais igiit ng majority bloc na makuha ni Senate President Pro-Tempore Manny Villar ang pamumuno sa dalawang major committee na Agriculture at Banking pero mahigpit itong tinutulan ng oposisyon hanggang sa wala silang mapagkasunduan kaya hindi na bumalik ng sesyon ang kasapi ng mayorya sa session hall na naging dahilan upang mawalan ng quorum kaya napilitan si Sen. Drilon na i-adjourn ang sesyon. (Ulat ni Rudy Andal)</body>
<link>http://www.philstar.com/Article.aspx?articleId=129583&amp;publicationSubCategoryId=92</link>
</article>
<article>
<title>Kongresistang naka-wheel chair</title>
<author>Malou Rongalerios</author>
<date>
<month>August</month>
<day>10</day>
<year>2001</year>
</date>
<body>Sa hangad na hindi masira ang kanyang record na &amp;quot;perfect attendance&amp;quot; at magampanan ang tungkulin bilang mambabatas, isang kongresista ang lumalabas pa sa ospital para dumalo lamang ng sesyon sa Mababang Kapulungan ng Kongreso. Lingid sa kaalaman ng mga kasamahang mambabatas at mga kawani ng House of Representatives, naka-confine sa Capitol Medical Center si Quezon City Rep. Rey Calalay at lumalabas lamang sa nasabing ospital tuwing hapon para dumalo sa sesyon. Tatlong linggo nang pumapasok sa session hall ng Kamara si Calalay sakay ng kanyang wheel chair dahil sa matinding arthritis sa tuhod at hindi normal na blood pressure. Sumasailalim ito ngayon sa therapy at hindi na halos makalakad dahil sa pamamaga ng tuhod dulot ng arthritis. Bagaman at naging tampulan na ng pansin si Calalay noong unang araw ng sesyon dahil pumasok itong naka-wheel chair, wala namang nag-akalang galing pa ito sa ospital at nagmakaawa lamang sa kanyang doktor para makadalo sa SONA ng Pangulo at makaboto sa speakership. Ayon kay Danilo dela Cruz, attending staff sa session hall, nauna nang isinugod sa ospital noong Hulyo si Calalay matapos mapuyat dahil sa magdamagang special session. Ayon kay Calalay, nais niyang ipagmalaki sa kanyang mga nasasakupan sa QC na kailanman ay hindi siya nagbulakbol sa kanyang trabaho. Isa si Calalay sa may malinis na record ng &amp;quot;perfect attendance&amp;quot; simula nang ito ay maging konsehal ng QC. Si Calalay na dati lamang utility aid sa Kongreso at taga-bitbit ng gamit ng mga mambabatas ay nasa ikatlo at huling termino na bilang kongresista ng QC. (Ulat ni Malou Rongalerios)</body>
<link>http://www.philstar.com/Article.aspx?articleId=129588&amp;publicationSubCategoryId=92</link>
</article>
<article>
<title>Masbate mayor tinodas sa plaza; 2 sibilyan patay din</title>
<author>Joy Cantos at Ed Casulla</author>
<date>
<month>August</month>
<day>11</day>
<year>2001</year>
</date>
<body>Pinagbabaril hanggang sa mapatay ng tinatayang pito hanggang sampung armadong lalaki ang isang mayor mula sa prominenteng angkan ng mga Espinosa sa isang sayawan habang nagdaraos ng kapistahan sa plaza sa Barangay Bantigue, Masbate City, Masbate na ikinasawi rin ng dalawa pang sibilyan, kahapon ng madaling araw. Si Masbate City Mayor Moises &amp;quot;Jun&amp;quot; Espinosa Jr., 45, may asawa, pangulo ng City Mayor&amp;acirc;€™s League ng Bicol at residente ng Barangay Tugbo naturang lungsod ay nagtamo ng maraming tama ng bala mula sa kalibre .45 at 9mm baril sa iba&amp;acirc;€™t ibang bahagi ng katawan at idineklarang dead on arrival sa Masbate College Comprehensive Hospital. Kinilala naman ang dalawang napatay na sibilyan na sina Fedilla Marcos, 60 at Henry Regalado, 50, pawang residente ng Brgy. Bantigue. Inaalam pa kung maliban sa tatlo ay may iba pang nasawi at nasugatan sa nasabing insidente. Batay sa ulat ni Masbate PNP provincial director P/Supt. Victor Deona, dakong alas-12:30 ng madaling araw matapos sumayaw ang mayor at ihatid ang matandang kasayaw nito sa upuan ay dalawa sa mga suspek na pawang armado ng kalibre .45 baril at kalibre 9mm ang lumapit at biglang pinaputukan ang alkalde. Sa tagal ng pamamaril ng mga suspek ay tinamaan ng ligaw na mga bala ang dalawang matandang biktima na namatay noon din, habang nagtamo ng pitong tama ang alkalde. Nabatid na ang biktimang mayor ay nagtungo sa naturang sayawan dahil na rin sa imbitasyon ng mga residente dahil sa kapistahan ng naturang barangay. Narekober ng pulisya ang 16 basyo ng bala ng mga kalibre .45 at 9mm sa lugar ng pinangyarihan ng krimen. Hindi nagawang maharang ng mga escort ng alkalde ang papatakas na mga salarin dahil kulang umano ang nagbabantay na pulisya sa area dahil hindi umano nakipag-ugnayan ang nasabing lokal na opisyal sa Masbate City police headquarters hinggil sa nakatakda niyang pagdalo sa naturang okasyon. Biglaan umano ang ginawang pagdalo ng alkalde at walang sinuman sa mga kamag-anak nito ang nakaalam ng kanyang schedule. Nabatid na matagal ng nakakatanggap ng pagbabanta sa buhay ang biktima. Pinaniniwalaan namang may bahid pulitika ang pangyayari dahilan sa matinding banggaan ng mga pulitiko sa lalawigan partikular na sa pagitan ng angkan ng mga Espinosa na itinuturing na naghahari sa Masbate at ng mahigpit ng mga itong karibal sa pulitika. Inalis na rin ang posibilidad na mga rebeldeng New People&amp;acirc;€™s Army (NPA) ang may kagagawan ng insidente. Ang napatay na alkalde ang ikatlo sa pamilya Espinosa na pinaslang. Unang pinaslang ang ama nitong si Masbate Congressman Moises Espinosa Sr., na inambus sa tarmac airport sa Masbate City noong panahon ni dating Pangulong Cory Aquino matapos ang bigong pagpatay dito noong 1987 sa harapan ng isang restoran sa Timog Ave., Quezon City. Sumunod ang tiyuhin nitong si Masbate Rep. Tito Espinosa na pinaslang sa Batasan Road, QC noong 1996. Handa namang magbigay ng P1 milyon ang pamilya Espinosa bilang reward sa sinumang makapagbibigay ng impormasyon hinggil sa pagkamatay ng naturang alkalde. Kaugnay nito, sinibak kahapon ni PNP chief director Gen. Leandro Mendoza ang provincial director ng Masbate at hepe ng pulisya dito bunga ng kabiguang mapangalagaan ang katahimikan at kaayusan sa lugar na kanilang nasasakupan habang idinaraos ang pista. (Ulat nina Joy Cantos at Ed Casulla)</body>
<link>http://www.philstar.com/Article.aspx?articleId=129665&amp;publicationSubCategoryId=92</link>
</article>
<article>
<title>Government owned textbooks ibinebenta lang sa Recto</title>
<author>Rudy Andal</author>
<date>
<month>August</month>
<day>11</day>
<year>2001</year>
</date>
<body>Ibinunyag kahapon ni Senator Tessie Aquino-Oreta ang natuklasan niyang anomalyang umiiral sa Department of Education, Culture and Sports (DECS) kung saan ay ipinagbibili sa C.M. Recto, Maynila, ang mga textbooks na pag-aari ng pamahalaan na dapat ay ipinamamahagi ng libre sa mga estudyante sa mga pampublikong paaralan. Nadiskubre ito ng senadora matapos siyang makatanggap ng reklamo mula sa isang ina na nagsusumbong na ang dapat na ipinamamahaging libro sa mga bata sa public schools ay ibinebenta sa Recto. Personal na nagtungo si Oreta sa mga bilihan ng second-hand books sa Recto at nagkunwaring isang ina na naghahanap ng libro para sa kanyang anak hanggang sa makabili siya ng mga textbooks na pag-aari ng gobyerno na ibinebenta rito. Nabatid pa ni Oreta mula sa mga tindahan ng second-hand books sa Recto na bago magbukas ang klase ay mayroong supplier na nagde-deliver sa kanila ng mga textbooks. &amp;quot;Malinaw na nakalagay sa mga libro na pag-aari ng gobyerno at hindi dapat ipagbili kaya paano napunta ito sa mga tindahan sa Recto ng second-hand books kaya dapat imbestigahan ito upang matukoy natin ang mga sangkot sa anomalyang ito sa DECS-NCR,&amp;quot; wika pa ng mambabatas. Aniya, naglalaan tayo ng malaking budget para sa mga libro ng ating mga mag-aaral sa mga pampublikong paaralan upang makasabay sila sa mga private schools pero dahil sa ilang mapagsamantalang opisyal sa DECS ay nagagawa nilang ipabenta ito sa halip na dalhin sa mga paaralan. Dahil dito, hiniling niya na magsagawa ng pagsisiyasat ang Senado para matukoy kung sino sa DECS ang sangkot sa anomalyang ito. (Ulat ni Rudy Andal)</body>
<link>http://www.philstar.com/Article.aspx?articleId=129674&amp;publicationSubCategoryId=92</link>
</article>
<article>
<title>$50-M ebidensiya vs Ping nasa NBI</title>
<author>Andi Garcia</author>
<date>
<month>August</month>
<day>11</day>
<year>2001</year>
</date>
<body>Umaabot sa halagang $50M ang tinutukoy na halaga ng ebidensiyang nakalap ng National Bureau of Investigation (NBI) kaugnay ng umanoy ill-gotten wealth ni Sen. Panfilo Lacson at ng misis nito na si Alice. Hawak na ni NBI Director Reynaldo Wycoco ang mga ebidensiya at ilan pang records na makapagpapatunay ng US dollar million account ni Sen. Lacson. Sinabini Wycoco na bagaman at hindi sila bahagi ng imbestigasyon tungkol sa napaulat na million dollar account ni Lacson sa tatlong banko sa Amerika ay handa aniya ang ahensya na makipagtulungan para sa ikalilinaw ng usaping ito, lalot hihilingin ng pamahalaang Arroyo ang tulong ng NBI. Idinagdag pa ni Wycoco na ang kanilang hawak na ebidensya ay isang legal na maituturing dahil ito aniya ay government to government document at nakapaloob sa Mutual Legal Assistance Treaty sa pagitan ng Pilipinas at ng Estados Unidos. &amp;quot;Sa tamang panahon kung saan ang korte ay kailangan na ng ebidensya ay hindi kami mag-aatubiling dalhin ang ebidensiyang ito na hawak namin sa korte,&amp;quot; pahayag ni Wycoco kaugnay ng katarungan kung handa siyang ibigay ito sa Senate investigation at sa korte kung hihingin. Sinabi pa ni Wycoco na sa halagang tinutukoy sa hawak nilang ebidensya ay maliwanag na puwedeng-puwedeng sampahan ng plunder case si Lacson. Nilinaw din ni Wycoco na ang kanilang imbestigasyon kaugnay ng ill-gotten wealth ay nagsimula bago pa maganap ang eleksyon kaya naman hindi sila aniya puwedeng akusahan na politikal ang motibo nito. (Ulat ni Andi Garcia)</body>
<link>http://www.philstar.com/Article.aspx?articleId=129681&amp;publicationSubCategoryId=92</link>
</article>
<article>
<title>P500-M reward fund kukunin sa 2002 budget</title>
<author>Malou Rongalerios</author>
<date>
<month>August</month>
<day>11</day>
<year>2001</year>
</date>
<body>Upang masiguro ng Kongreso na maisusulong ng pamahalaan ang all-out war laban sa terorismo at kriminalidad, magtatayo ito ng P500 milyon reward fund na kukunin sa P780.8 bilyong General Appropriations Act of 2002. Ang nasabing pondo ay idadagdag sa initial reward program ni Pangulong Arroyo laban sa Abu Sayyaf na nagdulot ng kaguluhan sa buong bansa. Bagaman at hindi nakapaloob sa GAA of 2002 ang p500 milyong pondo, ito ay kukunin sa pamamagitan ng pagre-realign ng pondo mula sa mga non-propriety items na nakapaloob sa budget para sa 2002. Sinabi ni Speaker Jose de Venecia na hindi dapat manghinayang ang gobyerno sa P500 milyon investment para sa reward fund dahil maliit na bagay lamang ito kung ikukumpara sa nawawala sa ekonomiya dahil sa idinudulot na gulong dala ng kriminalidad. Ang mga beneficiaries ng reward money ay hindi lamang mga informer na sibilyan o mga saksi sa isang krimen, kundi maging ang lahat ng kasapi ng PNP na mismong nakaaresto, nakahuli o nakapatay ng terorista, kidnaper at iba pang uri ng heinous crime. Kabilang din sa posibleng tumanggap ng reward ay ang mga impormante na magbubunyag kung mayroon mang magtatangka na ibagsak ang pamahalaan. Sa kaso ng Abu Sayyaf, ang makakapagturo sa mga prominenteng lider nito o commanders ay bibigyan ng P5 milyon. (Ulat ni Malou Rongalerios)</body>
<link>http://www.philstar.com/Article.aspx?articleId=129687&amp;publicationSubCategoryId=92</link>
</article>
<article>
<title>Sec. Roxas nagpa-drug test</title>
<author>Lordeth Bonilla</author>
<date>
<month>August</month>
<day>11</day>
<year>2001</year>
</date>
<body>Para patunayan na walang adik sa miyembro ng Gabinete ni Pangulong Arroyo, nag-submit ng kanyang blood at urine samples si Department of Trade and Industry (DTI) Secretary Mar Roxas sa Makati Medical Center kahapon ng umaga. Pasado alas-10 ng umaga ng dumiretso sa naturang ospital ang kalihim mula sa overnight stay nito sa Davao City matapos bumalik kasama ng entourage ng Pangulo sa state visit sa Malaysia. Tahasang sinabi ni Roxas na wala siyang &amp;quot;history&amp;quot; sa paggamit ng bawal na gamot. &amp;quot;Saka regularly ay nagja-jogging ako, nagpupunta rin ako sa gym at madalas ay nagsu-swimming, kaya kung gumagamit ako ng drugs hindi ko magagawa itong mga ito.&amp;quot; Ayon pa kay Roxas, gusto niyang alisin ang kanyang atensiyon sa isyu na may Cabinet member na lulong sa droga at mas pagtuunan ng pansin ang kanyang trabaho sa pamahalaan kaya siya nagpa-drug test. (Ulat ni Lordeth Bonilla)</body>
<link>http://www.philstar.com/Article.aspx?articleId=129693&amp;publicationSubCategoryId=92</link>
</article>
<article>
<title>Hamon ni Ping ayaw patulan ng Pangulo</title>
<author>Lilia Tolentino</author>
<date>
<month>August</month>
<day>11</day>
<year>2001</year>
</date>
<body>Ayaw patulan ni Pangulong Arroyo ang hamon ni Senador Panfilo Lacson na bigyan siya ng waiver para masiyasat din ang depositong salapi ng Pangulo at iba pang miyembro ng Gabinete sa ibang bansa. Ayon sa Pangulo, hindi siya nag-utos ni nakialam sa misyong ginawa ni ISAFP Chief, Col. Victor Corpus sa US para imbestigahan ang mga ari-arian at nakadepositong pera nina Lacson at dating pangulong Estrada. Bilang military intelligence chief, sinabi ng Pangulo na mayroong kalayaan si Corpus na mag-imbestiga kung itoy may kinalaman sa pambansang seguridad. (Ulat ni Lilia Tolentino)</body>
<link>http://www.philstar.com/Article.aspx?articleId=129698&amp;publicationSubCategoryId=92</link>
</article>
<article>
<title>Pag-uwi ng 650, 000 OFWs mula sa Saudi dapat paghandaan</title>
<author>Malou Rongalerios</author>
<date>
<month>August</month>
<day>11</day>
<year>2001</year>
</date>
<body>Dapat paghandaan ng pamahalaan ang pag-uwi sa Pilipinas ng nasa 650,000 na manggagawa mula sa Saudi Arabia sanhi ng ipatutupad doong Saudization policy. Ayon kay Negros Occidental Rep. Apolinario Lozada Jr., nakakaranas na rin ng economic recession ang Saudi Arabia kaya nagpalabas ito ng Saudization policy kung saan lahat ng manggagawang banyaga ay papalitan na ng mga Arab nationals. Sinimulan na umano ng Saudi government ang pagtatanggal ng mga foreign staff at ipinatutupad na ang 5 porsiyentong annual increase sa bilang ng mga local na nagtatrabaho sa mga pribadong kompanya. Bagaman at hindi pa inihahayag ang eksaktong petsa kung kailan lubusang ipatutupad ang nasabing batas sa Saudi, sinabi ni Lozada na ngayon pa lang ay dapat nang maghanda ang Department of Foreign Affairs at Labor and Employment. Ngayon pa lang ay dapat na umanong gawan ng paraan ng pamahalaan kung saan ilalagay ang mga OFWs na madadagdag sa mga walang trabaho. Kabilang umano ang mga utility at jewelry workers sa unang batch ng mga foreigners, kabilang na ang Pilipino sa Saudi na maaapektuhan sa Saudization policy. (Ulat ni Malou Rongalerios)</body>
<link>http://www.philstar.com/Article.aspx?articleId=129700&amp;publicationSubCategoryId=92</link>
</article>
<article>
<title>OFWs tatawagin nang OFIs</title>
<author>Ellen Fernando</author>
<date>
<month>August</month>
<day>11</day>
<year>2001</year>
</date>
<body>Dahil sa malaking tulong na naibibigay ng libu-libong manggagawang Filipino sa ibat ibang bansa na nakapag-aambag ng P7-P8 bilyon sa pondo ng pamahalaan, malugod na nagpasalamat si Pangulong Arroyo at bilang ganti, mula sa dating tawag na overseas contract workers (OCWs) na pinalitan ng overseas Filipino workers (OFWs) ay sinabi ng Pangulo na mas magandang itawag sa kanila ang overseas Filipino investors (OFIs). Inatasan na ng Pangulo ang DFA, OWWA, POEA at DOLE na pag-aralan na makagawa ng paraan para mapalawak ang ibinibigay na serbisyo para sa mga OFIs. (Ulat ni Ellen Fernando)</body>
<link>http://www.philstar.com/Article.aspx?articleId=129701&amp;publicationSubCategoryId=92</link>
</article>
<article>
<title>3 pang bihag ng Sayyaf nasagip</title>
<author>Joy Cantos</author>
<date>
<month>August</month>
<day>12</day>
<year>2001</year>
</date>
<body>Matapos ang halos dalawang buwang pagkakabihag, nailigtas ng mga operatiba ng militar ang tatlong hostages na kabilang sa orihinal na 15 manggagawang kinidnap ng mga bandidong Abu Sayyaf sa Golden Harvest coconut plantation sa isinagawang operasyon sa isang liblib na lugar sa Lantawan, Basilan, kamakalawa ng gabi. Kinilala ni AFP Southcom spokesman Lt. Col. Danilo Servando ang mga nailigtas na sina Vicente Perillo Sr., 45; Vicente Perillo Jr., 19; at Fernando Perillo, 17. Ang tatlo ay kabilang sa 15 katao na karamihan ay mga menor-de-edad na kalalakihang dinukot ng mga bandidong Abu Sayyaf matapos salakayin ang plantation sa Brgy. Tairan ng nasabi ring munisipalidad noong nakalipas na Hunyo 11. Nasagip ang naturang mga bihag ng tropa ng Armys 10th Infantry Battalion (IB) sa Brgy. Maligue sa magubat na bahagi ng bayan ng Lantawan bandang alas-10:55 ng gabi kung saan ang mga ito ay dinala kahapon ng alas-6 ng umaga sa Lumbang detachment sa Isabela City. Nabatid na bago narekober ang mga biktima ay nagkaroon muna ng enkuwentro sa pagitan ng mga tauhan ng 10th Infantry Battalion (IB) ng Phil. Army kasama ang dalawang platoons ng Marines at ang mga tinutugis na bandido sa Upper Mangas, Lantawan. Ang enkuwentro ay nag-umpisa dakong alas-10 ng umaga hanggang alas-2 ng hapon. Sa nasabing insidente ay nasugatan ang isang sundalo na kinilalang si Pfc. Hatad Hadji Raini. Makalipas ang ilang oras ay hindi tinantanan ng mga sundalo ang paghabol sa bandidong grupo sa pagbabakasakaling may tangay ang mga itong hostages. Ilang saglit pa matapos kordonan ang nasabing lugar ay namataan ng mga sundalo ang grupo ng mga bandido tangay ang ilang mga bihag. Bunga ng matinding pressure ay napilitan ang mga bandido na abandonahin ang tatlo sa mga hostages kaysa maabutan sila ng mga sundalo. Sa kabuuang 15 kataong kinidnap sa Golden Harvest coconut plantation ay dalawa ang pinugutan ng ulo ng mga bandido na sina Primitivo Falcasantos, chief security officer ng sinalakay na plantasyon at Crisanto Suela na natagpuang pugot ang ulo noong nakalipas na Hunyo 23. Sa kasalukuyan ay 18 na lamang ang bihag ng mga bandido na kinabibilangan ng 4 pang dinukot sa Dos Palmas Resort sa Puerto Princesa City, Palawan; 10 na kinidnap sa Golden Harvest coconut farm at apat na binihag sa Dr. Jose Torres Hospital sa Lamitan. (Ulat ni Joy Cantos)</body>
<link>http://www.philstar.com/Article.aspx?articleId=129893&amp;publicationSubCategoryId=92</link>
</article>
<article>
<title>Ador mas matalino kay Ping - Corpus</title>
<author>Joy Cantos</author>
<date>
<month>August</month>
<day>12</day>
<year>2001</year>
</date>
<body>&amp;quot;Nakakahiyang produkto ng PMA si Ping, palaging tulog sa klase kung alam ko lang na magiging ganyan siya sana di ko na lang siya ipinasa.&amp;quot; Ito ang sinabi kahapon ni Intelligence Service of the Armed Forces of the Philippines (ISAFP) chief, Col. Victor Corpus kasabay ng pag-amin na higit na matalino si Angelo Mawanay alyas Ador kumpara kay dating PNP chief at ngayoy Senador Panfilo Lacson na dati namang estudyante ni Corpus sa Philippine Military Academy (PMA) noong 1970. &amp;quot;Ador has an intelligence quotient (IQ) level which is only a step below genius,&amp;quot; wika ni Corpus. Ayon sa military doctors, ang mga PMA cadets ay may average lamang na IQ habang ang iba ay mababa. Bibihira rin umano na makatagpo ng kadete na may IQ na tulad ni Ador at kung meron man ay kukumbinsihin na lamang nila itong mag-abogado o kaya naman ay medisina na lang ang kuning kurso. Magugunita na ibinulgar ni Ador na sangkot si Lacson sa ibat ibang criminal activities at hinamon niya ang senador na sumailalim silang pareho sa lie detector test at neuro-psychiatry test upang mabatid ng publiko kung sino sa kanila ang nagsisinungaling at gumagawa ng istorya. Sinasabing si Ador ay dating civilian agent ng binuwag na Presidential Anti-Organized Crime Task Force (PAOCTF) na pinamunuan rin ni Lacson noong PNP chief ito sa panahon ni dating Pangulong Estrada. Ayon kay Corpus, may kredibilidad si Ador na maging testigo sa korte matapos itong makapasa sa lahat ng tests na ginawa sa kanya ng mga doktor. Kung may ganitong IQ level si Ador, magiging mahusay rin umano itong undercover agent. (Ulat ni Joy Cantos)</body>
<link>http://www.philstar.com/Article.aspx?articleId=129902&amp;publicationSubCategoryId=92</link>
</article>
<article>
<title>DOTC Sec. magpapa-drug test na rin</title>
<author>Danilo Garcia</author>
<date>
<month>August</month>
<day>12</day>
<year>2001</year>
</date>
<body>Isa pang miyembro ng Gabinete ni Pangulong Arroyo ang nakahandang sumailalim sa drug test upang mabawasan ang pagdududa ng publiko sa kanya matapos maglabasan ang ulat na isa sa Cabinet members na lalaki ang umanoy gumagamit ng droga. Ang pahayag ay ginawa ni Transportation and Communications Secretary Pantaleon Alvarez, matapos na siya ang pinakamalapit na tinutukoy umano ng ulat na ang naturang cabinet official ay nasa pagitan ng edad 40-50 at hiwalay sa unang asawa. &amp;quot;I am very much willing to go drug testing. Ni hindi nga ako naninigarilyo at hindi rin umiinom ng alak, droga pa kaya,&amp;quot; ani Alvarez. Nauna nang nagpa-drug test si Trade and Industry Secretary Mar Roxas noong nakaraang Biyernes sa Makati Medical Center at negatibo ang resulta ng blood at urine samples nito. (Ulat ni Danilo Garcia)</body>
<link>http://www.philstar.com/Article.aspx?articleId=129909&amp;publicationSubCategoryId=92</link>
</article>
<article>
<title>Tulong ni GMA hiningi ng pamilya Espinosa</title>
<author>Lilia Tolentino</author>
<date>
<month>August</month>
<day>12</day>
<year>2001</year>
</date>
<body>Hiningi na ang tulong ni Pangulong Arroyo ng pamilya ng napatay na si Masbate Mayor Moises &amp;quot;Jun&amp;quot; Espinosa Jr. para sa maagang pagkalutas ng malagim na pagpaslang dito at mawakasan na ang karahasang pulitikal sa kanilang lalawigan. Ang panawagan ay ginawa ni Mario Espinosa, kapatid ng napatay na mayor sa isang panayam dito. Idinaing ni Espinosa na tila lubhang mabagal ang ginagawang imbestigasyon kaya nangangamba silang baka ang hinahanap na mga suspek ay nakatakas na sa probinsiya. &amp;quot;Totoo na ako po ang nagdesisyon na magbigay ng P1 milyong reward para sa kung sinong makapagtuturo sa suspek para matapos na ito. Siguro iyan lang ang paraan para may lumabas na testigo,&amp;quot; wika ni Mario Espinosa. Hindi inaalis ni Espinosa na pulitika ang maaaring motibo bagaman ang napaslang niyang kapatid ay nabibilang na sa ikatlong henerasyon. Naghayag ng obserbasyon si Mario Espinosa na kada anim na taon ay mayroong nangyayaring masama sa kanilang pamilya. Ang nasawi ay pangatlo nang miyembro ng pamilyang Espinosa na pinaslang 14 taon pagkaraang mapatay ang kanyang amang si Rep. Moises Espinosa Sr. sa Masbate Airport noong 1987 na nasundan ng kahalintulad ding pagpaslang sa kanyang tiyuhing si Rep. Tito Espinosa sa isang ambush sa Commonwealth Ave., QC noong 1995. Ang dalawang naunang kaso ay nananatiling unsolve crimes. (Ulat ni Lilia Tolentino)</body>
<link>http://www.philstar.com/Article.aspx?articleId=129915&amp;publicationSubCategoryId=92</link>
</article>
<article>
<title>Pangulo tiwala pa rin kay Misuari kahit inalis na sa SPCPD</title>
<author>Lilia Tolentino</author>
<date>
<month>August</month>
<day>12</day>
<year>2001</year>
</date>
<body>Tiwala ang Malaca&amp;ntilde;ang na ipagpapatuloy ni ARMM Governor Nur Misuari ang kanyang pagtulong sa pag-aahon sa kahirapan ng mga kapatid na Muslim sa Mindanao kahit hindi na siya ang chairman ng Southern Philippines Council for Peace and Development o SPCPD. Sinabi ni Presidential Spokesman Rigoberto Tiglao na mahinahon namang tinanggap ni Misuari ang impormasyong pinalitan na siya bilang chairman ng SPCPD nang ihayag ito sa kanya ni Presidential Adviser on Regional Development Paul Dominguez at Executive Secretary Alberto Romulo. Sa Executive Order No. 29 na ipinalabas ni Pangulong Arroyo noong Agosto 3, pinalawig pa ang pagkatatag ng SPCPD hanggang matapos ang halalan sa ARMM sa Nobyembre 26. Ayon kay Tiglao ang SPCPD ay dapat sanang nabuwag na noon pa mang Mayo 2001 subalit naipagpaliban dahil sa halalan sa ARMM. Itinalaga ng Pangulo si Cotabato City Mayor Muslimin Sema bilang bagong chairman ng SPCPD. Si Sema ang siya ring secretary general ng Moro National Liberation Front at dating executive director ng SPCPD. Ipinaliwanag ni Tiglao na kailangang palitan ng Pangulo si Misuari dahil sa ito ang naging desisyon ng liderato ng MNLF nang italaga nila si Misuari na chairman emeritus ng MNLF. Samantala, sa kabila ng banta ni Misuari na maaaring dumanak ang dugo kung itutuloy ang plebisito sa ARMM sa Agosto 14, huli na sa panahon ang pagpapatibay ng isang batas na magpapaliban sa plebisito gaya nang hinihingi ni Misuari. Ang plebisito ang siyang tataya kung nais ng mamamayan ng 11 mga lalawigan at 13 siyudad sa Timog Pilipinas na pasaklaw sa ARMM na ngayon ay kinabibilangan ng Lanao del Sur, Maguindanao, Sulu at Tawi-Tawi. (Ulat ni Lilia Tolentino)</body>
<link>http://www.philstar.com/Article.aspx?articleId=129920&amp;publicationSubCategoryId=92</link>
</article>
<article>
<title>Senior citizens ililibre sa hospital</title>
<author>Malou Rongalerios</author>
<date>
<month>August</month>
<day>12</day>
<year>2001</year>
</date>
<body>Hiniling kahapon ni Iloilo Rep. Narciso Monfort sa Kongreso na amyendahan ang Republic Act 7432, ang batas ukol sa senior citizens upang mabigyan ng libreng hospitalization ang mga matatandang sakop ng nasabing batas. Ayon kay Monfort, hindi sapat ang 20% discount na ibinibigay sa mga senior citizens dahil marami sa mga ito ang laging nagkakasakit dulot ng katandaan. Sa ilalim ng R.A. 7432, ang mga mamamayan na umabot na sa edad na 60 ay ibinibilang sa senior citizens at bibigyan ng ibat ibang pribilehiyo. Subalit hindi kabilang sa mga benefits na ibinibigay sa mga senior citizens ang libreng hospitalization o confinement sa ospital ng gobyerno. Sinabi ni Monfort na sa sandaling sumapit na sa edad na 60 ang isang tao ay nagsisimula na nitong maranasan ang ibat ibang uri ng sakit tulad ng hypertension, rheumatism, sakit sa puso, diabetes at iba pang uri ng karamdaman. Sa panukala ni Monfort, bibigyan ng libreng medical at dental services at libreng hospitalization at confinement sa government hospitals ang lahat ng senior citizens na magkakasakit. Ang Department of Health (DOH), Government Service Insurance System (GSIS) at Social Security System (SSS) ang gagawa ng guidelines ukol sa nasabing panukala sa sandaling itoy maging isang ganap na batas. (Ulat ni Malou Rongalerios)</body>
<link>http://www.philstar.com/Article.aspx?articleId=129924&amp;publicationSubCategoryId=92</link>
</article>
<article>
<title>RP kidnap capital ng Asia?</title>
<author>Malou Rongalerios</author>
<date>
<month>August</month>
<day>12</day>
<year>2001</year>
</date>
<body>Iimbestigahan ng Kongreso ang lumalalang problema ng kidnap-for-ransom sa bansa na nagiging dahilan upang tawaging kidnap capital of Asia ang Pilipinas. Ayon kay Valenzuela Rep. Sherwin Gatchalian, nagkaroon na ng 52 kidnapping incidents sa unang anim na buwan pa lamang ng taong kasalukuyan at tinatayang nasa 105 na ang naging biktima kabilang ang mga naunang binihag ng Abu Sayyaf ngayong taong ito. Kung ikukumpara umano noong isang taon, mas doble ang bilang ng mga naging biktima ng kidnapping ngayong taong 2001. Ang nasabing problema ang dahilan kung bakit sa ibang bansa na ngayon pinag-aaral ng mga Filipino-Chinese businessmen ang kanilang mga anak. Inamin naman ni Gatchalian na nagiging target ng kidnapping ang Filipino-Chinese community dahil mas pinipili pa ng mga ito na magbayad ng ransom kaysa sa magsumbong sa pulisya. Ang pagpapadala umano ng mga anak ng Filipino-Chinese sa ibang bansa upang doon mag-aral ay kinumpirma naman ng Center for Southeast Asian Studies ng Xiamen University. Sinabi pa ni Gatchalian na ang nais ngayon ng mga mamamayan ay isang kongkretong hakbang upang masugpo ang kidnapping sa buong Pilipinas. (Ulat ni Malou Rongalerios)</body>
<link>http://www.philstar.com/Article.aspx?articleId=129926&amp;publicationSubCategoryId=92</link>
</article>
<article>
<title>Ani Sen. Biazon: May testigo sa sabwatang AFP-Sayyaf</title>
<author>Aurea Calica at Joy Cantos</author>
<date>
<month>August</month>
<day>13</day>
<year>2001</year>
</date>
<body>Sinabi kahapon ni Senator Rodolfo Biazon na nakatakda niyang iprisinta ang mga testigo na nagpapatunay na nagkaroon ng sabwatan sa pagitan ng ilang opisyal ng Armed Forces of the Philippines (AFP) at bandidong Abu Sayyaf para magsagawa ng mga pangingidnap. Para sa seguridad ng mga testigo hindi naman inihayag ni Biazon ang pagkakakilanlan ng mga testigo dahil nagbanta ang mga ito na aatras sila kapag ibinunyag ang kanilang pagkatao. Subalit nangako naman si Biazon na ilalabas din niya ang mga ito kapag nagsagawa na ang senado ng imbestigasyon ukol dito. Una nang binalaan ni Biazon ang mga militar na ang pakikipagsabwatan sa mga bandido ay may nakalaang parusang kamatayan kapag napatunayan na sila ay guilty sa kasong kidnap for ransom. Ang patuloy na problema sa Abu Sayyaf ay nagiging dahilan para itaboy ang mga foreign investors at mga turista kaya bumabagsak ang ekonomiya ng bansa. Si Biazon at Sen. Robert Barbers ay magkahiwalay na nagsampa ng isang resolutions sa komite ng senate national defense and security na magsagawa ng imbestigasyon ukol sa umanoy sabwatan ng militar at ng Abu Sayyaf. Ayon naman kay Sen. Ramon Magsaysay, chairman ng nasabing komite na nagsasagawa na sila ng pagsisiyasat sa sabwatan ng militar at mga bandido na ibinunyag ni Fr. Cirilo Nacorda na tatayong saksi. Samantala sinabi naman kahapon ni AFP Spokesman Brig. Gen. Edilberto Adan na pakana umano ng ilang maiimpluwensiyang pulitiko ang pagpapalutang sa militar na sangkot ito sa pagpapatakas sa mga bandido kapalit ng malaking halaga. Base sa impormasyong nakuha ni Adan na si Fr. Nacorda ay may handler umanong pulitiko at tumanggi itong magbigay pa ng kaukulang detalye. Ayon naman sa ilang sources, nagsisimula ng ilaglag sa posisyon ang ilang mataas na opisyal ng militar kapag grumabe pa ang senaryo at hindi malayong magkaroon ng pagpapalit ng liderato ng AFP para palitan si AFP Chief of Staff Gen. Diomedio Villanueva na hindi pa nakatakdang magretiro. (Ulat nina Aurea Calica at Joy Cantos)</body>
<link>http://www.philstar.com/Article.aspx?articleId=130042&amp;publicationSubCategoryId=92</link>
</article>
<article>
<title>Sec. Reyes, 80 pa muntik ma -Titanic</title>
<author>Joy Cantos</author>
<date>
<month>August</month>
<day>13</day>
<year>2001</year>
</date>
<body>Kamuntik nang matulad sa barkong Titanic ang barkong kinalululanan ng grupo ni Defense Secretary Angelo Reyes, AFP Southcom Chief Lt. Gen. Gregorio Camiling, iba pang mga opisyal ng militar kasama ang may 80 pang katao na himalang nakaligtas sa tiyak na trahedya makaraang sunud-sunod na balyahin ng dambuhalang alon ang sinasakyan nilang Navy Vessel habang naglalayag sa gitna ng karagatan ng Basilan Strait bunga ng masungit na panahon sa nasabing lugar kahapon ng hapon. Batay sa report na nakarating kahapon sa Camp Aguinaldo, sa pagitan ng ala-1 hanggang ala-1:30 ng hapon ay muntik nang lumubog ang barkong RP Magat Salamat ng Philippine Navy na kinalululanan ng grupo ni Secretary Reyes sa nasabing karagatan patungong lalawigan ng Basilan. Napag-alaman na may tropical depression sa nasabing lugar kayat malakas ang alon sa karagatan at napakatindi ng buhos ng ulan. Sa isang panayam kay Major Roy Devesa, Chief ng Defense Intelligence Security Group, sinabi nito na binalya ng pito hanggang sampung talampakang laki ng alon ang sinasakyan nilang barko. &amp;quot;Its a matter of life and death, ilang beses na tumagilid pakaliwa at pakanan, yung barko tapos nagpa-panic at nagsusuka na yung mga kasama natin, talagang lulubog kung tutuloy pa kami&amp;quot;, pahayag ni Devesa. Maliban kay Reyes at Camiling, lulan rin ng barko si Defense Undersecretary for Operations ret. Major Gen. Antonio Santos, Col. Enrique &amp;quot;Ike&amp;quot; Insierto, Senior Military Assistant ni Reyes, Mr. Ross Manlangit, Chief ng Defense Public Information Office, ilang mediamen, mga pasahero at mga crew. Napag-alaman na ang grupo ni Reyes ay patungo sa Basilan para ipirisinta rito ang tatlong hostages na nailigtas sa mga bandidong Abu Sayyaf na sina Vicente Perillo Sr., anak nitong si Vicente Jr., at Fernando Perillo ganap na alas-2 ng hapon. Gayundin ay nakatakda ring makipagkita ang kalihim kay Fr. Cirilo Nacorda upang linawin ang alegasyon nito laban sa ilang opisyal ng militar na umano ay sangkot sa pagpapatakas sa mga bandidong Abu Sayyaf kapalit ng malaking halaga. Sa insidenteng naganap ay kinansela ang pakikipagkita ni Reyes kay Nacorda at pagsalubong sa mga nasagip na hostages kaya napilitan na lang na pabalikin ang 770 toneladang barko ng kapitan nitong si Cyril Carlos sa pier ng Zamboanga City matapos ang ilang oras na paglalayag sa karagatan. Nasa mabuting kalagayan ang kalihim, subalit binigyan naman ng first aide ang mga kasamahan nito na lulan ng barko. (Ulat ni Joy Cantos)</body>
<link>http://www.philstar.com/Article.aspx?articleId=130048&amp;publicationSubCategoryId=92</link>
</article>
<article>
<title>Imbestigasyon ng Kongreso sa SSS aprub sa Malaca&amp;ntilde;ang</title>
<author>Ely Saludar</author>
<date>
<month>August</month>
<day>13</day>
<year>2001</year>
</date>
<body>Pabor ang Malaca&amp;ntilde;ang sa nais ng Kongreso na imbestigahan ang Social Security System (SSS). Ayon kay Press Undersecretary Roberto Capco, matagal nang sinusuportahan ng Palasyo ang pagkalkal sa lahat ng anomalya sa umanoy maling pamamalakad sa SSS. Ito ang naging katugunan ng Mala&amp;ccedil;a&amp;ntilde;ang sa pahayag ng mga Kongresista na imbestigahan ang SSS dahil sa natuklasan nila na gumastos ang ahensiya ng P300 milyong piso noong nakalipas na dalawang pasko. Ito ay sinimulan ng imbestigahan ni dating SSS President Vitaliano Na&amp;ntilde;agas na nagpapatupad ng reporma na umano ay naging dahilan ng pagpro-protesta ng mga opisyal at empleyado. Kahit na wala na si Na&amp;ntilde;agas ay pina-iimbestigahan na rin ng Malaca&amp;ntilde;ang ang tatlong matataas na opisyal ng ahensiya sa Presidential Commission on Anti- Graft and Corruption hinggil sa anomalya. (Ulat ni Ely Saludar)</body>
<link>http://www.philstar.com/Article.aspx?articleId=130055&amp;publicationSubCategoryId=92</link>
</article>
<article>
<title>P13-B pork barrel isiningit sa 2002 budget?</title>
<author>Jess Diaz</author>
<date>
<month>August</month>
<day>13</day>
<year>2001</year>
</date>
<body>Hindi na kailangan umanong ipilit ng mga senador at mga kongresista na ipaglaan sila ng pork barrel sa 2002 budget, dahil umanoy naglaan na ang Malaca&amp;ntilde;ang ng P13 bilyong pondo para sa kanila. Sa pagsusuri na ginawa ng mga oposisyon solon sa panukalang P781 bilyong budget ni Pangulong Arroyo sa susunod na taon ay ipinapakita na kasama dito ang P3.4 bilyong Priority Development Assistance Fund (PDAF) na mas kilala sa tawag na Countrywide Development Fund (CDF). Bukod sa PDFA, mayroong P7.3 bilyong lump sum sa P44.3 bilyong budget ng Department of Public Work and Highways (DPWH) na umano ay isa ng tradisyon na dito kinukuha ng mga mambabatas ang kanilang mga pork barrel para sa kanilang mga ibat-ibang infrastructures projects. Dagdag rin dito na may P2 bilyong piso na gugulin para sa mga pagpapagawa ng mga school building na isa ring umanong pinagkukunan ng pondo ng mga mambabatas. Bukod pa sa mga nasabing mga pondo mayroon ding nakalaan na P18.8 bilyon ang Department of of Agriculture (DAR) para sa mga proyekto nitong farm to market roads, post harvest facilities, small irrigation canals at iba pang mga agricultural infrastructure. (Ulat ni Jess Diaz)</body>
<link>http://www.philstar.com/Article.aspx?articleId=130062&amp;publicationSubCategoryId=92</link>
</article>
<article>
<title>Malaca&amp;ntilde;ang pinayuhan si Misuari na igalang ang plebisito</title>
<author>Ely Saludar</author>
<date>
<month>August</month>
<day>13</day>
<year>2001</year>
</date>
<body>Hinikayat kahapon ng Malaca&amp;ntilde;ang si Autonomous Region for Muslim Mindanao (ARMM) Governor Nur Misuari na hayaan ang taumbayan ang magdesisyon kung dapat palawakin ang saklaw ng ARMM. Ito ay kaugnay sa idaraos na plebisito sa Agosto 14 na mahigpit namang tinututulan ng grupo ni Misuari at nagbanta ng kaguluhan o dadanak ng dugo gayundin ang pagkilos para iboykot ang eleksiyon. Kaya naman umapela ang Malaca&amp;ntilde;ang sa mga botante sa Mindanao na makiisa at lumahok sa plebisito para malaman ang kanilang boses at desisyon sa mga nasasakop ng ARMM. Sinabi ni Press Undersecretary Roberto Capco, isang magandang pagkakataon ang plebisito dahil dito ay malalaman na kung aling mga lalawigan ang nais na masaklaw ng ARMM para na rin sa pagsusulong ng kabuhayan sa Mindanao. Nilinaw din ng Malaca&amp;ntilde;ang na hindi na puwedeng iliban ang plebisito at handa na ang Comelec para dito. (Ulat ni Ely Saludar)</body>
<link>http://www.philstar.com/Article.aspx?articleId=130067&amp;publicationSubCategoryId=92</link>
</article>
<article>
<title>Pamilya Espinosa, pinayuhang kumalma</title>
<author>Ely Saludar</author>
<date>
<month>August</month>
<day>13</day>
<year>2001</year>
</date>
<body>Pinayuhan kahapon ng Malaca&amp;ntilde;ang ang pamilya Espinosa sa Masbate na maging mahinahon at huwag ilagay ang batas sa kanilang mga kamay. Ito ang tugon ng Malaca&amp;ntilde;ang sa naging babala ng kapatid na pinaslang na si Mayor Moises Espinosa Jr., na posibleng dumanak ang dugo sa lalawigan kung hindi agad maibibigay ang hustisya. Sinabi ni Press Undersecretary Roberto Capco na iniutos na ng Pangulong Arroyo ang malalimang imbestigasyon sa pagpaslang sa mayor na may hinalang may kinalaman sa pulitika kasabay ng pakikiramay sa mga naulilla ng biktima. Tiniyak ng Malaca&amp;ntilde;ang na igagawad ng pamahalaan ang kailangang katarungan ng biktima matapos ang proseso ng imbestigasyon. (Ulat ni Ely Saludar)</body>
<link>http://www.philstar.com/Article.aspx?articleId=130071&amp;publicationSubCategoryId=92</link>
</article>
<article>
<title>P250-B droga nailusot ni Ping - Corpus</title>
<author>Joy Cantos</author>
<date>
<month>August</month>
<day>14</day>
<year>2001</year>
</date>
<body>Umaabot sa P250 bilyong droga ang naipasok ng big-time international drug syndicate sa bansa partikular na mula sa mainland China at Hong Kong na kaalyado umano ni Senador Panfilo &amp;quot;Ping&amp;quot; Lacson sa ilegal drug operations na bahagi ng nakamal nitong bultu-bultong salapi na itinago nito sa ibang bansa. Ito ang pinasabog na panibagong kontrobersiya kahapon ni ISAFP chief, Col. Victor Corpus sa ginanap na press briefing sa Camp Aguinaldo. Ayon kay Corpus, naisagawa ng grupo ng drug syndicates na kinaaniban ni Lacson ang pagpapasok sa bansa ng nasabing bilyong halaga ng droga noong itoy kasalukuyan pang PNP chief at hepe ng binuwag na PAOCTF. Ilan sa mga droga ay ipinagbibili umano sa mga commercial districts sa bansa samantalang ang iba ay ibinenta ng sindikato sa ibayong dagat na karamihan ay galing sa mainland China at HK. Kasama umano ni Lacson sa malaking drug deal na ito ang isang Kim Wong na sinasabing mayroong koneksiyon sa HK Triad drug syndicate. Si Wong, ayon pa kay Corpus ang gumasta sa pangangampanya ni Lacson noong kumandidato itong senador at siya ring nagbabayad ng limang cellphone nito noong ito ang PNP chief. Sinabi ni Corpus na inihahanda na nila ang pagsasampa ng kasong kriminal laban kay Wong. Muli ring iginiit ni Corpus na walang bahid ng pulitika ang pagbubulgar niyang ito sa anomalya ni Ping. &amp;quot;I want to clear to the public, our expose has no political motivation. Drug money can rule this country under the influence of narcopolitics if we will not act on it,&amp;quot; depensa pa ni Corpus upang harangin ang umanoy ambisyon ni Lacson na kumandidatong presidente sa 2004. Inihayag pa ni Corpus na hindi siya titigil sa pagpapasabog ng kontrobersiya laban kay Lacson hanggat hindi pinasisimulan ng Senado ang imbestigasyon laban sa katiwalian ng opisyal. Nagbanta rin si Corpus na may ilulutang silang 17-anyos na mayamang Chinese na nakaligtas matapos tangkaing paslangin ng kidnap-for-ransom gang na minamaniobra umano ni Lacson. &amp;quot;Pag lumabas ito, patay sila,&amp;quot; banta pa ni Corpus kung saan ay patuloy pa rin nilang kinukumbinsi ang biktima na tumestigo laban sa senador. (Ulat ni Joy Cantos)</body>
<link>http://www.philstar.com/Article.aspx?articleId=130157&amp;publicationSubCategoryId=92</link>
</article>
<article>
<title>Corpus binigyan ng 15-araw ng Ombudsman vs Lacson</title>
<author>Grace Amargo</author>
<date>
<month>August</month>
<day>14</day>
<year>2001</year>
</date>
<body>Tiniyak kahapon ng tanggapan ng Ombudsman na isusumite na ni Intelligence Service of the Armed Forces of the Philippines (ISAFP) Chief, Col. Victor Corpus ang mga ebidensiya at dokumento laban kay Sen. Panfilo Lacson kaugnay sa kinasasangkutan nitong money laundering. Ayon kay Ombudsman Aniano Desierto, binigyan ng kanyang tanggapan ng 15-araw si Corpus upang mangalap ng mga dokumento at ebidensiyang magpapatunay laban sa alegasyon nito kay Lacson. Sinabi ni Desierto na nangako si Corpus na isusumite nito sa lalong madaling panahon ang mga nasabing dokumento upang maisulong ang alegasyon laban kay Lacson at masampahan ito ng kaukulang kaso. Una ditoy pinadalhan ng subpoena ng tanggapan ng Ombudsman ang mga miyembro ng ISAFP na sangkot sa nabanggit na usapin upang magbigay ng kanilang statements. Magugunita na una ng ibinulgar ni Corpus na mayroong mga tagong salapi si Lacson at ang asawa nitong si Alice sa Hong Kong at mga pag-aari sa Estados Unidos. Sina Lacson at dating pangulong Estrada umano ay mayroong salaping nagkakahalaga ng mahigit na $700M sa naturang bansa. (Ulat ni Grace Amargo)</body>
<link>http://www.philstar.com/Article.aspx?articleId=130164&amp;publicationSubCategoryId=92</link>
</article>
<article>
<title>Sec. Reyes pikon na, handang mag-resign</title>
<author>Joy Cantos</author>
<date>
<month>August</month>
<day>14</day>
<year>2001</year>
</date>
<body>&amp;quot;I can go anytime.&amp;quot; Ito ang mahinahong tugon kahapon ni Defense Secretary Angelo Reyes sa gitna na rin ng panawagan ng oposisyon na magbitiw na ito sa tungkulin bunga ng kabiguan ng militar na maresolba ang hostage crisis na kinasasangkutan ng mga bandidong Abu Sayyaf. Kasabay nito, hinamon ni Reyes ang mga kritiko na sa halip na pintasan ang operasyon ng AFP sa Basilan ay mas makabubuti anya na magsuot ang mga ito ng boots at uniporme ng militar at tumulong sa pagtugis sa mga bandido nang sa gayon ay malaman ng mga ito ang dinaranas na problema ng mga sundalong sumasagupa sa mga kalaban. Sinabi nito na walang problema sa kanya kung hindi kumpirmahin ng Commission on Appointments (CA) ang pagtatalaga sa kanya bilang kalihim ng Defense. Tiwala siyang malalansag ng AFP ang Abu Sayyaf sa itinakda nitong palugit na hanggang buwan ng Nobyembre o maaaring mas maaga kung saan ay hindi na niya kinakailangang hintayin ang nasabing buwan kung dapat na siyang bumaba sa posisyon. Magugunita na ilang kongresista at senador ang naggiit na imbestigahan ang kabiguan ng militar na malansag kaagad ang Abu Sayyaf at mailigtas ang mga bihag. (Ulat ni Joy Cantos)</body>
<link>http://www.philstar.com/Article.aspx?articleId=130171&amp;publicationSubCategoryId=92</link>
</article>
<article>
<title>30 Pinoy seamen nanganganib sa UAE</title>
<author>Rose Tamayo/Butch Quejada</author>
<date>
<month>August</month>
<day>14</day>
<year>2001</year>
</date>
<body>Dumulog ang mga asawat magulang ng 30 Pinoy seamen sa tanggapan ni Overseas Workers Welfare Administration (OWWA) chief Wilhelm Soriano para umapela sa gobyerno ng United Arab Emirates (UAE) na palayain ang nasabing seamen na kasalukuyang nakakulong doon at nanganganib na habambuhay na makulong sa kasong &amp;quot;bank fraud scheme.&amp;quot; Ang nasabing mga seamen na pawang empleyado ng Gulf Agency Company (GAC Marine) ay nakakulong sa Al Wathba Central Prison matapos maaresto noong Enero 16, 2001. Nabatid na sinampahan ng kasong estafa ng UAE ang mga seamen matapos gamitin ang kanilang mga pangalan ng kanilang manager na nagngangalang Stanley Pereira, isang Indian national ng GAC Marine sa ibat ibang loan sa apat na banko na kinabibilangan ng Standard Chartered Bank, Anz Grindlays, ABN Amro Bank at Ras Al Khaima Bank sa Abu Dhabi. Nangutang ng halagang DHS 2.9M dirhams o P38 milyon ang nasabing Indian sa apat na banko sa UAE at ginawang collateral nito ang mga pangalan at posisyon ng nasabing mga Pinoy seamen. Hindi umano alam ng nasabing mga Pinoy na ang pinaglagdaang dokumento sa kanila ni Stanley ay gagamitin sa gagawin nitong loans. Ang buong akala umano ng mga ito ay bibigyan sila ng Indian national ng salary loans. Nakasaad sa kanilang nilagdaang dokumento na wala silang pananagutan sa anumang pagkakautang ni Stanley bukod sa dalawa nitong mga anak na sina Paul at Sony Pereira na ginawa rin nitong collateral. Inamin din ni Stanley sa mga awtoridad ang krimen at pinawalang sala ang mga Pinoy seamen. Si Stanley ay nagtatago ngayon sa bansang India samantala ang anak nitong si Sony ay nakakulong sa Ras Al Khaimah Prison dahilan sa pagkakasangkot sa pangungutang ng ama. Tiniyak ni Soriano na ginagawa ng pamahalaan ang lahat upang mapawalang sala at makauwi ng bansa ang mga nakakulong na seamen. Nagpalabas na umano ng kautusan si Pangulong Arroyo sa Department of Foreign Affairs at ilan pang concerned agencies para kausapin si Sheik Said, ang presidente ng UAE hinggil sa naturang apela. (Ulat ni Rose Tamayo/Butch Quejada)</body>
<link>http://www.philstar.com/Article.aspx?articleId=130178&amp;publicationSubCategoryId=92</link>
</article>
<article>
<title>Pork barrel fund inamin ng Malaca&amp;ntilde;ang</title>
<author>Ely Saludar/Lilia Tolentino</author>
<date>
<month>August</month>
<day>14</day>
<year>2001</year>
</date>
<body>Kinumpirma ng Malaca&amp;ntilde;ang na mayroong pork barrel fund ang mga mambabatas na nakapaloob sa 2002 national budget na isinumite na sa Kongreso. Ayon kay Budget Secretary Emilia Boncodin, mayroon nang probisyon sa pambansang budget kada taon na nagtatalaga ng P3.3 billion para sa priority development assistance fund o dating countrywide development fund na mas kilala bilang pork barrel. Ani Boncodin, walang iregularidad at normal lamang ang mga pondong inilaan para sa mga kongresista at senador na nakapaloob sa taunang budget. Nilinaw ni Boncodin na hindi na ngayon puwedeng ipamili ng bigas ang laang pondo para sa priority development assistance fund. (Ulat nina Ely Saludar/Lilia Tolentino)</body>
<link>http://www.philstar.com/Article.aspx?articleId=130183&amp;publicationSubCategoryId=92</link>
</article>
<article>
<title>Villar, Legarda tig-isang komite na lang</title>
<author>Rudy Andal</author>
<date>
<month>August</month>
<day>14</day>
<year>2001</year>
</date>
<body>Sumuko na rin ang mayorya ng Senado sa filibuster na isinasagawa ni Senador Sergio Osme&amp;ntilde;a III matapos na pumayag na ang mga ito na bigyan na lamang ng tig-isang komite sina Senate President pro Tempore Manuel Villar at Senate Majority Floor Leader Loren Legarda. Ito ang isang inihayag ni Senate Minority Leader Aquilino Pimentel Jr., matapos ang kanilang isinagawang magkahiwalay na caucus na kung saan ay kanila nang pinaplantsa kung kani-kanino nila ipamamahagi ang 11 komite na ibinigay sa kanila ng mayorya. Tanging maiiwanan na lamang kay Villar ay ang committee on agriculture at pumayag naman itong iwan ang committee on banks, financial institution and currencies habang maiiwan naman kay Legarda ang committee on rules at inalis naman dito ang committee on accounts. Ito ay matapos na masayang ang isang linggo ng Senado nang kanain ni Osme&amp;ntilde;a ng pagharang sa pag-apruba ng mga komiteng ipapamahagi ng mayorya dahilan sa iginiit ng mayorya ang pagbibigay ng tig-dalawang komite kina Villar at Legarda na mariing tinutulan ng oposisyon. Naniniwala ang magkabilang kampo na mauumpisahan na ng maayos ang pamimigay ng committee chairmanship sa bawat senador at mauumpisahan na ang trabahong nabinbin ng mahigit nang isang linggo. Narito ang mga listahan na ng mga committee chairmanship ng bawat Senador upang makapagsimula na ang mga itos a pagtalakay sa mga panukalang batas at resolusyon na inihain sa kanila. Committee Chairman 1. Blue Ribbon - Joker Arroyo 2. Accounts - John Osme&amp;ntilde;a 3. Agrarian Reform 4. Agriculture and Food - Manny Villar 5. Banks, Financial Institution and Currencies - Ramon Magsaysay Jr. 6. Civil Service and Government Reorganization - Tessie Aquino-Oreta 7. Constitutional Amendments, Revisions of Codes and Laws - Edgardo Angara 8. Cooperatives - Rodolfo Biazon 9. Cultural minorities - Juan Flavier 10. Economic Affairs 11. Education, Arts and Culture - Renato Cayetano 12. Electoral Reforms, Suffrage and Peoples Participation - Edgardo Angara 13. Energy - Renato Cayetano 14. Environment and Natural Resources - Robert Jaworski 15. Ethics and Privileges - Francis Pangilinan 16. Finance - John Osme&amp;ntilde;a 17. Foreign Relations - Blas Ople 18. Games, Amusement and Sports - Robert Barbers 19. Government Corporations and Public Enterprises 20. Health and Demography - Juan Flavier 21. Justice and Human Rights - Francis Pangilinan 22. Labor, employment and Human Resource development - Ramon Revilla 23. Local Government - John Osme&amp;ntilde;a 24. National Defense and Security - Ramon Magsaysay Jr. 25. Peace, Unification Reconciliation - Gringo Honasan 26. Public Information and Mass Media 27. Public Order and Illegal Drugs - Robert Barbers 28. Public Services - Joker Arroyo 29. Public Works - Ramon Revilla 30. Rules - Loren Legarda 31. Science and Technology - Ramon Magsaysay Jr. 32. Social Justice, Welfare and Rural Development - Noli de Castro 33. Tourism - Noli de Castro 34. Trade and commerce - Ralph Recto 35. Urban Planning, Housing and Resettlement - Francis Pangilinan 36. Ways and Means - Ralph Recto 37. Youth, women and Family relations - Luisa Ejercito-Estrada Iminungkahi pa ni Pimentel na pagsamahin na lamang ang committees on constitutional amendments, revisions of codes and laws of Electoral reforms, suffrage and peoples participation sa iisa na lamang komite na kinatigan naman ng lahat ng Senador. Itinalaga din sina Senators Serge Osme&amp;ntilde;a, Panfilo Lacson at Vicente Sotto III bilang Assistant Minority Leader. Inihayag pa ni Pimentel na ang iba pang komite na hindi nila nalagyan ng chairmanship ay kanila na lamang ihahayag ngayon (August 14) upang makumpleto ang lahat ng ito. (Ulat ni Rudy Andal)</body>
<link>http://www.philstar.com/Article.aspx?articleId=130187&amp;publicationSubCategoryId=92</link>
</article>
<article>
<title>Aide ni Rosebud ginulpi ng bata ni Ping</title>
<author>Joy Cantos</author>
<date>
<month>August</month>
<day>15</day>
<year>2001</year>
</date>
<body>Hinigpitan kahapon ang seguridad kay Mary Rose Ong, alias &amp;quot;Rosebud&amp;quot;, prime witness laban kay Sen. Panfilo Lacson matapos na mabunyag na isang koronel na kilalang malapit sa senador ang pilit na naghahanap sa kanyang pinagtataguan. Pinagbubugbog ni Supt. John Campos, umanoy bata ng senador at dating live-in partner ni Ong, si Dominador &amp;quot;Teng&amp;quot; Bartolata, 25, nagsisilbing security aide ni Ong sa loob ng 11 taon matapos tumanggi ang huli na ituro ang pinagtataguang safehouse ni Ong at sa dalawa nitong anak. Sa reklamo ni Bartolata, naganap ang panggugulpi sa harapan ng Petron gas station na nasa panulukan ng Connecticut st. at Edsa sa Greenhills, San Juan bandang alas-9:30 ng gabi kamakalawa. Sinabi ni Bartolata na pinipilit umano siya ni Campos na aminin ang pinagtataguan ni Ong at mga anak nito at nang hindi nito sabihin ay ginulpi siya. Isang ISAFP agent na kasama ni Bartolata ang umawat kaya natigil ang pambubugbog. Sa pahayag ng nasabing agent, si Campos ay may kasamang isang lalake na nanatili sa loob ng nakaparadang Honda Civic car na may plakang UKY 201 habang nagaganap ang pambubugbog. Nangangamba ang biktima na balikan siya ng suspek matapos magbanta ang huli. Nakatakdang magsampa ng kaukulang kaso si Bartolata laban kay Campos. Matatandaan na si Rosebud na kilala rin sa bansag na Mata Hari ay dating Chinese interpreter ng nabuwag na Presidential Anti-Organized Crime Task Force na pinamumunuan noon ni Lacson. Si Ong ay bahagi rin ng joint military at police team na kamakailan ay nagtungo sa Amerika para kumalap ng ebidensiya laban kay Lacson partikular sa umanoy multi-milyong bank accounts nito at iba pang ari-arian sa nasabing bansa. Si Campos ay matatandaang isinangkot rin ni Ong kasama si Lacson at iba pang tauhan nito sa umanoy pagpatay sa limang Chinese nationals na dinukot ng mga ito at pinatutubos kapalit ng milyong halaga ng ransom money. (Ulat ni Joy Cantos)</body>
<link>http://www.philstar.com/Article.aspx?articleId=130279&amp;publicationSubCategoryId=92</link>
</article>
<article>
<title>Ipinakitang larawan ni Corpus'di ako - Kim Wong</title>
<author>Rudy Andal at llen Fernando</author>
<date>
<month>August</month>
<day>15</day>
<year>2001</year>
</date>
<body>Wong mistake! Naging tampulan ng katatawanan ang ipinakitang litrato ni ISAFP chief, Col. Victor Corpus na larawan umano ni Kim Wong na umanoy kaibigan ni Sen. Lacson, matapos matuklasan na ang nasa litrato ay hindi si Wong kundi si Stephen Villaflor, ang deputy chief of staff sa Senado ni Sen. Robert Barbers. Kahapon ay napilitang lumantad si Kim Wong para linawing hindi siya ang nasa larawan. Maging si Lacson ay natawa lamang sa huling &amp;quot;bomba&amp;quot; na pinasabog ni Corpus matapos na magpakita ng litrato na malayong-malayo sa hitsura ni Kim Wong na kanyang kaibigang may-ari ng mga resaurant. Ayon kay Lacson, kung talagang nasa extensive probe nila ang sinasabing Kim Wong na drug lord, bakit naghanap sila ng litrato ni Kim hanggang sa mapunta pa sila sa bahay nito at pilit na nanghihingi ng larawan. Kasabay nito, hinamon ni Kim Wong si Corpus na sampahan siya ng kaso sa korte kung mapapatunayan sangkot siya sa Hong Kong triad drug syndicate. Ayon kay Kim Wong sa isang panayam, tahasang binatikos nito si Corpus matapos na idawit ng opisyal ang kanyang pangalan na kasapakat umano siya ni Senador Lacson sa pag-aangkat at pagkalusot ng P250 milyong droga sa bansa. Sinabi ni Wong, nagmamay-ari ng mga restaurant sa may Harbor View sa Roxas Blvd., Ermita, Maynila, na ordinaryo lamang umano siyang negosyante at labis na umanong naapektuhan ang kanyang pamilya sa pagkakadawit ng kanyang pangalan sa droga. &amp;quot;Ang mga anak ko, kinakantiyawan na sa kanilang school dahil sa isyu, pamilyo ko naaapektuhan na,&amp;quot; ani Wong. Si Wong ay sinasabing malapit na kaibigan nina Manila Mayor Lito Atienza, Chief Supt. Avelino Razon, Director Hermogenes Ebdane, Lacson at ilang hukom. Sa panayam kay Razon, nasangkot na ang pangalang Kim Wong sa droga may ilang taon na ang nakakalipas subalit na-klaro umano si Wong sa Narcotics Command sa Camp Crame nang siya (Wong) ay personal na magtungo roon upang pabulaanan ang alegasyon. Sinabi pa ni Razon na nagkakaedad ng 55 ang sinasabing Wong na sangkot sa droga habang si Wong na kanilang kaibigan ay nasa pagitan lamang ng 35-40. Kaugnay nito, sinabi naman ng ilang opisyal ng PNP na kuwestiyonable ang biglang pag-angat ng kabuhayan ni Wong dahil sa isang negosyo lamang ang kanyang hinahawakan subalit sa kasalukuyan ay may ilang negosyo na ito at magagarang sasakyan. Ayon naman sa source, mahilig umanong magregalo at makipagkaibigan si Wong sa mga mataaas na opisyal ng pamahalaan at hindi lamang cellphone kundi sasakyan ang kanyang madalas na iregalo. (Ulat nina Rudy Andal at llen Fernando)</body>
<link>http://www.philstar.com/Article.aspx?articleId=130286&amp;publicationSubCategoryId=92</link>
</article>
<article>
<title>Dollar speculation gagawing krimen</title>
<author>Malou Rongalerios</author>
<date>
<month>August</month>
<day>15</day>
<year>2001</year>
</date>
<body>Hindi lamang pagmumultahin kundi ibibilanggo na rin ang mga dollar speculators na nagpapahirap sa ekonomiya ng bansa sa sandaling maging isang krimen ang dollar speculation. Ayon kay Negros Occidental Rep. Apolinario Lozada, panahon na para bigyan ng mabigat na parusa ang dollar speculation dahil isa itong paraan para isabotahe ang ekonomiya. Magugunita na ilang banko ang pinatawan ng multa ng Bangko Sentral ng Pilipinas dahil sa pagiging dollar speculators. Sinabi ni Lozada na hanggat hindi nagpapasa ng isang batas ang Kongreso na magpapataw ng mas mabigat na parusa at matagal na pagkabilanggo sa mga dollar speculators ay siguradong hindi pa rin titigil ang mga ito dahil kayang-kaya nilang bayaran ang ipinapataw na multa. (Ulat ni Malou Rongalerios)</body>
<link>http://www.philstar.com/Article.aspx?articleId=130293&amp;publicationSubCategoryId=92</link>
</article>
<article>
<title>2002 budget babaguhin ng Kongreso</title>
<author>Malou Rongalerios</author>
<date>
<month>August</month>
<day>15</day>
<year>2001</year>
</date>
<body>Ayon kay Albay Rep. Joey Salceda, vice chairman ng House Committee on Appropriations, hindi mabibigyan ng sapat na atensyon ang mga mahihirap kung susundin ang panukalang budget na isinumite ng Malaca&amp;ntilde;ang. Sa ginawang masusing pag-aanalisa ng mga economic experts sa House of Representatives, lumilitaw na hindi makatutugon ang pamahalaan sa mga pangakong binitiwan ni Pangulong Arroyo sa kanyang State of the Nation Address kung susundin ang General Appropriations Act of 2002. Sinabi ni Salceda na base na rin sa panukala, binawasan ang pro-poor expenditures kabilang na ang alokasyon sa edukasyon, housing, social welfare at pang-kalusugan. Magugunitang ipinangako ng Pangulo sa kanyang SONA na simula sa taong 2002 ay magkakaroon ng malaking pagbabago sa larangan ng edukasyon, paggawa at pabahay upang maiangat ang pamumuhay ng mga mahihirap na Pilipino. Aabot sa 25% ang babawasin sa budget ng social sectors kabilang na ang DSWD, Lingap at housing. (Ulat ni Malou Rongalerios)</body>
<link>http://www.philstar.com/Article.aspx?articleId=130300&amp;publicationSubCategoryId=92</link>
</article>
<article>
<title>Erap pinayagang makalabas para makapagsampa ng 100M libel vs Corpus</title>
<author>Malou Rongalerios</author>
<date>
<month>August</month>
<day>15</day>
<year>2001</year>
</date>
<body>Pinayagan na ng Sandiganbayan na makalabas sa Veterans Memorial Medical Center (VMC) si dating Pangulong Estrada para personal nitong maisampa ang P100 milyong libel suit laban kay ISAFP chief, Col. Victor Corpus. Sa dalawang pahinang resolusyon, pumayag kahapon ang Third Division ng Sandiganbayan na makalabas kahit sandali si Estrada para maisampa ngayong araw na ito sa piskalya ng Pasig City ang P100M libel suit. Sinabi ni Associate Justice Anacleto Badoy Jr., chairman at mga kasamahang sina Associate Justices Teresita Leonardo-de Castro at Ricardo Ilarde na mahalaga ang kahilingan ni Estrada kaya nila ito pinagbigyan. Hindi naman nagsampa ng mosyon ang Office of the Ombudsman upang tutulan ang kahilingan ng dating pangulo. Pangangasiwaan ng PNP ang pagpunta ni Estrada sa Pasig City at ang pagbalik nito sa Veterans. Ang libel ay matapos isangkot ni Corpus sina Estrada at Sen. Panfilo Lacson na nagtatago umano ng multi-milyong dollar accounts sa ibang bansa na sinasabing nagmula sa illegal activities. (Ulat ni Malou Rongalerios)</body>
<link>http://www.philstar.com/Article.aspx?articleId=130304&amp;publicationSubCategoryId=92</link>
</article>
<article>
<title>Sydney massacre... anak ang suspek ?</title>
<author>Ellen Fernando</author>
<date>
<month>August</month>
<day>15</day>
<year>2001</year>
</date>
<body>Lumilitaw na si Joseph Sef Gonzales ang umanoy responsable sa naganap na masaker sa kanyang pamilya noong Hulyo 10, 2001 sa kanilang bahay sa Sydney, Australia. Ayon sa isang source sa Department of Foreign Affairs (DFA), isang diplomat na ayaw magpabanggit ng pangalan ang nagsabi na lumalabas sa pagsisiyasat ng Australian police na si Sef, 20, ang umanoy pumatay sa kanyang mga magulang na sina Ted at Loiva Gonzales at kapatid nitong si Claudine. Nabatid sa isang report na sapat na umano ang nakalap ng Australia police na ebidensiya laban kay Sef matapos na makumpirma na may kinalaman ito sa naturang karumal-dumal na krimen. Dahil dito, nakatakdang magsampa ng kaso ang Australian police laban kay Sef na ngayon ay pinaghahanap ng awtoridad. Base sa mga naging testimonya ng malapit na kaibigan ni Sef, may sama ng loob ang binata sa kanyang magulang dahil sa madalas na umanoy pagmamaltrato sa kanya (Sef). Natuklasan na binubugbog umano ng kanyang pamilya si Sef na isang karate expert kapag nasa loob siya ng kanilang tahanan. Bukod dito, aalamin din ng pulisya ang balita na gumagamit ng cocaine si Sef. Sa pinakahuling impormasyong ito na nakalap sa DFA, tumutugma naman sa naunang inihayag ni National Bureau of Investigation Dir. Reynaldo Wycoco kahapon na ang suspek sa Gonzales massacre ay isang Pilipino na naging Australian national. Magugunita na noong nasabing araw base sa panayam kay Sef ay natagpuan umano nito ang kanyang pamilya na duguan sa loob ng kanilang tahanan at tadtad ng saksak. Ayon kay Sef, wala umano siya sa kanilang tirahan nang maganap ang pamamaslang dahil kasama niya sa labas ang kanyang mga barkada. (Ulat ni Ellen Fernando)</body>
<link>http://www.philstar.com/Article.aspx?articleId=130308&amp;publicationSubCategoryId=92</link>
</article>
<article>
<title>Paggamit ng pork barrel guguwardiyahan</title>
<author>Lilia Tolentino</author>
<date>
<month>August</month>
<day>15</day>
<year>2001</year>
</date>
<body>Mahihirapan na ngayong magkaroon ng kalokohan sa paggastos ng P3.39 bilyong pork barrel o priority development assistance fund dahil may sapat na pananggalang na itinakda ang Malaca&amp;ntilde;ang laban sa pangungupit ng pondo ng mga kongresista. Ayon kay Budget Secretary Emilia Boncodin, upang maiwasan na maulit ang anomalya sa paggamit ng pork barrel fund, hihigpitan na ang pagpapatupad ng mga proyektong pinaglalaanan ng pondo. Iaanunsiyo na rin umano kung anu-anong proyekto ang paggagamitan ng pork barrel. Ang sistemang ito, ani Boncodin ang siya ring sasawata sa pagkakaroon ng &amp;quot;ghost projects.&amp;quot; &amp;quot;May titingin na hindi lang taga-gobyerno kundi taga-pribadong sektor para kahit paano ay magkaroon ng deterrence doon sa kung ano mang binabalak na komisyon sa mga proyektong yan,&amp;quot; pahayag ni Boncodin. (Ulat ni Lilia Tolentino)</body>
<link>http://www.philstar.com/Article.aspx?articleId=130309&amp;publicationSubCategoryId=92</link>
</article>
<article>
<title>Kim Wong umeskapo na!</title>
<author>Joy Cantos at Butch Quejada</author>
<date>
<month>August</month>
<day>16</day>
<year>2001</year>
</date>
<body>Matapos idawit ang kanyang pangalan sa illegal na droga at sa umiinit na away nina Intelligence Service of the Armed Forces of the Philippines (ISAFP) chief, Col. Victor Corpus at Senador Panfilo Lacson, tumakas na umano palabas ng bansa ang kontrobersiyal na negosyanteng si Kim Wong. Si Wong ay umalis dakong alas-6:45 noong Martes ng gabi lulan ng PAL flight PR-310 Airbus A-340 patungong Xiamen, China via Hong Kong. Dumaan ito sa Ninoy Aquino International Airport Centennial Terminal 2 at malayang nakapuslit ng bansa dahil sa kawalan ng &amp;quot;hold departure order&amp;quot; laban dito. Base sa ilang report, ang paglabas ni Wong sa bansa ay para &amp;quot;magpalamig&amp;quot; muna sa pagkairita kay Corpus. Matatandaang isinangkot ni Corpus ang pangalan ni Wong bilang taga-areglo umano sa mga kaso ni Lacson kayat ang mga itoy hindi nagtatagal sa anumang korte, maliban pa sa pagbibigay proteksiyon sa ilang lokal na opisyal na malalapit nitong kaibigan. Idinawit din ni Corpus si Wong na umanoy kaanib ng Hong Kong Triad drug syndicate at kasapakat ni Sen. Lacson sa pag-aangkat at pagkalusot ng P250 milyong droga sa bansa. Itinanggi ng negosyante na mayroong siyang illegal activities bagkus siya ay isang lehitimong mangangalakal lamang na maraming kaibigan sa pulitika, law enforcement, executive at judiciary dahil sa likas siyang palakaibigan. Mahilig umanong magregalo at makipagkaibigan si Wong sa matataas na opisyal ng pamahalaan at hindi lamang cellphone kundi sasakyan ang kanyang madalas na iregalo. Kabilang sa mga kaibigan na nabanggit ay sina Manila Mayor Lito Atienza, C/Supt. Avelino Razon at Lacson. Muli umanong babalik si Wong sa bansa para harapin ang mga alegasyon at kasong isasampa sa kanya. Sinabi pa ni Wong na ipinaubaya na niya sa kanyang mga abogado ang lahat ng legal na aksiyon laban kay Corpus. (Ulat nina Joy Cantos at Butch Quejada)</body>
<link>http://www.philstar.com/Article.aspx?articleId=130389&amp;publicationSubCategoryId=92</link>
</article>
<article>
<title>Kudeta ng YOU ? minaliit ng Malaca&amp;ntilde;ang</title>
<author>Lilia Tolentino</author>
<date>
<month>August</month>
<day>16</day>
<year>2001</year>
</date>
<body>Hindi sineryoso ng Malaca&amp;ntilde;ang ang bantang pinalabas ng YOU o Young Officers Union na maaring maglunsad ng kudeta ang mga sundalo ng Armed Forces of the Philippines kung hindi aaksiyunan ng pamahalaan ang umanoy mga iregularidad na nagaganap sa gobyerno. Sa isang press briefing, sinabi ni Presidential Spokesman Rigoberto Tiglao na walang karapatan ang YOU na gumawa ng ganitong banta dahil ang mga military officials ay may tungkuling tumalima sa kanilang chain of command. Bukod dito, sinabi ni Tiglao na noong mga nakaraang panahon gumawa rin ng ganitong banta ang YOU subalit hindi naman natiyak kung sino ang nagpalabas ng ganitong babala. Inihayag pa ni Tiglao na ang Presidente ay kuntento naman sa liderato nina Defense Secretary Angelo Reyes at AFP Chief of Staff Gen. Diomedio Villanueva at may tiwala siyang hindi lalabagin ng mga ito ang chain of command. (Ulat ni Lilia Tolentino)</body>
<link>http://www.philstar.com/Article.aspx?articleId=130399&amp;publicationSubCategoryId=92</link>
</article>
<article>
<title>Erap hindi sumipot sa pagsampa ng libel vs Corpus</title>
<author>Danilo Garcia</author>
<date>
<month>August</month>
<day>16</day>
<year>2001</year>
</date>
<body>Hindi sumipot kahapon si dating Pangulong Estrada sa Pasig City Prosecutors Office upang isampa ang kasong libelo laban kay Intelligence Service of the Armed Forces of the Philippines chief, Col. Victor Corpus at sa pahayagang Philippine Daily Inquirer. Nabigo sa paghihintay ang mga miyembro ng media at pulisya na magbibigay ng seguridad kahapon matapos na bigyan ng pahintulot ng Sandiganbayan si Estrada upang makalabas sa Veterans Memorial Medical Center (VMMC) sa Quezon City at personal na makapagbigay ng kanyang sinumpaang salaysay. Nakatakda sanang magpakita ito kay Rizal Provincial Chief Prosecutor Gregorio Arizala, na siyang may hurisdiksyon sa San Juan, Metro Manila. Sinabi naman ni Arizala na maaari rin namang magsampa ng kaso si Estrada sa Makati Prosecutors Office dahil sa dito naiimprenta ang artikulo ng Inquirer laban sa kanya. Inihayag ni Estrada ang pagsasampa ng kasong libelo laban kay Corpus at sa Inquirer matapos na lumabas ang ulat ng pagkakaroon umano ng iligal na dollar bank accounts nila ng asawang si Sen. Loi Ejercito at Sen. Panfilo Lacson sa Estados Unidos at Hong Kong. Sinabi naman ng mga abogado ni Estrada na maaaring ngayong Huwebes na lamang nila isasampa ang mga kaso upang ganap nilang mapag-aralan ito. (Ulat ni Danilo Garcia)</body>
<link>http://www.philstar.com/Article.aspx?articleId=130406&amp;publicationSubCategoryId=92</link>
</article>
<article>
<title>Boracay mansion ni Laarni babawiin na</title>
<author>Grace Amargo</author>
<date>
<month>August</month>
<day>16</day>
<year>2001</year>
</date>
<body>Nakahanda na ang tanggapan ng Ombudsman at ng Department of Justice (DOJ) na bawiin ang mga ari-arian ni dating Pangulong Estrada, partikular ang Boracay mansion sa Quezon City na umanoy ibinigay nito sa starlet na si Laarni Enriquez. Sa isang pulong-balitaan, sinabi ni Ombudsman Aniano Desierto na muling nagsumite ang panig ng prosecution ng tinatawag na adverse claim sa Register of Deeds upang bigyan pa rin ng babala ang sinumang magnanais na bumili nito. Una nang nagsumite ang Ombudsman ng nasabing adverse claim sa Land Registration Authority (LRA) at sa Makati Regional Trial Court para bigyan din ng babala ang isang negosyante na nais bumili ng lote ni Estrada na nasa Forbes Park, Makati. Nabatid na ang nasabing lote ay iniregalo umano ni Estrada sa mag-asawang Jackie at Beaver Lopez noong ikinasal ang mga ito. Ayon pa rin kay Desierto, ang pagsasampa ng adverse claim ay bahagi pa rin ng paghahanda upang agad na mabawi ang mga ari-ariang pag-aari ni Estrada. Sinabi ni Desierto na dapat lamang na mabawi ng pamahalaan ang mga nasabing ari-arian dahil sa ang mga itoy nabili ni Estrada sa pamamagitan ng umanoy ill-gotten wealth nito na nakuha sa kaban ng bayan. (Ulat ni Grace Amargo)</body>
<link>http://www.philstar.com/Article.aspx?articleId=130413&amp;publicationSubCategoryId=92</link>
</article>
<article>
<title>Cardiovascular tax sa yosi hiling</title>
<author>Malou Rongalerios</author>
<date>
<month>August</month>
<day>16</day>
<year>2001</year>
</date>
<body>Dahil sa dumaraming bilang ng mga Pilipino na nagkakasakit sanhi ng paninigarilyo, hiniling kahapon ni Leyte Rep. Ted Failon na taasan ng 3 porsyento ang buwis na ipinapataw sa sigarilyo. Sa ngayon ay isa sa tatlong Pilipino na may edad na kinse pataas ang regular na umanong naninigarilyo, samantalang isang Pinoy naman ang namamatay sa bawat 30 minuto dahil sa sakit na may kinalaman sa mahabang panahon na paggamit ng tabako. Sinabi ni Failon na siguradong mababawasan ang mga mahihilig mag-yosi kung papatawan ng 3% cardiovascular tax ang mga cigarette products bilang social costs ng mapanganib nitong epekto sa mga naninigarilyo. Alam naman umano ng lahat ang masamang epekto ng sigarilyo sa katawan, subalit dahil sa nakahiligan na ito ay napakahirap na ring iwasan. Nilinaw ni Failon na ang karagdagang cardio health tax ay gagamitin para sa pagtatatag ng Special Cardiovascular Fund na magpi-finance at magtataguyod sa isang komprehensibong heart at lung center program para sa prebensyon at paggagamot sa mga karamdamang bunga ng paninigarilyo. Hiwalay ang nasabing cardio health tax sa income, excise at value added tax na ibinabayad ng mga manufacturer ng sigarilyo sa Bureau of Internal Revenue. Hindi rin papayagan sa nasabing panukalang batas ang pagpapataw ng mga manufacturers ng additional charges sa publiko para mabawi ang ibabayad na karagdagang 3 porsyentong tax. Ang mga lalabag ay papatawan ng pagkabilanggo mula 6 hanggang 12 taon. (Ulat ni Malou Rongalerios)</body>
<link>http://www.philstar.com/Article.aspx?articleId=130419&amp;publicationSubCategoryId=92</link>
</article>
<article>
<title>Murang pabahay laan sa mga empleyado ng gobyerno</title>
<author>Angie dela Cruz</author>
<date>
<month>August</month>
<day>16</day>
<year>2001</year>
</date>
<body>Lumagda sa isang kasunduan ang Department of Environment and Natural Resources (DENR) sa pagitan ng Departments of Interior and Local Govt, National Defense, Education at Transportation and Communication para paglaanan ng murang pabahay ang lahat ng mga rank-and-file na empleyado ng naturang mga ahensya ng pamahalaan. Ang kasunduan ay kapapalooban ng may 5,000 pabahay para sa kanilang mga empleyado na itatayo sa Garden City sa Brgy. Cuyambay, Tanay, Rizal. &amp;quot;Nagkapit-bisig kami upang pagsamahin ang aming mga kakayahan upang magtayo ng isang low-cost model housing community para sa mga kawani ng gobyerno. Ito ay tutugon sa mithiin ng mga rank-and-file employees para sa isang disente at abot-kayang pabahay,&amp;quot; pahayag ni DENR Secretary Heherson Alvarez. Sa kasunduan, nangako ang DND na magtatayo ito ng isang ospital sa nabanggit na lugar at magpapahiram ng mga sasakyan samantalang ang communications equipment dito ay magmumula sa DOTC. Magsasagawa naman ng 24-oras na pagpapatrulya ang DILG para sa seguridad ng komunidad at paaralan naman ang itatayo rito ng DECS. Ang proyekto na tinawag na garden cottages ay una nang naiplano noong Enero 1993 ni dating Pangulong Ramos subalit naharang ng mga squatters na nakatira rito noon. Matapos maplantsa ang gusot sa lupa, nagpasya na ang naturang mga departamento na pasimulan na ang naturang proyekto. Ang isang DENR, DILG, DND, DOTC at DECS employee ay maaaring magkabahay dito na may laking mula 42 hanggang 120 square meters. (Ulat ni Angie dela Cruz)</body>
<link>http://www.philstar.com/Article.aspx?articleId=130423&amp;publicationSubCategoryId=92</link>
</article>
<article>
<title>Ping, Corpus, Ador magtutuos ngayon</title>
<author>Rudy Andal at Joy Cantos</author>
<date>
<month>August</month>
<day>17</day>
<year>2001</year>
</date>
<body>Matapos ang umiinit na iringan at batuhan ng akusasyon, magtutuos na ngayon sa Senado sina Senator Panfilo Lacson, ISAFP chief, Col. Victor Corpus at umanoy PAOCTF agent Angelo &amp;quot;Ador&amp;quot; Mawanay hinggil sa pagkakasangkot sa senador sa ibat ibang krimen tulad ng money laundering, drug trafficking at kidnappings. Ayon kay Senator Robert Barbers, magsasagawa ng joint committee hearings ngayon ang public order and illegal drugs, national defense and security at blue ribbon committee batay sa tatlong resolusyon na isinumite sa Senado. Kabilang sa inaasahang dadalo sa joint hearings sina Defense Secretary Angelo Reyes at AFP Chief of Staff Diomedio Villanueva. Sinabi ni Sen. Barbers, chairman ng Senate committee on public order and illegal drugs, kabilang sa tatalakayin sa nasabing pagdinig ang katotohanan sa akusasyon ni Ador laban kay Sen. Lacson na sangkot umano sa kidnappings at pagpatay. Kukuwestiyunin din ng mga mambabatas si Col. Corpus kung saan niya kinuha ang larawan ng deputy chief of staff ni Barbers na si Atty. Stephen Villaflor na ipinalabas nitong litrato ng umanoy kaibigang drug lord ni Lacson na si Kim Wong. Nais din mabatid ni Barbers kung bakit ang tulad ni Villaflor ay biglang nasa listahan ng ISAFP na under surveillance gayong kilalang-kilala niya ito dahil sa matagal na niya itong tauhan. Sa resolusyon naman ni Sen. Sotto, nais pagpaliwanagin sina Sec. Reyes at Gen. Villanueva kung sangkot umano ang liderato ng AFP sa posibleng fabrication ng ebidensiya laban kay Lacson na ginawa ni Corpus. Ang blue ribbon committee naman na pinamumunuan ni Sen. Joker Arroyo ang tatalakay sa umanoy expos&amp;eacute; ni columnist Ramon Tulfo laban sa mga aktibidad ni Lacson noong namumuno pa ito sa PNP. Ayon kay Barbers, puwedeng mag-inhibit si Lacson sa isasagawang imbestigasyon ng Senado dahil siya ang halos topic ng mga akusado pero pinapayuhan niya ang dating PNP chief na mas makabubuti na harapin niya ang mga nag-aakusa sa kanya para maliwanagan ang kaso. Aniya, hindi ito naniniwala na maiimpluwensiyahan ni Lacson ang isasagawang imbestigasyon ng Senado pero kung igigiit ng senador na hindi na lamang siya dadalo dahil sa delicadeza ay puwede niya itong gawin. Sabwatang Lacson, Jude at Wong Idinawit rin kahapon ni Col. Corpus ang anak ni dating Pangulong Estrada na si Jude. Matapang na sinabi ni Corpus na kasama rin umano ni Lacson sa iligal na operasyon ng droga ang anak ng dating presidente. Ayon kay Corpus, ang sabwatang Lacson, Jude at Wong sa malakihang pagpupuslit ng droga sa bansa ay siya niyang ibubulgar at patutunayan sa pagharap niya sa Senado. (Ulat nina Rudy Andal at Joy Cantos)</body>
<link>http://www.philstar.com/Article.aspx?articleId=130511&amp;publicationSubCategoryId=92</link>
</article>
<article>
<title>Sec. Roco ayaw magpa-drug test</title>
<author>Danilo Garcia</author>
<date>
<month>August</month>
<day>17</day>
<year>2001</year>
</date>
<body>Buo ang pagtanggi ni Education Secretary Raul Roco na sumunod sa yapak ng dalawamg kapwa niya miyembro ng Gabinete na una nang sumailalim sa drug test at hiniling na igalang ang kanyang karapatan sa privacy sa kanyang katawan. Ayon kay Roco, hindi umano niya nararamdaman na obligasyon niya na sumailalim sa drug test tulad nina Trade and Industry Secretary Mar Roxas at Transportation and Communications Secretary Pantaleon Alvarez. &amp;quot;I dont feel alluded to do that (drug test). I believe that we must respect the right to privacy and to your body as sacred,&amp;quot; pahayag ni Roco. Buong pagmamalaki nitong sinabi na wala umano siyang bisyo sa katawan tulad ng pag-inom ng alak at paninigarilyo. Ang tanging droga na palagian lamang umano niya ngayon na ginagamit ay mga high-blood pills na inireseta sa kanya ng kanyang doktor. Itoy matapos na hilingin ng Philippine National Association for School Securities (Philnasso)na magpa-drug test din ang mga high school students upang maberipika ang mga gumagamit ng droga at mabawasan ang karahasan sa mga paaralan. Sinabi ni Roco na maaari niyang payagan ito kung ang Philnasso umano ang sasagot sa mga gastusin sa naturang malakihang drug test. (Ulat ni Danilo Garcia)</body>
<link>http://www.philstar.com/Article.aspx?articleId=130518&amp;publicationSubCategoryId=92</link>
</article>
<article>
<title>SWS Survey: Rating ni GMA bumagsak</title>
<author>Ely Saludar</author>
<date>
<month>August</month>
<day>17</day>
<year>2001</year>
</date>
<body>Bahagyang bumagsak ang net satisfaction rating ni Pangulong Arroyo kaugnay sa pinakahuling resulta ng survey ng Social Weather Stations (SWS). Nakakuha lamang ang Pangulo ng +16 sa survey ng July kumpara sa +18 noong May, +17 noong April at +24 noong March. Maging ang trust rating ng Pangulo ay bahagya ring bumaba na nakakuha lamang ng 37 percent ngayong July kumpara sa 40 percent noong buwan ng Mayo. Gayunman, nakakuha naman ang Pangulo ng 46 percent satisfied kumpara sa 29 percent na dissatisfied sa performance nito. Bahagya ring bumaba ang net satisfaction rating ng Pangulo sa Metro Manila subalit ito ay tumaas naman sa Visayas at Mindanao. (Ulat ni Ely Saludar)</body>
<link>http://www.philstar.com/Article.aspx?articleId=130525&amp;publicationSubCategoryId=92</link>
</article>
<article>
<title>Privatization ng SSS tuloy</title>
<author>Malou Rongalerios</author>
<date>
<month>August</month>
<day>17</day>
<year>2001</year>
</date>
<body>Tuloy pa rin ang pagsasapribado ng Social Security System (SSS) kahit napalitan na sa puwesto si dating SSS president Vitaliano Na&amp;ntilde;agas. Ayon sa isang mapagkakatiwalaang source na miyembro ng Sunshine Coalition, isang crony at isang kamag-anak ni Pangulong Arroyo ang nasa likod ng planong pagsasapribado sa SSS. Pumayag umano ang dalawa na palitan sa puwesto si Na&amp;ntilde;agas dahil napaniwala nila ang bagong talagang si SSS president Corazon de la Paz na ituloy ang privatization ng SSS kapag lumamig na ang isyu. Ibinunyag ng source na kung natuloy ang pagsasapribado, ang mga kumpanya umanong kontrolado ng nasabing Arroyo crony ang makakakuha ng mga kontrata sa pamamagitan ng dummy companies at pekeng bidding. Ang dalawang kilalang personalidad din umano ang nasa likod ng pagkilos ni Na&amp;ntilde;agas para sa pagpapakontrata o outsourcing ng ilang gawain ng ahensiya at desidido silang ituloy ito sa bagong pamunuan. Matatandaang iginiit ni Na&amp;ntilde;agas ang privatization ng ilang gawain ng SSS tulad ng Loans, Legal, Housing at Investment departments sa paniwalang mapapaunlad nito ang serbisyo ng ahensiya. Malaki umano ang matitipid dito at hindi na kinakailangang magtanggal pa ng mga empleyado. Ayon pa sa source, ang dalawang personalidad din na malapit kay Arroyo ang nasa likod ng maanomalyang mga transaksiyon sa pamahalaan tulad ng pakikialam sa pamamalakad sa Bureau of Customs at PCSO. Ang Arroyo crony umano ang utak ng kampanyang Silent Majority na pabor kay dating Pangulong Estrada subalit bumaligtad ng matantiyang babagsak ang dating lider sa pamamagitan ng EDSA 2. Kinumpirma pa ng source na ang nasabing Arroyo crony ang kasabwat ng kamag-anak ng Pangulo sa mga demolition job sa oposisyon partikular ang maugong na kampanya ngayon laban kay Sen. Panfilo Lacson. (Ulat ni Malou Rongalerios)</body>
<link>http://www.philstar.com/Article.aspx?articleId=130531&amp;publicationSubCategoryId=92</link>
</article>
<article>
<title>Magarbong Christmas party ng SSS sinilip</title>
<author>Angie dela Cruz</author>
<date>
<month>August</month>
<day>17</day>
<year>2001</year>
</date>
<body>Pinaghinalaan kahapon ng mga miyembro ng unyon ng Social Security System (SSS) na ang mga naglalabasang balita hinggil sa magarbong Xmas party ng ahensiya ay isang paraan lamang para mabigyang daan ang planong pagsasapribado ng ahensiya. Ito ang naging reaksiyon ng grupo ng unyon ng SSS, ang Alert and Concern Employees for Better Social Security (ACESS), kaugnay ng napaulat na mahigit P300 milyong pondo na ginastos ng ahensiya sa kanilang Xmas party noong nakaraang dalawang taon. Sinabi ni Carol Basilio ng ACESS, hangad nila ang mga pagbabago sa ahensiya para mapabuti ang serbisyo sa milyong miyembro nito at maayos na sistema sa ahensiya para sa mga empleyado nito. Hinamon ng mga kawani ng SSS ang pamunuan ng ahensiya na ipalabas ang breakdown ng P300 milyong nagastos noong 1999-2000 Xmas party. Naghinala ang mga empleyado na nais lamang na magpalabas ng negatibong report ang ilang grupo sa ahensiya dahil sa planong ituloy ang privatization sa SSS. Bukod dito, nabatid na baka hindi na makatanggap ng benepisyo ang mga pensionaires ng SSS kapag ang ahensiya ay naisapribado. (Ulat ni Angie dela Cruz)</body>
<link>http://www.philstar.com/Article.aspx?articleId=130536&amp;publicationSubCategoryId=92</link>
</article>
<article>
<title>Pinay DH na hinatulan ng kamatayan sa Dubai nakauwi na ng bansa</title>
<author>Rose Tamayo at Butch Quejada</author>
<date>
<month>August</month>
<day>17</day>
<year>2001</year>
</date>
<body>Nakauwi na kamakalawa ng gabi sa bansa ang 23-anyos na Pinay domestic helper na nakulong sa Dubai ng dalawang taon at may sentensiyang kamatayan matapos magbayad ng &amp;quot;diya o blood money&amp;quot; na nagkakahalaga ng $US40,000. Si Mary Jane Ramos ay dumating sa NAIA sakay ng Emirates Airlines flight EK-084. Personal siyang sinalubong ni First Gentleman Mike Arroyo na siyang nanguna sa &amp;quot;Save Mary Jane Ramos&amp;quot; fund-raising campaign, OWWA Administrator Wilhelm Soriano, pamilya nito at mga kamag-anak. Si Mary Jane ay nakulong sa Dubai matapos na di sinasadyang mapatay nito ang kanyang Arabong amo na si Mohammad al Shamsi sa pagtatanggol nito sa kanyang sarili sa tangkang panggagahasa may dalawang araw pa lamang siyang nag-uumpisang mamasukan. Ayon kay Atty. Antonio Curaming, hepe ng CAD ng Department of Foreign Affairs, ang blood money na ibinayad sa pagpalaya kay Ramos ay nagmula sa contingency fund ng tanggapan ng Pangulo, perang nalikom mula sa fund raising campaign ng First Gentleman at donasyon ng Filipino community sa United Arab Emirates (UAE). Si Mary Jane ay pinatawan ng parusang kamatayan ng Dubai Appelate Court bagamat pinatawad ng Dubai lower court sa kaso nitong murder matapos umapela ang Pilipinang asawa ni al Shamsi na pagbayarin na lamang ito ng blood money. (Ulat nina Rose Tamayo at Butch Quejada)</body>
<link>http://www.philstar.com/Article.aspx?articleId=130539&amp;publicationSubCategoryId=92</link>
</article>
<article>
<title>PNP officials na bigo sa jueteng sisibakin</title>
<author>Ely Saludar</author>
<date>
<month>August</month>
<day>17</day>
<year>2001</year>
</date>
<body>Sa loob ng 48-oras ay ipapalabas na ang desisyon kung sinong opisyal ng PNP ang matatanggal sa puwesto kaugnay ng kabiguan na masugpo ang iligal na operasyon ng jueteng. Ito ang tiniyak ni DILG Secretary Joey Lina bilang pagpapatunay na seryoso ang Malaca&amp;ntilde;ang sa kampanya laban sa iligal na sugal. Sa panayam kay Lina sa idinaos na Philippine National Prayer Breakfast na pinangunahan ni Pangulong Arroyo, sinabi nito na ang tatamaan ng revamp ay ang mga provincial commander laban sa jueteng sa buong bansa. Ayon kay Lina, natapos na ang isinagawang ebalwasyon ng pamunuan ng PNP sa bawat performance ng mga opisyal nito sa ibat ibang panig ng bansa kaugnay ng kampanya nito na sugpuin ang jueteng. (Ulat ni Ely Saludar)</body>
<link>http://www.philstar.com/Article.aspx?articleId=130540&amp;publicationSubCategoryId=92</link>
</article>
<article>
<title>Sen. Loren magsasampa ng perjury vs. Ador</title>
<author>Rudy Andal</author>
<date>
<month>August</month>
<day>19</day>
<year>2001</year>
</date>
<body>Sasampahan ng kasong perjury ni Senate Majority Leader Loren Legarda-Leviste si dating Presidential Anti-Organized Crime Task Force (PAOCTF) civilian agent Angelo &amp;quot;Ador&amp;quot; Mawanay matapos na akusahan nito ang senadora na bumili umano ito sa kanya ng P8 milyong halaga ng smuggled cellphones noong 1998. Ayon kay Sen. Legarda, walang katotohanan ang naging akusasyon ni Mawanay na bumili umano siya ng 1,000 piraso ng Nokia 3210 cellphones noong Disyembre 1998. Sinabi Legarda sa isang panayam na hinahamon niya si Mawanay at ang buong Intelligence Service of the Armed Forces of the Phils. (ISAFP) na magharap ng mga ebidensya para patunayan ang kanilang alegasyon laban sa kanya. Dahil dito, inilagay sa kustodya ng Senate Sgt.-at-Arms si Mawanay at ISAFP Chief Col. Victor Corpus dahil sa kahilingan ni Legarda na sinang-ayunan naman ng joint committee ng Senado. Kahapon, hindi na kinakain ni Mawanay ang suplay nitong pagkain mula sa Skyline catering na siya ring nagsu-suplay ng pagkain sa Senado, habang nakadetine sa Senado bilang paniniyak sa kanyang kaligtasan. Sa panayam ng Pilipino Star Ngayon, sinabi ni Mawanay na bumibili na lamang siya ng pagkain sa labas upang makasiguro sa kanyang kaligtasan habang nakapiit ito sa Senate Security office. &amp;quot;Naniniguro lamang ako sa aking safety kaya maging ang misis at mga anak ko ay hindi ko rin pinapakain ng mga supply dito at nagpapabili na lamang kami sa labas,&amp;quot; ani Mawanay. Kasabay nito, nagbanta kahapon si Ador na may nakahanda siyang &amp;quot;bomb shell na pasasabugin niya sa Lunes sa pagpapatuloy ng joint Senate hearing na tiyak anyang ikagugulantang ng taumbayan. Idiniin pa rin ni Mawanay na wala siyang ginawang kasinungalingan nang direktang tukuyin nito na si Legarda ay bumili sa kanya ng cellphone. &amp;quot;Kahit barilin nila ako ay sasabihin ko pa rin na si Sen. Legarda ang bumili at nagbayad sa akin ng cellphone,&amp;quot; dagdag pa ni Mawanay. Aniya, isang testigo ang lulutang sa Senado upang patunayan na nagpadala ng fax message si Legarda na may lagda nito na nagsasaad na umu-order ang senadora ng cellphone. (Ulat ni Rudy Andal)</body>
<link>http://www.philstar.com/Article.aspx?articleId=130643&amp;publicationSubCategoryId=92</link>
</article>
<article>
<title>Integridad ni Corpus di nabuwag ng Senado</title>
<author>Lilia Tolentino</author>
<date>
<month>August</month>
<day>19</day>
<year>2001</year>
</date>
<body>Kumbinsido si Pangulong Arroyo na hindi nabuwag sa imbestigasyon ng Senado ang integridad ni ISAFP Chief Col. Victor Corpus at ang hangaring malutas ang problema sa sindikato ng krimen nang siyasatin niya sa Estados Unidos ang deposito ni Senador Panfilo Lacson na umanoy nakuha sa droga at iba pang mga illegal na aktibidad. Sa isang press briefing kahapon, sinabi ni Presidential Spokesman Rigoberto Tiglao na lumabas aniya sa ginanap na hearing ng Senado na walang nagmamaniobra kay Corpus at ang mga ginawa niyang pahayag ay mula sa personal niyang sentimyento at krusada. Inaasahan naman ng Pangulo na susuportahan ng Senado ang ginawang imbestigasyon ni Corpus na nagsasangkot kay Lacson sa sindikato ng bawal na gamot sa kabila ng pagkakadawit pa ng pangalan ng senador at kuwestyonableng pamamaraang ginamit sa operasyon. Gayunman, kumpiyansa pa rin at hindi nawalan ng tiwala ang Pangulo kina Senador Loren Legarda at Noli de Castro na idinawit ng testigong si Angelo Mawanay ng umanoy pagtanggap ng puslit na cellphone at payola kay Lacson. (Ulat ni Lilia Tolentino)</body>
<link>http://www.philstar.com/Article.aspx?articleId=130650&amp;publicationSubCategoryId=92</link>
</article>
<article>
<title>DH sa Singapore umuwing bugbog-sarado</title>
<author>Butch Quejada</author>
<date>
<month>August</month>
<day>19</day>
<year>2001</year>
</date>
<body>Bugbog-sarado at lapnos ang mga kamay ng isang 22-anyos na domestic helper nang dumating ito sa Ninoy Aquino International Airport galing Singapore matapos maltratuhin ng kanyang mga amo sa nasabing lugar. Si Marites Montecillo, ng Bukidnon, ay dumating kahapon na nangingitim ang mukha sa tinamo nitong mga suntok sa kanyang among lalaking nakilala sa pangalang Niching. Ayon kay Montecillo, umalis siya ng bansa noong Marso 23, 2001 para magtrabaho bilang katulong sa Singapore sa tulong anya ng isang Lito Apiag, kaibigan niya sa Bukidnon at domestic helper sa nasabing lugar. Ayon kay Montecillo, hindi siya dumaan ng Philippine Overseas Employment Administration (POEA) sa NAIA dahil direkta siyang ni-recruit at pinadalhan ng ticket ng kanyang employer. &amp;quot;May escort kami sa departure area, apat kaming umalis ng bansa papuntang Singapore,&amp;quot; ani Montecillo. Pinangakuan umano siya na pasasahurin ng 340 Singapore dollar kapag dumating siya sa nasabing lugar at trabahong katulong ang kanyang gagawin. Sabi ni Montecillo, dalawang buwang maganda ang trato sa kanya pero ng mga sumunod na buwan ay nagmistulang demonyo ang kanyang mga amo. &amp;quot;Tinatali nila ako kapag umaalis sila ng bahay para hindi ako makalabas. Pinaiihi muna nila at pinadudumi,&amp;quot; ani Montecillo. Kapag tinikman niya ang kanyang nilulutong pagkain ay binubuhusan siya ng kumukulong tubig ng kanyang mga amo. &amp;quot;Si Sir at Mam, parang mga demonyo, nilulublob ang kamay ko sa kumukulong tubig kapag tinikman ko ang nilulutong pagkain. Suntok sipa at batok ang nararanasan ko,&amp;quot; pahayag nito. Gayunman, sinabi ni Montecillo, hindi na siya babalik sa Singapore para muling mamasukang katulong. &amp;quot;Limang buwan ako sa Singapore pero hindi ko nakita ang magagandang lugar dahil masahol pa sa asong ulol ang turing nila sa akin.&amp;quot; (Ulat ni Butch Quejada)</body>
<link>http://www.philstar.com/Article.aspx?articleId=130657&amp;publicationSubCategoryId=92</link>
</article>
<article>
<title>$50-M nawawala sa Pinas</title>
<author>Danilo Garcia</author>
<date>
<month>August</month>
<day>19</day>
<year>2001</year>
</date>
<body>Tinatayang umaabot sa $50 milyong dolyar ang kinatatakutang hindi mabawi ng Pilipinas dahil sa misteryosong pagkawala ng may 33 mga paintings ng mga batikan ng international painters na una nang narekober sa bahay na pag-aari ni dating Pangulong Marcos sa Estados Unidos. Sinabi ni Presidential Commission on Good Government (PCGG) Reuben Carranza, hepe ng legal affairs, na hindi 23 kundi 33 mga paintings ang kanilang iniimbestigahan ngayon kung saan na napunta matapos na umupo si Chairman Haydee Yorac. Sinabi nito na ang naturang mga paintings na ginuhit nina Frenchman Claude Monet, Edgar Degas at Swiss Paul Klee ay na-sequester ng Pilipinas sa bahay ni Marcos sa US matapos ang matagumpay na EDSA Revolution noong 1986. Sa kanilang pagtataya, umaabot ng $1 milyong dolyar o higit pa ang isang painting kapag naibenta sa isang auction na labis na makakatulong sa naghihingalong ekonomiya ng bansa. Inilipat umano ang mga paintings na ito sa pangangalaga ng National Museum sa US noong Hunyo 1992 sa kasunduan ng pamilyang Marcos at dating PCGG chairman David Castro. Nang umupo si Yorac nitong nakaraang Hunyo ay nadiskubre na nawawala na ang mga ito matapos na magsagawa ng isang imbentaryo. Kasasalukuyang nakikipagtulungan na ngayon ang PCGG sa US Arts Register upang matukoy kung saan napunta ang mga paintings. Posible umano na naibenta na ang mga ito sa mga malalaking art collectors. Kamakailan, naka-recover ang PCGG ng isang orihinal na Picasso painting na may pamagat na &amp;quot;Head of a Woman&amp;quot; na kabilang sa mga na-sequester noong 1986. Nagkakahalaga umano ito ng $1 milyon at nasa pag-iingat na ng US District Court of Hawaii. (Ulat ni Danilo Garcia)</body>
<link>http://www.philstar.com/Article.aspx?articleId=130664&amp;publicationSubCategoryId=92</link>
</article>
<article>
<title>GMA narekober na sa weight loss</title>
<author>Lilia Tolentino</author>
<date>
<month>August</month>
<day>19</day>
<year>2001</year>
</date>
<body>Nakabawi na si Pangulong Arroyo sa malaking nabawas niyang timbang mula nang maupo sa puwesto at humarap sa maraming problema ng bansa. Mula sa dating 114 pounds noong panahong ginaganap pa lamang ang prosesong impeachment sa Senado, bumaba ang timbang ng Presidente sa 89 pounds nang maupo na siya sa liderato ng bansa dahil nawalan siya ng ganang kumain. Sa isang panayam, sinabi ng Presidente na nanumbalik ang gana niya sa pagkain nang payuhan siya ni Health Secretary Manuel Dayrit na uminom ng tabletas na pampaganang kumain. &amp;quot;Si Secretary Manolet Dayrit, binigyan niya ako ng pampalakas ng appetite. Ngayon, 100 pounds uli. Pero tumigil na ako,&amp;quot; anang Pangulo. Inihayag din ng Pangulo na bukod sa wikang pambansa, matatas din siya sa wikang Ingles at Kastila. Marami rin siyang iba pang wika o dialect na alam tulad ng Ilocano dahil ang kanyang ina ay mula sa Pangasinan na ang salita ay Ilocano. Natuto rin siya ng Kapampangan dahil ang kanyang ama ay taga-Pampanga. Marunong din magsalita ng Cebuano at Ilonggo ang Pangulo dahil matagal siyang nanirahan sa Iligan at pagkaraang magpakasal sila ni First Gentleman ay nanirahan sila sa Bisaya. Sa kanyang mga anak, ang tinukoy niyang pinakaresponsable at maaasahan ay sina Luli at Diosdado at ang pinakamalambing ay si Mikey. (Ulat ni Lilia Tolentino)</body>
<link>http://www.philstar.com/Article.aspx?articleId=130668&amp;publicationSubCategoryId=92</link>
</article>
<article>
<title>Impeachment vs Ping nakaamba</title>
<author>Ellen Fernando</author>
<date>
<month>August</month>
<day>19</day>
<year>2001</year>
</date>
<body>Nakatakdang sampahan ng kasong impeachment ng tatlong bagong upong mga kinatawan ng Bayan Muna partylist si Senador Panfilo Lacson. Naniniwala ang mga kinatawang sina Reps. Satur Ocampo, Crispin Beltran at Liza Maza ng Bayan Muna na dapat papanagutin si Lacson sa batas dahil sa pagkakasangkot nito sa ibat ibang illegal na aktibidades at plunder na ibinunyag nina ISAFP chief Col. Victor Corpus, Angelo &amp;quot;Ador&amp;quot; Mawanay, Mary Ong at iba pang testigo laban sa nasabing senador. Magugunita na isa ang Bayan Muna na nagsampa ng impeachment kay dating Pangulong Estrada sa kasong plunder na naging daan sa pagtatapos ng kanyang administrasyon. (Ulat ni Ellen Fernando)</body>
<link>http://www.philstar.com/Article.aspx?articleId=130670&amp;publicationSubCategoryId=92</link>
</article>
<article>
<title>Ador sinamahan ng pamilya sa piitan</title>
<author>Rudy Andal</author>
<date>
<month>August</month>
<day>19</day>
<year>2001</year>
</date>
<body>Dahil sa pagkakapiit sa detention room ng Senado ni dating PAOCTF agent Angelo &amp;quot;Ador&amp;quot; Mawanay, sinamahan siya ng kanyang pamilya at kahapon ay dito na rin nagdaos ng ika-4 na taong kaarawan ang kanyang anak na si Mik-Mik kasama ang kanyang maybahay. Ayon kay Mawanay, dalawang cake at ice cream ang naging handa ng kanyang anak at naging bisita nila sina Volunteers Against Crime and Corruption(VACC) Chairman Dante Jimenez, abogadong si Atty. Argee Guevarra ng Sanlakas at ibang mga kaanak at kaibigan ng kanyang pamilya. Niliwanag pa rin ni Mawanay na wala siyang hinanakit sa kahit sinumang senador kahit na siya umano ay inilagay sa Senate custody makaraang akusahan nito si Sen. Loren Legarda na bumili sa kanya ng 1,000 smuggled cellphones. (Ulat ni Rudy Andal)</body>
<link>http://www.philstar.com/Article.aspx?articleId=130671&amp;publicationSubCategoryId=92</link>
</article>
<article>
<title>'Pinas' isa sa pinakamataas na supplier ng sex wor</title>
<author>Mayen Jaymalin</author>
<date>
<month>August</month>
<day>20</day>
<year>2001</year>
</date>
<body>Narito ang isang naitalang rekord ng Pilipinas sa buong mundo na marahil hindi mo ikatutuwa. Ang Pilipinas ay nakakuha kamakailan ng hindi kasiyasiyang katangian sa pagiging nangungunang supplier ng sex workers at domestic helpers sa buong mundo. Sa ulat na ipinalabas ng grupong Council of Europe, isang human rights organization, kinilala nito ang Pilipinas na isa sa apat sa bansang Asya na may pinakamataas na bilang ng human trafficking victims. Batay sa report,ang mga kababaihan na biktima ng human trafficking sa buong mundo ay mula sa India, Indonesia, Sri Lanka at Pilipinas. Ang kahulugan ng human trafficking sa nasabing grupo ay ang puwersahang pagpasok sa isang kabataang babae para magbenta umano ng laman. Nakatanggap ng ulat ang Department of Labor and Employment (DOLE) na ang mga Filipina maid sa Saudi Arabia ay parang gamit kung ibenta sa halagang $ 1,000. (Ulat ni Mayen Jaymalin)</body>
<link>http://www.philstar.com/Article.aspx?articleId=130778&amp;publicationSubCategoryId=92</link>
</article>
<article>
<title>Ador Mawanay may pasasabuging bomba</title>
<author>Rudy Andal</author>
<date>
<month>August</month>
<day>20</day>
<year>2001</year>
</date>
<body>Ngayong araw na ito ay muling gigimbalin ng dating PAOCTF civilian agent Angelo &amp;quot;Ador&amp;quot; Mawanay ang publiko sa bomba na kanyang pasasabugin sa muling pagharap niya sa joint committee hearing ng senado. Isang bukas na liham ang kanyang ginawa habang ito ay nasa kustodya ng senate security room matapos ipakulong ni Sen.Loren Legarda matapos isangkot ito sa smuggled cellfones gayong wala itong maipakitang ebidensiya. Inilarawan ni Ador na ang senado ay nagkukulong sa taong nagsasabi ng katotohanan katulad na nangyari sa kanya. Pero inamin nito na wala siyang sama ng loob sa mga senador kahit siya ay ikinulong dahil umano ay katotohanan lang ang ipinahayag nito at hindi imbento. &amp;quot;Nang komprontahin muli ako ni Sen.Legarda at sinabihan na kaya ko bang ulitin ang akusasyon laban sa kanya sa harap ng bibliya ay nais kong tumayo noon para sabihin sa kanya na kahit barilin ninyo ako ngayon ay kayo (Sen. Legarda) ang talagang umorder at nagbigay sa akin ng tsekeng P 8 milyon sa labas ng Star City noong Disyembre 1998 bilang kabayaran sa 1,000 piraso ng smuggled cellfones&amp;quot; paliwanag ni Ador. Ayon kay Ador, sisiguruhin niya sa senate committees on public order and illegal drugs na pinamumunuan ni Senator Robert Barbers na haharap ang kanyang testigo na mismong nakatanggap ng fax message mula sa tanggapan ni Sen. Legarda na umoorder sa kanya ng 1,000 cellfones. Sinabi ni Ador, tatlong taon matapos ang pagpapadala ng fax message ng opisina ni Sen. Legarda ay burado na ito dahil sa pagkupas pero ang taong nakatanggap ng mensahe ay siguradong lulutang sa senado sa susunod na pagdinig ng komite para patunayan ang alegasyon nito laban sa senadora. Samantala, maghahain ngayon ng mosyon ang abugado ni Ador na si Atty. Argee Guevarra para hilingin sa tatlong komite ng senado na payagang makalaya ito mula sa kustodya. (Ulat ni Rudy Andal)</body>
<link>http://www.philstar.com/Article.aspx?articleId=130785&amp;publicationSubCategoryId=92</link>
</article>
<article>
<title>Pagdinig kina Ador at Corpus isasagawa sa executiv</title>
<author>Rudy Andal</author>
<date>
<month>August</month>
<day>20</day>
<year>2001</year>
</date>
<body>Hiniling kahapon ni Senador Blas Ople na isagawa na lamang sa executive session ang pagpapatuloy ng joint committee hearings ng senado upang hindi na makaladkad pa ang mga pangalan ng iba pang personalidad. Ayon kay Ople,mas mainam na isagawa sa executive session ang pagdaraos sa question hour sa Martes kina Angelo &amp;quot;Ador&amp;quot; Mawanay, ISAFP chief Col. Victor Corpuz, Defense Secretary Angelo Reyes at AFP Chief of Staff Gen. Diomedio Villanueva. Sa ganitong pamamaraan ay mapangangalagaan ang pangalan at integridad ng sinumang isisiwalat pa ni Ador at Corpuz na hindi makakaladkad ang kanilang personalidad habang nagsasagawa pa lamang ng imbestigasyon ang tatlong komite ng senado. Ipagpapatuloy ang question hour para kina Ador at Corpus bukas ng hapon pagkatapos ng marathon session ng senado at inaasahan na ihaharap ng una ang ebidensiya laban kina Sen. Loren Legarda at Sen. Noli De Castro. Si Legarda ay inakusahan ni Ador na bumili ng smuggled cellfones na nagkakahalaga ng P 8 milyon habang si De Castro naman ay tumang- gap umano ng payola mula kay Sen. Panfilo Lacson noong ito ay PNP chief pa. (Ulat ni Rudy Andal)</body>
<link>http://www.philstar.com/Article.aspx?articleId=130791&amp;publicationSubCategoryId=92</link>
</article>
<article>
<title>GMA, Ping, Loi magkasama sa El Shaddai</title>
<author>Ely Saludar</author>
<date>
<month>August</month>
<day>20</day>
<year>2001</year>
</date>
<body>Pansamantalang isinantabi muna ang hidwaang pulitikal matapos magkakasama sina Pangulong Gloria Macapagal Arroyo, Senador Panfilo &amp;quot;Ping&amp;quot; Lacson at Senadora Luisa &amp;quot;Loi&amp;quot; Ejercito sa pagdiriwang ng anibersaryo ng El Shaddai. Dinaluhan ng Pangulo, Lacson at Ejercito ang El Shaddai kasabay na rin ng pagdiriwang ng 62 kaarawan ni Bro.Mike Velarde na ginanap kahapon ng umaga sa Qurino Grandstand. Kabit bisig ang tatlo sa pangunguna ni Velarde sa pagdarasal sa bansa na nahaharap sa ibat-ibang problema. Naging makulay din ang selebrasyon matapos batiin ng Pangulo sina Lacson at Ejercito na ikinasiya ng mga miyembro na dumalo sa pagtitipon. Matapos ang misa ay magkasama ang tatlong bisitang pulitiko sa salu-salong almusal. (Ulat ni Ely Saludar)</body>
<link>http://www.philstar.com/Article.aspx?articleId=130796&amp;publicationSubCategoryId=92</link>
</article>
<article>
<title>Pisong budget sa ISAFP, tinutulan ng Malaca&amp;ntilde;</title>
<author>Ely Saludar</author>
<date>
<month>August</month>
<day>20</day>
<year>2001</year>
</date>
<body>Tinutulan nang Malaca&amp;ntilde;ang ang banta ng mga kongresista mula sa oposisyon na alisan ng budget o bigyan ng one peso ang intelligence service of the Armed Forces of the Philippines (ISAFP). Ayon kay Presidential Spokesman Rigoberto Tiglao, mahalaga ang ginagampanang papel ng ISAFP sa national security. Ipinaliwanag ni Tiglao na hindi lamang sa pag-iimbestiga sa money laundering ang trabaho ng ISAFP bagkus ay tumutulong din ito sa insurgency campaign ng pamahalaan. &amp;quot;We just have to emphasize that the ISAFP role is very crucial to national security. There was just impression that all the ISAFP has been doing is investigating the money laundering charges thats not true. The ISAFP has been very active in the national insurgency campaign,&amp;quot; paliwanag ni Tiglao. Ikinatwiran ng Malaca&amp;ntilde;ang na ang nagiging impresyon lamang sa ISAFP ay tanging kaso laban kay Senador Lacson ang pinagtutuunan ng pansin. Ikinatwiran ni Tiglao na mahigpit ang ginagawang pagmamanman ng ISAFP sa mga banta sa pambansang seguridad. Kumpiyansa naman ang palasyo na maipaliliwanag ito ng husto ni Defense Secretary Angelo Reyes sa mga budget hearing kaugnay ng kahalagahan ng ISAFP sa Armed Forces of the Philippines. (Ulat ni Ely Saludar)</body>
<link>http://www.philstar.com/Article.aspx?articleId=130800&amp;publicationSubCategoryId=92</link>
</article>
<article>
<title>Resbak ni Ador: 8 senador inihabla</title>
<author>Grace Amargo</author>
<date>
<month>August</month>
<day>21</day>
<year>2001</year>
</date>
<body>Makaraang ipakulong, niresbakan kahapon ni dating PAOCTF civilian agent Angelo &amp;quot;Ador&amp;quot; Mawanay ang walong senador na nagpakulong sa kanya sa pamamagitan ng pagsasampa kahapon ng kasong arbitrary detention sa tanggapan ng Ombudsman. Sa tatlong-pahinang complaint affidavit ni Mawanay sa pamamagitan ng abogado nitong si Atty. Archie Guevarra, sinabi nito na iligal siyang ipinakulong nina Senators Robert Barbers, Aquilino Pimentel, Jr; Loren Legarda-Leviste; Rodolfo Biazon; Tessie Aquino-Oreta; Robert Jaworski; Noli de Castro at John Osme&amp;ntilde;a. Ayon kay Mawanay, walang matibay na basehan ang nasabing mga senador para siya i-contempt at ipakulong noong Biyernes. &amp;quot;I did not do anything that tended to obstruct or interrupt the committee investigation, nor did I refuse to answer a question asked of me or perform any act that may be considered disrespectful,&amp;quot; pahayag ni Ador sa kanyang complaint. Nilinaw ni Mawanay sa kanyang affidavit na halatang napikon si Legarda sa kanyang isinagot sa ibinigay nitong katanungan, ngunit ito umano ang katotohanan. Ikinagulat umano niya ang pagtatanong ng ilang senador sa kanya hinggil sa koneksiyon niya kay Sen. Legarda dahil sa hindi naman ito umano ang kanyang dapat linawin sa naturang pagdinig, kung hindi ang kanyang koneksiyon lamang kina Sen. Panfilo Lacson, Supt. Michael Ray Aquino at Supt. Cesar Mancao. Dahil ditoy wala umanong malinaw na basehan para siya &amp;quot;pigain&amp;quot; ni Sen. Legarda hinggil sa transaksiyon nito sa cellphones dahil sa hindi naman ito ang kanyang lilinawin. Binigyang-diin pa rin sa affidavit nito na walang ipinalabas na resolution ang investigating committee at walang &amp;quot;quorum&amp;quot; o ang tinatawag na tamang bilang ng boto ng mga senador upang ipakulong si Mawanay. Magugunita na inutos ni Barbers ang pagpapakulong kay Mawanay hanggang hindi pa ito nakakakuha ng matitibay na ebidensiya kaugnay sa alegasyon nito kay Sen. Legarda na binentahan niya ito ng 1,000 piraso ng mga cellphones na nagkakahalaga ng P8.9M noong December 1998. Samantala sa kanya namang privelege speech sa Senado, sinabi ni Senate Majority Leader Sen. Legarda na magsasampa rin siya ng karampatang demanda laban kay Mawanay. &amp;quot;Pinahahalagahan ko higit sa aking buhay ang malinis kong pangalan na ipinamana sa akin ng aking mga magulang,&amp;quot; anang senadora. (Ulat ni Grace Amargo)</body>
<link>http://www.philstar.com/Article.aspx?articleId=130893&amp;publicationSubCategoryId=92</link>
</article>
<article>
<title>Mawanay pumuslit para makipagkita kay Cardinal Sin</title>
<author>Rudy Andal</author>
<date>
<month>August</month>
<day>21</day>
<year>2001</year>
</date>
<body>&amp;quot;Wala akong balak tumakas.&amp;quot; Ito ang binigyang-diin kahapon ni Angelo &amp;quot;Ador&amp;quot; Mawanay makaraang umalis ito sa kanyang detention room matapos sunduin ng mga ISAFP members para makipagkita kay Manila Archbishop Jaime Cardinal Sin sa Villa San Miguel, Mandaluyong City. Sinabi ni Ador na inakala niyang mayroon na siyang clearance mula sa tanggapan ni Senate President Franklin Drilon at Sgt.-at-Arms Gen. Leonardo Lopez (ret.) kaya umalis na ito sa kanyang &amp;quot;kulungan&amp;quot; bandang alas-2:10 ng hapon kahapon. Ayon kay Mawanay, wala itong intensiyon na tumakas. Kung gusto umano niyang tumakas ay dapat ginawa na niya ito noong Sabado pero hindi niya ito plano dahil sa paniwalang pakakawalan siya ng Senado. &amp;quot;Tatlong kanto na lamang ang layo ko sa Villa San Miguel pero ipinasya kong bumalik agad matapos tawagan ako ng aking mga abogado at OSA chief Lopez,&amp;quot; wika pa ni Ador. Bumalik si Ador sa Senado bandang alas-4 ng hapon. Kahapon ay nagdesisyon din ang Senate committees on public order and illegal drugs; national defense and security at blue ribbon committee na payagang makalaya si Ador mula sa Senate custody at ilagay na lamang ito sa pangangalaga ni ISAFP chief Col. Victor Corpus. Siniguro naman na dadalo si Mawanay sa isasagawang question hour sa araw na ito sa pagpapatuloy ng joint hearings ng tatlong komite. Kasabay nito ay hiniling naman ni Drilon ang resignation ni OSA chief Lopez dahil sa kapabayaan nitong makaalis ng Senado si Ador gayung wala pang release order dito ang kanyang tanggapan at mga komite na naglagay sa kanya sa Senate custody. Winika ni Drilon, magsasagawa ng imbestigasyon ang Senado ukol sa &amp;quot;gulong&amp;quot; ito at sa sandaling mapatunayan na mayroong kapabayaan sa tungkulin si Lopez ay irerekomenda niya ang pagsibak dito. (Ulat ni Rudy Andal)</body>
<link>http://www.philstar.com/Article.aspx?articleId=130900&amp;publicationSubCategoryId=92</link>
</article>
<article>
<title>Sabwatang Corpus, Ador para pabagsakin ang gobyern</title>
<author>Ely Saludar</author>
<date>
<month>August</month>
<day>21</day>
<year>2001</year>
</date>
<body>Hindi naniniwala ang Malaca&amp;ntilde;ang sa hinala ng oposisyon na posibleng nakikipagsabwatan sina ISAFP chief Col. Victor Corpus at dating civilian agent Angelo Mawanay upang pabagsakin ang gobyerno. Ayon kay Presidential Spokesman Rigoberto Tiglao, simpleng anti-organized crime at anti-money laundering campaign ang isinasagawa nina Corpus at Mawanay. Ito ang tugon ng Palasyo sa hinala ni Senador Edgardo Angara na posibleng nakikipagsabwatan sina Corpus at Mawanay sa isang grupo na nais pabagsakin ang gobyerno kung kayat sinisiraan ang mga institusyon. Ito ay kaugnay ng pahayag ni Corpus na may ilang tiwali sa sangay ng hudikatura at lehislatura na nakikinabang sa suhol umano na galing sa iligal na droga. Sinabi ni Tiglao na kung may banat man sina Corpus at Mawanay ay ito ay laban sa isang indibidwal at hindi upang sirain ang buong institusyon. Samantala, pinabulaanan naman ni Tiglao na nakikipagsabwatan ang Malaca&amp;ntilde;ang sa umanoy paninira ni Mawanay sa mga posibleng presidential contenders sa 2004 elections. Ayon sa Malaca&amp;ntilde;ang, may ilang grupo lamang ang mahilig na gumamit ng salitang conspiracy. Iginiit ni Tiglao na nakasentro lamang ang pahayag nina Corpus at Mawanay sa isyu ng bank accounts ni Senador Panfilo Lacson. (Ulat ni Ely Saludar)</body>
<link>http://www.philstar.com/Article.aspx?articleId=130906&amp;publicationSubCategoryId=92</link>
</article>
<article>
<title>GMA, Megawati magkikita ngayon</title>
<author>Lilia Tolentino</author>
<date>
<month>August</month>
<day>21</day>
<year>2001</year>
</date>
<body>Nakatakdang makipagpulong ngayong araw si Pangulong Arroyo kay Indonesian President Megawati Sukarnoputri na nakatakdang dumating sa bansa para sa kanyang kauna-unahang pagbisita sa Pilipinas mula nang maluklok siya sa kapangyarihan. Ayon sa Pangulo, ang pagbisita sa bansa ni Megawati ay napapanahon para ibayong mapatatag ang relasyon ng bansa sa Indonesia. Mahalaga rin aniyang mapagbuti pa ang personal na pagkakaibigan ni Megawati sa dahilang nagsimula pa ang pagkakaibigan ng kanilang mga angkan noong panahong Pangulo pa ang kanilang mga ama. Si Pangulong Sukarno, ama ni Megawati ay malapit na kaibigan ng yumaong Pangulong Macapagal, ama ng kasalukuyang Pangulo ng bansa. Tatalakayin nila sa pulong ng Indonesian leader ang ukol sa kasunduan sa pangingisda na nilagdaan ng Pilipinas at Indonesia. Mahalaga aniya sa bansa ang industriya ng tuna lalo na sa Mindanao. (Ulat ni Lilia Tolentino)</body>
<link>http://www.philstar.com/Article.aspx?articleId=130910&amp;publicationSubCategoryId=92</link>
</article>
<article>
<title>OFW na binigyan ng maling gamot na-comatose</title>
<author>Butch Quejada</author>
<date>
<month>August</month>
<day>21</day>
<year>2001</year>
</date>
<body>Isang 33-taong gulang na Overseas Filipino Workers (OFWs) ang dumating sa Ninoy Aquino International Airport na limang buwan na comatose makaraang malapatan ng maling gamot sa bansang Dubai. Ang biktima ay kinilala ni Administrator Wilhelm Soriano ng Overseas Worker Welfare Administration (OWWA) na si Arnel Quirap, isang laundry man sa Dubai at nakatira sa No. 66 Molave Street, Project 3, Quezon City. Si Quirap ay dumating sakay ng Emirate Airline flight EK-084 bandang alas-9:30 kahapon ng umaga kasama ang kaniyang ina na si Mrs. Cerelina Quirap at ang OWWA Dr. na si Ronnie Favian. Sa pahayag ni Dr. Favian, si Arnel ay limang buwang namalagi sa Iranian General Hospital sa Dubai makaraang malapatan umano ng maling pagbibigay ng gamot na hindi muna umano nagkaroon ng pagsisiyasat kung ang gamot na ibinigay ay akma sa biktima. Sinabi ni Dr. Favian na si Arnel ay nagtungo sa nasabing pagamutan makaraang makaramdam ito ng matinding pananakit ng kaniyang ngipin habang naglilingkod bilang laundry man sa hindi nabanggit na kompanya. Hindi pa nagbigay ng pahayag ang pamilya ng biktima kung sila ay magsasampa ng kaso laban sa Dr. na nagbigay ng gamot kay Arnel na humantong sa pagka-comatose nito. (Ulat ni Butch Quejada)</body>
<link>http://www.philstar.com/Article.aspx?articleId=130919&amp;publicationSubCategoryId=92</link>
</article>
<article>
<title>Reyes, didikdikin sa ginastos na pondo ng AFP</title>
<author>Rudy Andal</author>
<date>
<month>August</month>
<day>21</day>
<year>2001</year>
</date>
<body>Ayon kay Senate Minority Leader Aquilino Pimentel Jr., tanging si Reyes lamang ang mauupo sa hot seat sa isasagawang question hour pagkatapos ng sesyon ng Senado. Partikular na aalamin ng mga senador kay Reyes kung paano, magkano at saan nito ginugugol ang nakalaang pondo ng ISAFP. Aalamin din ng mga senador kung magkano ang inubos ng ISAFP partikular ng team na ipinadala ni Col. Victor Corpus sa US para alamin ang bank accounts ni Sen. Panfilo Lacson. Inaasahang dadalo si Lacson para harapin si Corpus na umaakusa sa kanyang mayroon siyang tagong yaman na $700M sa mga banko sa US, Canada at HK. (Ulat ni Rudy Andal)</body>
<link>http://www.philstar.com/Article.aspx?articleId=130922&amp;publicationSubCategoryId=92</link>
</article>
<article>
<title>US mining expert nag-alok ng tulong sa paghuhukay</title>
<author>Ellen Fernando</author>
<date>
<month>August</month>
<day>21</day>
<year>2001</year>
</date>
<body>Inihayag kahapon ng National Bureau of Investigation (NBI) na isang American mining expert ang nag-alok ng tulong sa paghahanap sa bangkay ng dating empleyado ng Philippine Amusement and Gaming Corp. na si Edgar Bentain na umanoy sinemento sa loob ng drum at itinapon sa lahar area sa Bacolor, Pampanga. Ayon sa isang source sa NBI, ang naturang Amerikano na hindi muna ibinunyag ang pangalan ay may sapat na makabagong kagamitan sa paghuhukay. Hinihintay na lamang na bumaba ang tubig-baha sa lugar kung saan pinaniniwalaang itinapon ang bangkay ni Bentain upang masimulan ang paghuhukay. Tinatayang sa loob ng ilang araw ay dadalhin na ang modernong kagamitan sa paghuhukay sa Cabetican bridge sa Bacolor. Umaabot na sa isang buwan mahigit ang ginagawang paghuhukay ng magkasanib na puwersa ng NBI at ISAFP. Ito ay base na rin sa naging testimonya ng pangunahing testigo na si Angelo Mawanay na kasama siya sa lima katao na dumukot kay Bentain sa harap ng Grand Boulevard Hotel sa Roxas blvd., Ermita, Maynila noong Enero 16, 1999. Itinuro ni Mawanay sina Sr. Supt. Cesar Mancao at Michael Ray Aquino, pawang dating PAOCTF officials na siya umanong may utos na patayin si Bentain. Matapos maitapon ang bangkay ni Bentain ay nakipagkita pa umano ang mga opisyal kay dating presidential son Jude Estrada sa Bulacan at nag-abot sa kanila ng mahigit P60 milyon. (Ulat ni Ellen Fernando)</body>
<link>http://www.philstar.com/Article.aspx?articleId=130928&amp;publicationSubCategoryId=92</link>
</article>
<article>
<title>P125 across-the-board wage hike, unang bill ng Bay</title>
<author>Malou Rongalerios</author>
<date>
<month>August</month>
<day>21</day>
<year>2001</year>
</date>
<body>Ang paghiling ng P125 across-the-board nationwide wage hike ang unang panukalang-batas na ihahain ngayong araw na ito ng mga kinatawan ng Bayan Muna. Ayon kina Bayan Muna Reps. Crispin Beltran, Liza Maza at Satur Ocampo, priority bill ng Bayan Muna ang paghiling ng P125 na dagdag sa sahod ng mga manggagawa. Dapat umanong isama sa tatanggap ng P125 na karagdagang sahod ang lahat ng manggagawa sa buong kapuluan, maging ang mga agricultural workers. Hindi umano dapat isama sa kuwenta ng pagtaas ng sahod ang anniversary wage increase at merit wage increase. Hiniling din ng tatlong kongresista ng Bayan Muna na magsagawa ang Department of Labor and Employment (DOLE) ng inspection sa payroll at iba pang financial records ng mga kompanya upang matiyak na sumusunod ang mga ito sa ipinatutupad na wage law. Marami umano ngayong kompanya ang hindi nagpapasahod sa mga empleyado sa kabila ng pagkakaroon ng minimum wage law. Ang inspection ay dapat umanong isagawa ng DOLE kasama ang presidente ng unyon ng kompanya at kung wala namang unyon ay isang kinatawan ng mga manggagawa. (Ulat ni Malou Rongalerios)</body>
<link>http://www.philstar.com/Article.aspx?articleId=130932&amp;publicationSubCategoryId=92</link>
</article>
<article>
<title>Corpus gusto nang makipag-tuos kay Ping!</title>
<author>Joy Cantos</author>
<date>
<month>August</month>
<day>22</day>
<year>2001</year>
</date>
<body>Naiinip na si Intelligence Service of the Armed Forces of the Philippines (ISAFP) chief Col. Victor Corpus na makaharap si Senador Panfilo &amp;quot;Ping&amp;quot; Lacson kaya naman hinamon niya ito na magtuos na sila. Sa panayam kay Corpus kahapon, sinabi nito na handang-handa na siyang harapin si Lacson sa open session at patunayan ang mga akusasyon nito laban sa senador. Ito ay matapos na hindi magkita ang dalawa nang isalang sa Senado kamakailan si Corpus. Sinabi pa ni Corpus na handa na rin siyang pangalanan ang mga corrupt na huwes at iba pang naging kasapakat umano ni Lacson para malibre sa mga kaso nitong kriminal partikular na ang kidnap-for-ransom at drug trafficking. Maging ang mga bayarang mamamahayag ay may listahan rin umano ang ISAFP at &amp;quot;we are ready para pangalanan sila,&amp;quot; wika ni Corpus. Magugunita na inakusahan ni Corpus si Lacson na sangkot sa $728 money laundering na ang pera ay idineposito umano sa ibat ibang banko sa US, Canada at HK. Idinawit din ni Corpus si Lacson sa kidnap-for-ransom, drug trafficking kasabay ng pag-uugnay dito sa umanoy drug lord na si Kim Wong na sinasabing may koneksiyon sa Hong Kong Triad, pagdukot at pagpatay kay Bubby Dacer at driver nito, at pagpatay sa casino employee na si Edgar Bentain. (Ulat ni Joy Cantos)</body>
<link>http://www.philstar.com/Article.aspx?articleId=131025&amp;publicationSubCategoryId=92</link>
</article>
<article>
<title>'Nagpatakas' kay Ador papanagutin ng mga senador</title>
<author>Rudy Andal</author>
<date>
<month>August</month>
<day>22</day>
<year>2001</year>
</date>
<body>Papanagutin ng mga senador ang sinumang may kinalaman sa pagtakas ni Angelo &amp;quot;Ador&amp;quot; Mawanay mula sa detention nito sa Senado. Binigyan ni Senate President Franklin Drilon ng limang araw ang adhoc committee para alamin ang partisipasyon ng ISAFP members na sumundo at nag-escort kay Ador, mga abogado at Senate security kung may kapabayaan nga sa kanilang panig. Inaasahang sa loob ng 5 araw ay mayroon ng resulta ang komite para matukoy kung sinu-sino ang dapat makasuhan ng contempt. Dahil napahiya ang Senado, iminungkahi ni Drilon na tanggapin ang resignation ni Sgt.-at-Arms Gen. Leonardo Lopez (ret.) matapos na makaalis sa gusali ng Senado si Ador ng walang permiso. Idinagdag ni Drilon, na pinayagan na nila kamakalawa na ilagay na lamang sa custody ng ISAFP si Ador, pero nagbabala si Drilon na kung di sisipot si Mawanay sa Huwebes ay maaaring ipakuha ito at muling isailalim sa Senate custody. (Ulat ni Rudy Andal)</body>
<link>http://www.philstar.com/Article.aspx?articleId=131032&amp;publicationSubCategoryId=92</link>
</article>
<article>
<title>Reyes naghugas-kamay sa question hour</title>
<author>Rudy Andal</author>
<date>
<month>August</month>
<day>22</day>
<year>2001</year>
</date>
<body>Naghugas-kamay si Defense Secretary Angelo Reyes sa naging kapalpakan ng trabaho ng Intelligence Service of the Armed Forces of the Philippines (ISAFP) matapos itong isalang sa question hour sa Senado kagabi. Sinabi ni Sec. Reyes na hindi umano siya nakikialam sa mga tactical operations o project ng ISAFP na pinamumunuan ni Col. Victor Corpus upang maiwasan ang kulay pulitika. Kinuwestiyon ni Senator Edgardo Angara si Reyes kung bakit hindi nito pinatawan ng mabigat na kaparusahan si Corpus dahil sa naging pagkakamali nito sa kanyang trabaho ng ilabas sa media ang larawan ni Stephen Villaflor na napagkamalan nitong si Kim Wong habang wala pa palang kongkretong ebidensiyang hawak ito para patunayan ang alegasyong may bank account si Sen. Panfilo Lacson sa US subalit ipinalabas na kaagad sa media. Sinabi ni Reyes, naniniwala siyang honest mistake ng mapagkamalan si Villaflor na si Kim Wong kaya kinausap niya ito hinggil sa kanyang ginagawa saka nagpaliwanag si Corpus kung saan ay kuntento naman siya sa rason nito kaya nananatiling buo ang kanilang paniniwala sa liderato nito sa ISAFP. Aniya, lehitimong ginamit naman ang P60.98 milyong intelligence fund ng AFP ng mga intelligence units nito sa Air Force, Navy at Army upang tiktikan ang mga kalaban ng estado na pawang mga banta sa seguridad ng bansa. Sa iba pang tanong ni Sen. Angara at Sen. Juan Flavier ay itinuturo na lamang nito si Corpus na sumagot sa kanilang katanungan dahil wala siya sa posisyon upang masagot ito. Sabi pa nito, tutal ay dadalo naman sa pagpapatuloy ng public hearing sa Huwebes si Corpus kaya dito na lamang itanong ang kanilang mga nais mabatid mula sa ISAFP chief. Tinanong naman ni Sen. Aquilino Pimentel si Reyes kung batid ba nito ang ginawa ni Corpus na biglang pagbibigay sa media ng mga raw reports partikular sa Kim Wong isyu at sa sinasabing bank accounts ni Sen. Lacson. Sinabi ni Reyes na wala siyang clearance dito at tanging si Corpus lamang ang gumawa nito sa kanyang pansariling desisyon dahil sa paniniwala niyang tama ang kanyang ginawa. Dagdag pa ng Defense chief, nananatiling ipinapatupad ang chain of command sa AFP matapos itong kuwestiyunin ng mga senador dahil mukhang nilabag na ito ni Corpus ng magdesisyon ng pansarili na walang clearance mula sa kanyang superiors tulad ni Sec. Reyes at AFP chief of staff Lt. Gen. Diomedio Villanueva. Wika pa nito, naniniwala din siya na ang ginagawa ni Corpus ay nasa loob pa rin ng political frame work ng departamento dahil hindi naman ang mga political personalities ang tinatarget ng trabaho dito kundi ang krimen na nagawa nito. Tinapos ang question hour kay Reyes bandang alas-7:30 kagabi at itutuloy sa darating na Lunes. (Ulat ni Rudy Andal)</body>
<link>http://www.philstar.com/Article.aspx?articleId=131039&amp;publicationSubCategoryId=92</link>
</article>
<article>
<title>Party list solons may tig-15M pork barrel</title>
<author>Lilia Tolentino</author>
<date>
<month>August</month>
<day>22</day>
<year>2001</year>
</date>
<body>Hindi lamang ang mga kongresista ng bawat distrito ng lalawigan ang makakakuha ng priority development assistance fund. Maging ang mga kinatawan sa Kongreso ng Party List ay makakatanggap din ng tig-P15 milyong pork barrel sa ilalim ng 2002 national budget na nagkakahalaga ng P780.8 bilyon. Ayon kay Budget Secretary Emilia Boncodin, ang mga nasasakupang mamamayan ng mga kongresista ay puwedeng magmungkahi sa kanilang mga kongresista ng proyektong kailangan sa kani-kanilang mga lugar at ang implementasyon nito ay gagawin ng kinauukulang mga ahensiya ng gobyerno. Tiniyak ni Boncodin na hindi maaaring madoble ang proyektong itatayo sa mga distrito dahil ang DBM kasama ang NEDA at DILG ang siyang magmamanman sa mga isusumiteng panukalang proyekto. Sinabi ni Boncodin na hindi na ngayon mahahawakan ng mga kongresista ang pondo para sa mga proyekto dahil mayroong ipinatutupad na bagong sistema ng pagbili ng mga materyales. Ang monitoring team ang magsasagawa ng inspeksiyon sa mga natapos nang proyekto na ilalagay din sa DBM website para sa kaalaman ng publiko. (Ulat ni Lilia Tolentino)</body>
<link>http://www.philstar.com/Article.aspx?articleId=131045&amp;publicationSubCategoryId=92</link>
</article>
<article>
<title>Baby food products nakaka-baog?</title>
<author>Angie dela Cruz</author>
<date>
<month>August</month>
<day>22</day>
<year>2001</year>
</date>
<body>Ibinunyag kahapon ng Greenpeace International na bukod sa dalawang baby food na may epekto sa mga bata, 6 pang baby food products ang nagtataglay ng genetically modified organisms (GMOs) na nakakaapekto sa reproductive organ ng mga paslit tulad ng pagka-baog. Sa resulta ng ginawang pag-aaral ng Greenpeace, ang mga pagkain ng mga bata na may taglay na GMOs ay ang Nestle Cerelac Wheat, Kellogs Chocos Chex, Wyeths Nursoy, Isomil at Farinas Hot Wheat Cereal. Una nang napatunayang may GMOs ang tatlong Novartis/Gerber baby food products na naibebenta sa Pilipinas. Magkasabay namang maghahain ng panukala sa Kamara at Senado hinggil sa pagpapatigil na maibenta sa mga pamilihan ang mga baby food products na may GMOs na layong magparusa ng 12 taong pagkabilanggo sa mga magkakasala. Hinikayat din ng Greenpeace sa kinauukulang ahensiya ng pamahalaan na ipalagay sa mga baby food items na free from GMOs ang mga paninda para maingatan at maprotektahan ang kalusugan ng mga sanggol at kabataan. (Ulat ni Angie dela Cruz)</body>
<link>http://www.philstar.com/Article.aspx?articleId=131050&amp;publicationSubCategoryId=92</link>
</article>
<article>
<title>Demolisyon sa 'kin pakana ng Malaca&amp;ntilde;ang - L</title>
<author>Rudy Andal</author>
<date>
<month>August</month>
<day>22</day>
<year>2001</year>
</date>
<body>Malaki ang paniniwala ni Senador Panfilo Lacson na may kinalaman ang Malaca&amp;ntilde;ang sa ginagawang demolisyon laban sa kanyang pagkatao partikular ang pagtestigo ni Angelo Mawanay laban sa isinasagawang Senate inquiry. Ayon kay Sen. Lacson, nabuo ang hinalang ito matapos niyang makumpirma kay Senate Majority Leader Loren Legarda na humingi dito ng paumanhin si Pangulong Arroyo kaugnay sa pagdadawit dito ni Ador sa isinagawang Senate hearing noong Biyernes. Sinabi ni Lacson na lumilitaw na mayroong kinalaman ang Palasyo sa ginagawang ito ni Ador kung saan ay aksidenteng nadamay lamang si Sen. Legarda ng ituro ito ni Mawanay na bumili sa kanya ng P8.9 milyong halaga ng smuggled cellphones noong Dec. 1998. Sinabi pa ni Lacson, ng magkita sila ng Pangulo sa ika-17 anibersaryo ng El Shaddai ay sinabihan umano siya nito ng &amp;quot;good luck.&amp;quot; &amp;quot;Masama ang ibig sabihin ng good luck sa PMA lalo na kung upperclass mo ang nagsasabi nito dahil ang nais ipakahulugan nito ay ominous o may masama kang patutunguhan,&amp;quot; wika pa ni Lacson. Inamin naman ng senador na sinadya niyang hindi dumalo sa unang public hearings ng Senate committees on public order and illegal drugs, national defense and security at blue ribbon dahil inakala niyang siya ang magiging sentro ng usapin o magigisa sa pagtestigo ni Ador at ISAFP chief Col. Victor Corpus. Subalit taliwas sa inaasahan ay sina Senators Loren Legarda at Noli de Castro ang naging topic. (Ulat ni Rudy Andal)</body>
<link>http://www.philstar.com/Article.aspx?articleId=131053&amp;publicationSubCategoryId=92</link>
</article>
<article>
<title>Tulong ni GMA hingi ng Pinay DH sa Saudi</title>
<author>Ellen Fernando</author>
<date>
<month>August</month>
<day>22</day>
<year>2001</year>
</date>
<body>Hiningi na ang tulong ni Pangulong Arroyo sa kaso ng Pinay domestic helper sa Saudi Arabia na iniulat na matapos na hindi pasuwelduhin ng ilang buwan at gawing alipin ng dalawang pamilya, hinalay pa ng utol ng kanyang amo. Kinilala ang biktima na itinago sa pangalang Jenny, 24, dalaga, tubong San Juan, Taytay, Rizal. Sa eksklusibong panayam kay Abner, kapatid ni Jenny, kailangang-kailangan ng kanyang kapatid ang tulong ng pamahalaan matapos mabatid na itinatago ito ng kanyang among si Al Yahya Solaiman Ali, 41, ng Jeddah, Saudi Arabia. Ayon kay Abner, naganap umano ang panggagahasa sa kanyang kapatid ng dalhin ng kanyang amo si Jenny sa bahay ng mga magulang ng Arabo kung saan naman nakatira ang suspek. Sinabi ni Abner na lumilitaw na dalawang pamilya ang pinagsisilbihan ni Jenny. Matapos niyang magtrabaho sa amo, dadalhin naman siya ng Arabo sa mga magulang nito para dito naman magsilbi hanggang sa makursunadahan ng suspek. Niligawan ito, pero ng makakuha ng tiyempo ang suspek ay pinasok ang biktima sa silid nito at inabuso. Nang makarating sa kaalaman ng mga magulang ni Ali ang pang-aabuso ay itinago ang biktima sa tirahan ng mga ito. Pilit umanong kinuhanan ng urine o ihi ang dalaga para masuri kung ito nga ay nabuntis ng suspek at ng matiyak na hindi nabuo ang bata ay kinukumbinsi ng mga ito na pabalikin na lamang sa Pilipinas ang dalaga upang makaiwas sa eskandalo. Dalawang taon ang kontrata ni Jenny at pitong buwan pa lamang naninilbihan sa kanyang amo at P20,000 pa lamang ang naibabayad sa kanya. Nitong huli ay inaasahan ni Jenny na magpapadala ng $600 ang kanyang amo sa kanyang pamilya sa Pilipinas sa pamamagitan ng bank-to-bank subalit nadiskubre ng dalaga na hindi naghulog ng pera ang amo. Umapela na ang pamilya ng biktima sa Pangulo para tulungan ang biktima na makabalik sa bansa. (Ulat ni Ellen Fernando)</body>
<link>http://www.philstar.com/Article.aspx?articleId=131055&amp;publicationSubCategoryId=92</link>
</article>
<article>
<title>Ugnayang RP-Malaysia tumatag</title>
<author>Lilia Tolentino</author>
<date>
<month>August</month>
<day>22</day>
<year>2001</year>
</date>
<body>Tumatag ang relasyon ng Pilipinas sa bansang Indonesia bilang resulta ng ginanap na pagbisita sa bansa ni Indonesian President Megawati Sukarnuputri. Ayon sa Indonesian leader, patuloy na sumusuporta ang kanyang pamahalaan sa pagsusulong ng kaayusan at kapayapaan sa Mindanao. Nagkasundo rin ang dalawang lider na magtulungan sa paglutas ng problema ng illegal trafficking ng maliliit na armas. Nakatakda naman umalis ngayong umaga si Pangulong Arroyo patungong Brunei at Singapore para sa ikalawa niyang biyahe mula ng maluklok sa puwesto. Inaasahang hihikayatin ng Pangulo ang mga negosyante sa Brunei at Singapore na mamuhunan sa Pilipinas. (Ulat ni Lilia Tolentino)</body>
<link>http://www.philstar.com/Article.aspx?articleId=131056&amp;publicationSubCategoryId=92</link>
</article>
<article>
<title>Mayor Abalos itutumba, 2 Koreano tiklo</title>
<author>Danilo Garcia</author>
<date>
<month>August</month>
<day>23</day>
<year>2001</year>
</date>
<body>Tinangkang umanong patayin ng dalawang Koreano si Mandaluyong City Mayor Benhur Abalos matapos na banggain ng mga suspek na sakay ng isang kotse ang minamanehong motorsiklo ng alkalde, kahapon ng madaling araw sa nabanggit na lungsod. Naipit at tumama ang katawan ni Mayor Abalos sa isang kongkretong plant box sa gitna ng kalsada, subalit ligtas na ito sa anumang pinsala. Naaresto naman at nakakulong sa Mandaluyong detention cell ang mga suspek na sina Jae Young Park, 39, binata, ng #902 Bonanita Luxury condominium, Pearl Drive Ave., Ortigas Center, Pasig at Seong Ki Yeo, 35, may asawa, ng #12 Landsdale st., Vista Verde, Cainta, Rizal. Nabatid kay SPO2 Guillermo Boy, dakong alas-2:30 ng madaling araw habang binabagtas nina Abalos sakay ng kanyang Honda motorcycle na may plakang TP-8251, kasama ang tatlo pa na kinilalang sina Alberto &amp;quot;Toti&amp;quot; Enriquez, hepe ng Mayors Action Center (MAC), Conrado Cabrera at Anthony Subay na pawang nakamotorsiklo rin ang kahabaan ng San Francisco st., Maysilo Center buhat sa isang party sa Rockwell Center, Makati City nang isang Nissan Cefiro na may plakang UTG-226 ang biglang gumitgit sa kanila. Sinabi ni Abalos na umilag siya ngunit muling ginitgit ng mga suspek at sinadyang ipitin. Tinangka umanong sumaklolo si Enriquez subalit ginitgit din ito at natumba. Mabilis na rumesponde ang isang mobile car na minamaneho ni PO1 Seldon Salazar ng Police community precint 1 at hinarang ang sasakyan ng mga Koreano. Sa kabila ng pagpapakila ni Abalos na siya ang alkalde ng lungsod ay minura umano ito ng mga suspek at nang aarestuhin ng mga pulis ay nanlaban pa. Walang maipakitang lisensiya si Park ng hingan dahil nakumpiska umano ito ng isang Antipolo police dahil sa isang paglabag sa trapiko ngunit patuloy pa ring nagmamaneho. Nagwala rin ang mga ito sa loob ng Mandaluyong Medical Center ng pilitin ang mga ito na sumailalim sa drug at alcohol tests kung saan nabatid na lasing ang mga ito. Sinabi ni Abalos na maaari niyang hilingin sa Bureau of Immigration and Deportation (BID) na ipa-deport ang dalawa kung mapatunayang nagnenegosyo sila sa Pilipinas ng walang kaukulang papeles. Nahaharap ang dalawang Korean national sa mga kasong attempted homicide, direct assault, serious disobedience to person in authority at paglabag sa batas trapiko.(Ulat ni Danilo Garcia)</body>
<link>http://www.philstar.com/Article.aspx?articleId=131130&amp;publicationSubCategoryId=92</link>
</article>
<article>
<title>Kudeta pinagtawanan lang ni GMA</title>
<author>Ely Saludar</author>
<date>
<month>August</month>
<day>23</day>
<year>2001</year>
</date>
<body>Hindi kabado ang Malaca&amp;ntilde;ang sa ulat na may bantang kudeta upang pabagsakin ang Arroyo administration at iupo bilang pangulo si Defense Secretary Angelo Reyes. Ayon kay National Security Adviser Roilo Golez, pinagtawanan lamang ni Pangulong Arroyo ang nasabing ulat na kudeta at kumpiyansa ito na tapat sa kanya ang military. Sinabi ni Golez na kanyang nakausap ang mga heneral sa AFP at tiniyak na solido ang sandatahang lakas ng Pilipinas at buo ang suporta sa administrasyon. Gayunman, bagaman hindi sineseryoso ng gobyerno ang tangkang pagpapabagsak sa Arroyo administration, hindi rin naman ito ipinagwawalambahala. Aniya, tatlong batalyon ng sundalo at hanay ng PNP Special Action Force ang nakaalerto upang rumesponde laban sa kudeta o pagpapabagsak sa kasalukuyang administrasyon lalo pat nasa labas ng bansa ang Pangulo. Pangunahing babantayan ang Palasyo at ang buong Metro Manila laban sa anumang bantang destabilisasyon. (Ulat ni Ely Saludar)</body>
<link>http://www.philstar.com/Article.aspx?articleId=131137&amp;publicationSubCategoryId=92</link>
</article>
<article>
<title>Abu Sayyaf mas malakas sa Pentagon</title>
<author>Ely Saludar</author>
<date>
<month>August</month>
<day>23</day>
<year>2001</year>
</date>
<body>Naniniwala ang Malaca&amp;ntilde;ang na numero uno pa rin at mas malakas ang puwersa ng bandidong Abu Sayyaf kumpara sa kidnap-for-ransom group na Pentagon na sinasabing lost command ng Moro Islamic Liberation Front. Ayon kay National Security Adviser Roilo Golez, bagamat marami ring tauhan ang MILF lost command na Pentagon na dumukot sa mga Chinese engineers sa Central Mindanao, mas malalakas ang armas na hawak ng Abu Sayyaf. Inihayag din ni Golez na umaabot na sa dalawang miyembro ng Pentagon ang napatay ng military sa pagpapatuloy ng operasyon nito upang masagip ang nalalabing bihag na Chinese engineer. Muling nilinaw ng Malaca&amp;ntilde;ang ang no-ransom policy kaugnay ng hinihinging 10 milyong dolyar ng Pentagon kapalit sa pagpapalaya sa isa pang hawak na bihag na Chinese engineer. Samantala, itinuturing ng AFP na hindi ordinaryong kidnap-for-ransom group ang Pentagon na dumukot sa mga Chinese engineers sa North Cotabato. Binigyang-katwiran ni AFP Chief of Staff General Diomedio Villanueva ang ginawang operasyon ng military laban sa Pentagon na ikinasawi ng dalawang Chinese engineers subalit nailigtas ang isa pa. Naniniwala rin si Gen. Villanueva na posibleng magsabwatan ang Pentagon at ang Abu Sayyaf dahil sa magkapareho ang linya ng kanilang aktibidad hinggil sa pagdukot at paghingi ng ransom sa mga biktima. (Ulat ni Ely Saludar)</body>
<link>http://www.philstar.com/Article.aspx?articleId=131144&amp;publicationSubCategoryId=92</link>
</article>
<article>
<title>GMA nasa Brunei na</title>
<author>Lilia Tolentino</author>
<date>
<month>August</month>
<day>23</day>
<year>2001</year>
</date>
<body>Nasa Brunei na si Pangulong Arroyo kasama si First Gentleman Mike Arroyo para sa limang araw na pagbisita dito at sa bansang Singapore sa layuning palawakin ang ating bilateral relations sa nasabing mga bansa. Sa Brunei ay makikipagpulong ang Pangulo sa matataas na opisyal ng nasabing bansa para pasiglahin ang Brunei-Indonesia-Malaysia-Philippines-East Asian Growth Area (BIMP-EAGA). Lumagda rin ang dalawang bansa sa isang Memorandum of Understanding on Defense Cooperation. Pagkatapos nito ay tutulak papuntang Singapore ang Pangulo para himukin naman ang mga negosyante na mamuhunan sa Pilipinas para sa Information and Communication Technology. (Ulat ni Lilia Tolentino)</body>
<link>http://www.philstar.com/Article.aspx?articleId=131151&amp;publicationSubCategoryId=92</link>
</article>
<article>
<title>May surprise witness laban kay Ping - Corpus</title>
<author>Joy Cantos</author>
<date>
<month>August</month>
<day>23</day>
<year>2001</year>
</date>
<body>May mga surprise witness na nakahandang iharap ang ISAFP laban kay Senador Panfilo Lacson. Ito ang tiniyak kahapon ni ISAFP Chief Col. Victor Corpus hinggil sa gagawin nitong hakbang sa pakikipagtuos sa senador kasabay ng paniniguro na handang-handa na ang hawak na testigo ng ISAFP at hindi natatakot ang mga ito kay Sen. Lacson. Bagaman inamin ni Corpus na bunga ng pagkakakulong kay Ador Mawanay ay medyo nagkaroon ng pangamba ang ilan sa kanilang mga testigong ihaharap ng ISAFP sa Senado ay hindi nagbago ang posisyon ng mga itong harapin ang inaakusahang senador. &amp;quot;Di sila aatras at may surprise witnesses pa kami,&amp;quot; pahayag ni Corpus. Ayon kay Corpus, kahit na nagkamali siya sa pagprisinta ng larawan ng pinagsususpetsahang bigtime drug trafficker na si Kim Wong na umanoy may koneksiyon sa Hong Kong Triad syndicate, kahit papaano ay nakaungos siya ng kumpirmahin kamakailan ni dating DILG Sec. Alfredo Lim na talagang drug lord si Wong. (Ulat ni Joy Cantos)</body>
<link>http://www.philstar.com/Article.aspx?articleId=131156&amp;publicationSubCategoryId=92</link>
</article>
<article>
<title>Lacson umatras kay Corpus</title>
<author>Rudy Andal</author>
<date>
<month>August</month>
<day>23</day>
<year>2001</year>
</date>
<body>Habang naghahanda si Corpus sa pakikipagtuos nito kay Lacson, umiwas namang makainitan ang mga umaakusa sa kanya kaya biglang umatras si Senator Lacson sa isasagawang public hearing ngayon para harapin sina Corpus at dating PAOCTF civilian agent Angelo &amp;quot;Ador&amp;quot; Mawanay. Ayon kay Lacson, desisyon ng partido na hindi na nito harapin sina Corpus at Ador at pinayuhan na lamang ni Minority Leader Aquilino Pimentel na dumalo na lamang sa isasagawang public hearing sa Lamitan, Basilan ngayon. Sinabi ni Lacson na pawang kasinungalingan ang mga sinasabi nina Corpus at Ador kaya wala itong maihaharap na matibay na ebidensiya laban sa kanya. (Ulat ni Rudy Andal)</body>
<link>http://www.philstar.com/Article.aspx?articleId=131161&amp;publicationSubCategoryId=92</link>
</article>
<article>
<title>Kim Wong bumalik na</title>
<author>Butch Quejada</author>
<date>
<month>August</month>
<day>23</day>
<year>2001</year>
</date>
<body>Bumalik na sa bansa kahapon ang kontrobersiyal na negosyanteng si Kim Wong matapos magpalamig sa China. Si Kim ay umalis sa bansa noong Agosto 14, 2001 habang nasa kasagsagan ang ginagawang pagbubulgar ni Corpus hinggil sa malakihang drug deal na umanoy kinasangkutan nito at kaibigang si Lacson. Itinanggi naman ni Kim ang paratang sa kanya at iginiit na isa lamang siyang lehitimong negosyante na may-ari ng mga restaurant at maliit na garment factory. (Ulat ni Butch Quejada)</body>
<link>http://www.philstar.com/Article.aspx?articleId=131164&amp;publicationSubCategoryId=92</link>
</article>
<article>
<title>Bugging devices ginamit sa paniniktik kina Dacer a</title>
<author>Ellen Fernando</author>
<date>
<month>August</month>
<day>23</day>
<year>2001</year>
</date>
<body>Posible umanong ginamit ang mga nakumpiskang bugging devices ng binuwag na Presidential Anti-Organized Crime Task Force (PAOCTF) para tiktikan sina labor leader Felimon &amp;quot;Ka Popoy&amp;quot; Lagman at PR man Salvador &amp;quot;Bubby&amp;quot; Dacer. Ayon kay National Bureau of Investigation (NBI) director Reynaldo Wycoco, papasok na rin ang kanilang ahensiya sa nasabing imbestigasyon at sisilipin ang posibilidad na ginamit ito sa dalawang nabanggit na krimen. Ayon kay Wycoco, natukoy nila na parehong gumamit ng cellphone bago dinukot ang dalawa at maaaring na-intercept ang mga tawag nila. Ang nasabing bugging devices na nagkakahalaga ng P3M ay mayroong laptop computer na nakakabit sa GA 900 digital directional finder at GSM locator at may kakayahan na imonitor ang mga cellphones at landlines. Binili umano ito ng PAOCTF sa dalawang negosyante subalit ibinalik umano ng isang Simon Ong para ibenta muli dalawang buwan ang nakalipas matapos mapatalsik si dating Pangulong Estrada. Itinanggi naman ni Lacson na bumili ang PAOCTF ng bugging devices at pinabulaanan na kakilala niya si Ong. (Ulat ni Ellen Fernando)</body>
<link>http://www.philstar.com/Article.aspx?articleId=131165&amp;publicationSubCategoryId=92</link>
</article>
<article>
<title>Erap, Jinggoy, Ping isinabit sa kidnaping ng surpr</title>
<author>Rudy Andal</author>
<date>
<month>August</month>
<day>24</day>
<year>2001</year>
</date>
<body>Nagpasabog ng panibagong bomba kahapon sa Senate hearing ang grupo ni ISAFP Chief Col. Victor Corpus nang iharap nito ang isang sorpresang testigo. Si Danny Devnani, 43, isang Indian national na kasal sa isang Filipina, ay lumutang at humarap sa Senate committees on public order and illegal drugs, national defense, at Blue Ribbon, para sabihing sangkot sina dating Pangulong Joseph Estrada, anak nitong si Jinggoy, Sen. Panfilo Lacson at ang kontrobersiyal na Estrada crony na si Atong Ang sa criminal acitvities ng Kuratong Baleleng. Sa kanyang inihandang salaysay, sinabi ni Devnani na bagamat wala itong subpoena, nagpasya itong lumabas para sa ikabubuti ng bayan. Tinukoy din ni Devnani sina Eduardo Villanueva, umanoy right hand man ni Lacson, Renato Paruhinog na pinuno ng Kuratong, isang pulis na nagngangalang Enteng Lorente, isang Col. Carding Dapat ng Criminal Investigation and Detection Group bilang kasama sa grupo ni Lacson na sangkot din sa criminal activities. Sinabi rin ni Devnani na sang-ayon itong tumestigo sa partisipasyon ng mga nabanggit sa ilegal na aktibidades ng Kuratong Baleleng, ang pagsusugal nina Erap, Jinggoy, Atong, Lorente at Carding Dapat sa casino, ang pagkasangkot ni dating Pagcor executive Butch Tenorio at Ang sa pagkawala ng Pagcor employee na si Edgar Bentain. Ayon kay Devnani, partners in crime sina Erap, Lacson at Atong. Sinabi rin niya na kaibigan niya ang dating basketbolistang si Arnie Tuadles at mismong ito ang nagbabala sa kanya na mag-ingat sa grupo ni Atong. Magugunitang pinatay si Tuadles noong Nobyembre 2, 1996 sa Club 419 sa Greenhills, San Juan. &amp;quot;He was a nice man. Only his crime was that he was working for Atong and he knew all their criminal activities. He used to advice me a lot and even warn me to stay away from this group. Now I realized Arnie was right,&amp;quot; pahayag ni Devnani. Ayon kay Devnani, matagal na niyang kakilala si Atong at Erap. &amp;quot;Ive known them for the past 8 years&amp;quot; at lagi niya itong nakakasama sa mga miting nila. Madalas silang magkita, siya at ang tropa nina Erap at Atong sa Club 419 na pag-aari ni Erap. Noong 1995, pinakiusapan siya ni Atong at Erap na ilipat sa kanyang pangalan ang pag-aari ng naturang club. &amp;quot;They said media is watching us and hes running for president in 1998, so the club was very much identified into. Illegal activities are happening inside that club,&amp;quot; ayon pa kay Devnani. Samantala, nakilala naman niya si Paruhinog noong 1996 nang ipakilala ito ni Atong Ang sa kanya. Aniya, kapatid ni Paruhinog ang mayor ng Ozamis City. &amp;quot;Our first meeting was in a club ni Quezon City, in Lexus, Atongs with me and Eddie Boy and some family members of Tuadles. They introduced me to Paruhinog whos the leader of Kuratong Baleleng gang,&amp;quot; ayon kay Devnani. Nasundan iyon ng marami pang meeting sa Whistle Stop kung saan pinag-uusapan na ng grupo ang susunod nilang proyekto sa kidnapping. Inulan naman ng batikos mula sa mga senador ang mga alegasyon ni Devnani. Nais ni Sen. Serge Osme&amp;ntilde;a na magpakita ito ng ebidensiya, pero sinabi ni Pimentel na maaaring makakuha sila ng impormasyon na makakatungo sa katotohanan. Ayon naman kay Sen. Rodolfo Biazon dapat ang inquiry ay kay Lacson lamang, ngunit sinabi ni Sen. Kiko Pangilinan na maaaring magdulot ng kaliwanagan ang statement ni Devnani sa kaugnayan ni Lacson at ng Kuratong Baleleng sa criminal activities. Humingi naman ng ekstensiyon si Devnani kung saan nais nito na sa susunod na pagdinig na lamang niya iprisinta ang kanyang hawak na mga ebidensiya. Inutusan ito ni Sen. Robert Barbers na magsumite ng sworn affidavit kung saan mas maliwanag ang pagdedetalye nito sa mga isinangkot niya sa mga ilegal na aktibidades. (Ulat ni Rudy Andal)</body>
<link>http://www.philstar.com/Article.aspx?articleId=131249&amp;publicationSubCategoryId=92</link>
</article>
<article>
<title>Programang pangkabuhayan ang dapat unahin ng senad</title>
<author>Angie dela Cruz</author>
<date>
<month>August</month>
<day>24</day>
<year>2001</year>
</date>
<body>Iginiit kahapon ng grupong Bayan Muna na dapat na unahin muna ng Senado ang pagbusisi sa mga usaping magpapabuti sa kabuhayan ng milyun-milyong mamamayan bago ang mga usaping nakawan at patayan. Ayon sa naturang grupo, dapat na iprayoridad ng mga senador ang pag-iimbestiga at pagkilos sa mga programang pangkabuhayan para sa mga naghihirap na Pilipino bago ang usapin ng mga patayan at ang pagnanakaw ng mga opisyal ng pamahalaan. Binigyang-diin ni Bayan Muna Rep. Crispin Beltran, nawala na sa limelight ang pagkilos ng mga senador sa pagtataas sa sahod ng mga manggagawa at mas higit na binigyang-diin ng mga mambabatas ang mag-aksaya ng panahon para mag-imbestiga sa hindi malutas na isyung Kuratong Baleleng case at ang money laundering issue ni Senador Panfilo Lacson. Patuloy din umanong iniisnab ng mga mambabatas ang kilos-protestang ginagawa ng mga kabataang mag-aaral sa harap ng gusali ng Senado bagkus ay ang inuuna ay ang pagkilos sa mga usapin sa mga negatibong ulat sa mga kasamahang mambabatas tulad nina Senador Loren Legarda, Noli de Castro at Lacson. Gayunman, binigyang-diin ni Beltran na patuloy na isusulong ng Kongreso ang pagkilos sa usapin ng pagtataas ng sahod sa mga manggagawa upang ma-pressure ang mga mambabatas sa Senado na kumilos hinggil dito. (Ulat ni Angie dela Cruz)</body>
<link>http://www.philstar.com/Article.aspx?articleId=131256&amp;publicationSubCategoryId=92</link>
</article>
<article>
<title>Lacson idiniin pa ni Ador; Mayor Lim at Kim Wong n</title>
<author>Rudy Andal</author>
<date>
<month>August</month>
<day>24</day>
<year>2001</year>
</date>
<body>Idiniin pang muli ni dating PAOCTF agent Angelo &amp;quot;Ador&amp;quot; Mawanay si Senador Panfilo Lacson sa pagpatay ng negosyanteng si Angelito Sy na dating ahente at interpreter ng Presidential Anti-Organized Crime Task Force. Sa kanyang testimonya, sinabi ni Mawanay na sangkot sina Lacson at Col. Michael Ray Aquino, dating tauhan sa PAOCTF, sa pagpatay kay Sy sa loob mismo ng isang L-300 van habang binabagtas ng sasakyan ang kahabaan ng EDSA malapit sa Cubao, Quezon City. Ayon kay Mawanay, halos tatlong beses silang inutusan ni Aquino na magtungo sa SM-North EDSA saka dinampot si Sy sa loob ng L-300 van, pero hindi niya nabatid kung saan dinala ang bangkay ni Sy. Nabigo naman si dating Manila Mayor Alfredo Lim na idiin sa Senate hearing ang inaakusahan nitong si Kim Wong matapos hadlangan ni Minority Leader Aquilino Pimentel Jr., sa kanyang testimonya maging ang pagpaparinig ng isang radio interview na nagsasangkot kay Wong sa drug trafficking at kasong pagdukot kay Sy. Walang kurap na itinanggi ni Wong na siya ay drug lord. Hindi rin daw siya ang nag-utos na patayin si Sy. Ani Pimentel, hayaan na lamang na mismong si Mary Ong, alyas Rosebud, ang magbigay ng testimonya sa Senate hearing sa halip na isentro ang pansin sa akusasyon ni Lim batay sa radio interview. Kinumpirma naman ni NBI Chief Reynaldo Wycoco na wala ni isa mang kasong isinampa o naitala laban kay Wong sa tanggapan ng NBI partikular ang may kinalaman sa droga. Sa testimonya naman ni PNP chief Leandro Mendoza, hindi nito maidiin si Wong sa anumang kaso ng droga maliban sa pagkakasangkot nito sa pagkawala at pagpatay kay Sy batay sa testimonya ni Rosebud. Nabigo naman si ISAFP chief Col. Victor Corpus na magbigay ng anumang uri ng impormasyon hinggil sa source ng sinasabing bank accounts ni Lacson at detalye ng fact finding mission nito sa US. (Ulat ni Rudy Andal)</body>
<link>http://www.philstar.com/Article.aspx?articleId=131263&amp;publicationSubCategoryId=92</link>
</article>
<article>
<title>NCR Development Council bubuuin kapalit ng MMDA</title>
<author>Malou Rongalerios</author>
<date>
<month>August</month>
<day>24</day>
<year>2001</year>
</date>
<body>Magpupulong na ang lahat ng kongresista ng National Capital Region upang talakayin ang pagbuo ng NCR Development Council na siyang ipapalit sa Metro Manila Development Authority (MMDA). Ayon kay Valenzuela Rep. Magtanggol Gunigundo, dapat nang palitan ang MMDA dahil duplikasyon lamang umano ng Local Government Units ang trabaho ng MMDA. Sinabi pa ni Gunigundo na bukas ang nasabing pagpupulong para sa pagdalo ni MMDA Chairman Benjamin Abalos, subalit dapat umanong siguraduhin ni Abalos na malamig ang kanyang ulo at bukas ang kanyang isipan upang maliwanagan sa posisyon ng mga kongresista na nagnanais na buwagin na ang MMDA. Magugunitang nagkainitan sina Gunigundo at Abalos sa isinagawang pagdinig ng House Committee on Ecology kamakalawa sa Kamara dahil sa pagtalakay ng panukala ng una na buwagin na ang MMDA. Ikinagalit ni Gunigundo ang umanoy panghihimasok ni Abalos sa mga bagay na dapat talakayin ng komite. Sinabi ni Gunigundo na hindi kongresista si Abalos kaya hindi ito dapat makialam sa takbo ng pagdinig. (Ulat ni Malou Rongalerios)</body>
<link>http://www.philstar.com/Article.aspx?articleId=131268&amp;publicationSubCategoryId=92</link>
</article>
<article>
<title>1-B puno itatanim - JDV</title>
<author>Malou Rongalerios</author>
<date>
<month>August</month>
<day>24</day>
<year>2001</year>
</date>
<body>Dahil isa nang national emergency ang pagkasira ng mga kagubatan sa bansa, inilunsad kahapon ni Speaker Jose de Venecia ang pagtatanim ng isang bilyong puno na tinawag niyang One Billion Trees Movement. Sinabi ni de Venecia na ang pagtatanim ng isang bilyong puno ay isang multi-agency effort na ang layunin ay muling mapuno ng punongkahoy ang mga bulubundukin sa Luzon at Mindanao. Tinatayang aabot sa P15 bilyon ang magugugol sa nasabing proyekto, subalit sulit naman umano ito dahil ito ang magbibigay ng pangmatagalang solusyon sa pagbaha at environmental problems ng bansa. Dahil dito ay unti-unti na rin umanong matitigil ang pag-angkat ng lahat ng uri ng kahoy mula sa Africa, Asia at Latin America. &amp;quot;I speak with a sense of crisis and of national emergency,&amp;quot; ani de Venecia. Sa ngayon umano ay kalbo na ang mga kagubatan sa eastern at western Mindanao, Cebu, Bicol, Sierra Madre Mountains, Samar, Leyte, Zambales, Bataan, Cagayan Valley at Ilocos provinces. Nabigo umano ang pamahalaan na makapagtanim ng kinakailangang punongkahoy dahil mismong ang mga pulitiko ang nangunguna sa pagtotroso ng mga nagdaang panahon. Sinabi pa ni de Venecia na inihain na niya sa Kongreso ang kanyang panukalang One Billion Tree bill na katulad din ng inihain niyang panukala noong 1997 bilang major component ng kanyang Economic Action Plan 747. Inaasahan na ang mga itatanim na isang ektaryang punongkahoy ay makakapagbalik ng P1 milyong kita sa gobyerno pagkatapos ng 10 taon. (Ulat ni Malou Rongalerios)</body>
<link>http://www.philstar.com/Article.aspx?articleId=131273&amp;publicationSubCategoryId=92</link>
</article>
<article>
<title>Bolkian interesado sa panukala ng Pilipinas</title>
<author>Lilia Tolentino</author>
<date>
<month>August</month>
<day>24</day>
<year>2001</year>
</date>
<body>Interesado si Sultan Bolkiah ng Brunei na lumahok sa sosyohang petrochemical consortium na panukala ng Pilipinas. Ayon kay Pangulong Arroyo, ito ang pinakamagandang balita na maiuuwi niya sa sambayanang Pilipino sa pagbabalik niya sa bansa matapos ang kanyang state visit. Inatasan na ni Bolkiah ang kanyang mga investment manager na pag-aralan ang posibilidad na makisosyo sa proyektong ito. Pinasalamatan din ng Pangulo ang pamahalaang Brunei dahil sa pagbibigay ng ikalawang tahanan sa may 20,000 manggagawang Filipino sa kanilang bansa. (Ulat ni Lilia Tolentino)</body>
<link>http://www.philstar.com/Article.aspx?articleId=131277&amp;publicationSubCategoryId=92</link>
</article>
<article>
<title>Lacson lusot sa Kuratong!</title>
<author>Grace Amargo</author>
<date>
<month>August</month>
<day>25</day>
<year>2001</year>
</date>
<body>Hindi na muling maisasailalim sa paglilitis si Sen. Panfilo Lacson kasama ang iba pang opisyal at miyembro ng nabuwag na Presidential Anti-Organized Crime Task Force (PAOCTF) kaugnay sa kaso ng Kuratong Baleleng case. Sa 23-pahinang resolution na ipinalabas ng Special Third Division ng Court of Appeals (CA), binigyang-diin nito na batay sa Rule 117 Sec. 8 ng revised Rules of Criminal Procedure, lumampas na sa dalawang taon ang nasabing kaso kayat hindi na ito maaari pang muling buksan at muling dinggin. &amp;quot;With respect to offenses punishable by imprisonment of more than 6 years, their provisional dismissal shall become permanent 2 years after issuance of the order without the case having been revive,&amp;quot; nakasaad sa resolution. Nakasaad pa sa resolution na kung bubuksan muli ang nasabing kaso ay maaaring maging biktima na ng double jeopardy sina Lacson at iba pa nitong kasamahan. Ang di pagpayag ng CA na mabuksan muli ang nasabing kaso ay alinsunod sa isinumiteng motion ni Lacson sa nabanggit na korte na humihiling na ibasura ang kahilingan ng Department of Justice (DOJ) na muling mabuksan ang kaso ng Kuratong Baleleng. Magugunita na iniakyat ni Lacson sa CA ang petition nito matapos ibasura ng Manila Regional Trial Court Branch 40 Judge Herminia Pasamba ang petition ni Lacson na magpalabas ito ng temporary restraining order (TRO) para mapahinto ang DOJ sa pagbubukas nito ng Kuratong case. (Ulat ni Grace Amargo)</body>
<link>http://www.philstar.com/Article.aspx?articleId=131360&amp;publicationSubCategoryId=92</link>
</article>
<article>
<title>NTC di naka-porma sa Smart at Globe</title>
<author>Danilo Garcia</author>
<date>
<month>August</month>
<day>25</day>
<year>2001</year>
</date>
<body>Patuloy na naging inutil kahapon ang National Telecommunications Commission (NTC) sa pagpigil sa dalawang higanteng Smart Communications at Globe Telecommunications sa tangka nitong pagbabawas sa free text service nila sa darating na Setyembre matapos ang isang bigong pulong kahapon. Nabigo si NTC Commissioner Eliseo Rio na kumbinsihin ang mga opisyal ng Smart at Globe ngunit nangako ang mga ito na magsasagawa ng isang &amp;quot;win-win solution&amp;quot; para sa milyun-milyon nilang subscribers. Una nang nabatid na magbabawas ng hanggang 66% ang dalawang pangunahing kompanya ng cellphone network sa kanilang small messages system (SMS) o mas kilala sa tawag na text messaging sa darating na Setyembre 10. Inamin ni Rio na wala silang kakayahan na parusahan ang mga ito dahil sa sistema ng deregulasyon sa cellphone network services. Sinabi ng dalawang kompanya na nais nilang bawasan ang free text dahil sa pagkalugi nila kung saan nangutang sila ng milyong dolyares sa pagpapataas ng kanilang serbisyo noong mura pa ito ngunit tumaas ngayon ang halaga nito dahil sa paglaglag ng piso. Sinabihan na lamang ng NTC ang Smart at Globe at ang iba pang nais magbawas ng kanilang free text service tulad ng Islacom at Piltel na ipa-advertise ito ng maayos at ipaliwanag sa publiko. Kinondena naman ng Consumers Advocate of the Philippines (CAP) ang aksyon na ito ng Smart at Globe na ayon sa kanila ay sobra-sobra ang kinikita dahil sa patuloy na pagdami ng kanilang mga subscribers. Isang text message rin ang kanilang ipinapakalat kung saan hinihingi nila ang suporta ng lahat ng cellphone owners na huwag tumawag o mag-text sa Setyembre 10 bilang protesta. (Ulat ni Danilo Garcia)</body>
<link>http://www.philstar.com/Article.aspx?articleId=131367&amp;publicationSubCategoryId=92</link>
</article>
<article>
<title>Corpus, Ador pag di nakapag-submit ng 'hard eviden</title>
<author>Rudy Andal</author>
<date>
<month>August</month>
<day>25</day>
<year>2001</year>
</date>
<body>Binigyan ng ultimatum ng Senado ang kampo nina ISAFP Chief Col. Victor Corpus at dating PAOCTF civilian agent Angelo Mawanay alyas Ador para magsumite ito ng mga bago o karagdagang ebidensiya sa susunod na Senate hearing dahil kung sakaling walang maihaharap na bagong ebidensiya ang kampo nina Corpus at Mawanay sa susunod na hearing ng joint committees ay mag-uusap na ang mga senador para irekomendang tapusin na ito. Ayon kay Senador Robert Barbers, chairman ng Senate committees on public order and illegal drugs, pag-aaralan ng kanyang pinamumunuang komite na national defense and security at blue ribbon ang mga isinumiteng dokumento ng ISAFP bago sila magdesisyon kung nararapat bang tapusin na o ipagpatuloy pa ang Senate inquiry. Ipinaliwanag pa ni Barbers, hindi na kinakailangan pang ipatawag ng Senado sina dating Pangulong Estrada at anak nitong si Jinggoy matapos itong tukuyin ng surprise witness ng ISAFP na si Danny Devnani na sangkot sa illegal activities nina Sen. Panfilo Lacson at Erap crony Atong Ang. Siniguro naman ni Barbers na walang magaganap na whitewash dito kahit ang inaakusahan ay kasamahan nila sa Senado. Tulad ni Barbers, nais na rin ni Senador Rodolfo Biazon na irekomendang tapusin na ang isinasagawang Senate inquiry kung walang bagong maisusumiteng ebidensiya ang kampo ni Corpus para suportahan ang naging alegasyon kay Lacson na mayrong hidden wealth sa mga banko sa US, Canada at Hong Kong. Sabi ni Biazon, dapat ay mga hard evidence ang maiharap nila at hindi puro corroborative statement lamang para magkaroon ng sapat na basehan ang imbestigasyong ito. (Ulat ni Rudy Andal)</body>
<link>http://www.philstar.com/Article.aspx?articleId=131374&amp;publicationSubCategoryId=92</link>
</article>
<article>
<title>Testimonya ni Devnani di sapat na ebidensiya - Omb</title>
<author>Rose Tamayo at Ely Saludar</author>
<date>
<month>August</month>
<day>25</day>
<year>2001</year>
</date>
<body>Hindi pa maituturing na ebidensiya ang pahayag nang lumantad na surprise witness na Indian national na si Danny Devnani sa mga kaso laban sa pinatalsik na dating Pangulong Estrada, anak nitong si Jinggoy at Sen. Panfilo Lacson. Ayon kay Ombudsman Aniano Desierto, hindi pa umano sapat ang isinambulat na detalye ni Devnani sa isinagawang joint hearing sa Senado na nagsasangkot sa mag-amang Estrada, Lacson at negosyanteng si Charlie &amp;quot;Atong&amp;quot; sa ibat ibang criminal activities. Ayon kay Desierto, pawang mga &amp;quot;general o twisting statement&amp;quot; lamang ang inihayag ng surprise witness ng ISAFP at kulang umano ito sa detalye. Binigyang diin pa ni Desierto na kailangan pang hintayin ang konklusyon ng Senate hearing bago maituring na matibay na ebidensiya ang pahayag ng saksi. Sinabi ni Desierto na sa sandaling matapos na ang imbestigasyon ng Senado ay makikipag-koordinasyon sila sa ISAFP para isama ang pahayag na ito sa isusumiteng karagdagang testimonya laban sa mag-amang Estrada sa Sandiganbayan. Hindi naman na-impress ang Malaca&amp;ntilde;ang sa panibagong paglabas ng surprise witness ni ISAFP Chief Col. Victor Corpus. Ayon kay National Security Adviser Roilo Golez, mas gusto ng Palasyo na unahin muna ng Senado ang pag-iimbestiga sa umanoy bank account ni Lacson sa US. (Ulat nina Rose Tamayo at Ely Saludar)</body>
<link>http://www.philstar.com/Article.aspx?articleId=131380&amp;publicationSubCategoryId=92</link>
</article>
<article>
<title>Statement ni Devnani pag-aaralan ng NBI kung magag</title>
<author>Andi Garcia</author>
<date>
<month>August</month>
<day>25</day>
<year>2001</year>
</date>
<body>Pag-aaralan pa ng National Bureau of Investigation (NBI) kung magagamit nito ang pinakabagong pahayag ng surprise witness na si Danny Devnani makaraang ituro nito sina Butch Tenorio at Atong Ang bilang mga may kinalaman sa pagkawala ng PAGCOR employee na si Edgardo Bentain. Sa isang press statement kahapon, sinabi ni NBI Director Reynaldo Wycoco na mayroon ng direktang ugnayan upang makuha ang mga vital informations para maresolba ang kaso ni Bentain at ang mga testimonya ni Devani ang kanilang pagtutuunan ng pansin. Sinabi ni Devnani na si Tenorio na dating PAGCOR employee ang siyang nagpakalat ng video na nagpapakita kay dating Pangulong Estrada noong Vice President pa ito habang abala sa high stake gambling. Maging ang direktang pagkakaugnay ng pagkamatay ng dating basketball star na si Arnie Tuadles na itinuro din ni Devnani kay Erap ay pag-aaralan ng NBI. (Ulat ni Andi Garcia)</body>
<link>http://www.philstar.com/Article.aspx?articleId=131385&amp;publicationSubCategoryId=92</link>
</article>
<article>
<title>Bantang kudeta humupa na</title>
<author>Ely Saludar</author>
<date>
<month>August</month>
<day>25</day>
<year>2001</year>
</date>
<body>Tuluyan nang humupa ang kumakalat na balitang kudeta laban sa Arroyo administration habang nasa 5-day state visit ang Pangulo sa Brunei at Singapore. Tiniyak kahapon ni National Security Adviser Roilo Golez na sa kasalukuyan ay wala namang natatanggap na report ang Malaca&amp;ntilde;ang hinggil sa banta sa seguridad ng bansa. Sinabi ni Golez na regular itong nakikipag-ugnayan sa mga opisyal ng militar at inaalam ang sitwasyon sa mga kampo nito. Lumutang ang bantang kudeta bago tumulak patungong Brunei ang Pangulo, subalit pinagtawanan lamang ito ng Punong Ehekutibo. (Ulat ni Ely Saludar)</body>
<link>http://www.philstar.com/Article.aspx?articleId=131388&amp;publicationSubCategoryId=92</link>
</article>
<article>
<title>Ex-DECS Secretary at opisyal pinarusahan ng Ombuds</title>
<author>Danilo Garcia</author>
<date>
<month>August</month>
<day>25</day>
<year>2001</year>
</date>
<body>Ibang klaseng kasiyahan ang namumutawi ngayon sa mga labi ng libu-libong guro ng Alliance of Concerned Teachers (ACT) matapos na ipaghiganti umano sila ng Office of the Ombudsman nang patawan nito ng kaparusahan sina dating Department of Education, Culture and Sports (DECS) Secretary Andrew Gonzales at iba pang dating mga opisyal nito ukol sa P12 million luxury car scam. Pinapurihan ni Prof. Carol Almeda, tagapangulo ng ACT ang desisyon ni Ombudsman Aniano Desierto na pagmultahin si Gonzales ng tinatayang P175,000 o katumbas ng limang buwang sahod niya sa DECS na pumapatak na P35,000 kada buwan. Bukod dito, pinatawan din sina dating Undersecretaries Bartolome Carale at Victor Andres Manhit ng multang katumbas ng anim na buwang suweldo nila noon sa DECS. Mas matindi naman ang kaparusahan ni dating Undersecretary for Finance Antonio Valdes na nai-ban na sa muling panunungkulan sa gobyerno. Itoy matapos na mapatunayan ni graft investigator Joselito Fungon na ito ang may kagagawan ng pagdeposito ng P20 milyon na donasyon ng Land Bank at itago ito sa kaalaman ng Commission on Audit. Dito kinuha ang pagbili ng mga luxury cars para sa gamit ni Gonzales at mga undersecretaries. Unang pumutok ang isyu ng &amp;quot;luxury car scam&amp;quot; noong panahon ni Gonzales buhat sa pagsisiwalat ni dating Senador Juan Ponce Enrile ukol sa pagbili ng DECS ng mga luxury cars buhat sa donasyon ng Land Bank na para sana sa pagbili ng mga computers sa mga pampublikong paaralan at pag-upgrade sa sistema ng mga pagpapasuweldo sa mga guro. Sinabi ni Almeda na patunay lamang ito na nagbabago na ngayon ang imahe ng DECS na dating nangunguna sa pinaka-corrupt na ahensiya ngunit ngayon ay kasalukuyang ikatlo na lamang. (Ulat ni Danilo Garcia)</body>
<link>http://www.philstar.com/Article.aspx?articleId=131390&amp;publicationSubCategoryId=92</link>
</article>
<article>
<title>Kilalanin ang 10 mayayamang Congressman</title>
<author>Malou Rongalerios</author>
<date>
<month>August</month>
<day>25</day>
<year>2001</year>
</date>
<body>Nangunguna si Manila Rep. Mark Jimenez o Mario Crespo sa listahan ng pinakamayamang kongresista ng 12th Congress na may kabuuang assets na P435.9 milyon. Bagaman umabot sa P80 milyon ang liabilities o utang ni Jimenez, pinakamataas pa rin ang net worth nito na P355.9 milyon. Base sa isinumiteng Statement of Assets, Liabilities and Net Work ng 208 na kongresista, si Compostela Valley Rep. Manuel &amp;quot;Way Kurat&amp;quot; Zamora naman ang pinakamahirap na nakapagtala ng pinakamaliit na net worth na P534,530. Pangalawa sa pinakamayamang kongresista si Las Pi&amp;ntilde;as Rep. Cynthia Villar na walang iniulat na utang at may net worth na P331.5 milyon, pumapangatlo si Iloilo Rep. Augusto Syjuco na may kabuuang yaman na P248.5 milyon. Pang-apat si Palawan Rep. Vicente Sandoval na katulad ni Villar ay wala ring utang at may net worth na P240.5 milyon, panglima si Lanao del Norte Rep. Abdullah Dimaporo, P107.3 milyon; pang-anim sa listahan ng millionaires club ng Kongreso si Quezon Rep. Rafael Nantes na bagaman at may utang o liabilities na P5.10 milyon ay may kabuuang net worth na P105.5 milyon. Pampito si Cagayan Rep. Jack Enrile, P92.2 milyon; pang-walo si Pangasinan Rep. Mark Cojuangco, P85 milyon; pang-siyam si Quezon City Rep. Ismael Mathay III, P84.8 milyon; at pang-10 si Manila Rep. Joey Hizon, P78.5 milyon. Pang-19 lamang sa listahan si Speaker Jose de Venecia na may assets na P51.9 milyon at may liabilities na P161,900 at kabuuang net worth na P51.7 milyon. Bagaman si Valenzuela Rep. Sherwin Gatchalian ang nakapagtala ng may pinakamalaking liabilities na umabot sa P105.7 milyon, pang-35 ito sa pinakamayamang kongresista sa net worth na P35 milyon. Maliban kay &amp;quot;Way Kurat&amp;quot; na pinakamahirap na kongresista, hindi rin umabot sa isang milyon ang net worth nina North Cotabato Rep. Ipong Gregorio, P874,750; Bayan Muna Rep. Saturnino Ocampo, P733,220 at Masbate Rep. Fausto Sechon Jr., P577,912. (Ulat ni Malou Rongalerios)</body>
<link>http://www.philstar.com/Article.aspx?articleId=131391&amp;publicationSubCategoryId=92</link>
</article>
<article>
<title>GMA kumilos na, Kuratong muling bubuksan</title>
<author>Ely Saludar</author>
<date>
<month>August</month>
<day>26</day>
<year>2001</year>
</date>
<body>Hindi umano papayag ang Malaca&amp;ntilde;ang na basta na lamang maabsuwelto sa Kuratong Baleleng case si Senador Panfilo Lacson kaya naman kumilos na si Pangulong Arroyo para mabuksang muli ang nasabing kontrobersyal na kaso sa pamamagitan ng paghahain ng isang petisyon sa Korte Suprema para baligtarin ang desisyon ng Court of Appeals. Ayon kay Press Undersecretary Roberto Capco, mayroong hawak na bagong ebidensiya at testigo ang pamahalaan na siyang maaaring pagbatayan sa muling pagbubukas ng kaso. Ito ay matapos ibasura ng CA ang muling pagbuhay sa Kuratong Baleleng case dahil sa teknikalidad partikular ang paglampas sa prescriptive period na dalawang taon. Ikinatwiran ng CA na magiging biktima ng double jeopardy sina Lacson at mga kasamahan kung muling diringgin ang kasong multiple murder case laban sa mga ito. Ayon naman kay Capco, walang batas na nagbabawal sa muling pagbubukas ng kaso kung mayroong bagong ebidensiya at testigo. &amp;quot;The law does not prevent the refilling or reopening of a case if there is new evidence and new witness,&amp;quot; paliwanag ni Capco. Nauna rito, inihayag ni ISAFP Chief Col. Victor Corpus na may hawak itong bagong testigo sa Kuratong na magdidiin kay Lacson. Inatasan na ng Malaca&amp;ntilde;ang ang Solicitor General at Department of Justice sa paghahain nito ng petisyon sa Korte Suprema upang baligtarin ang desisyon ng CA. (Ulat ni Ely Saludar)</body>
<link>http://www.philstar.com/Article.aspx?articleId=131483&amp;publicationSubCategoryId=92</link>
</article>
<article>
<title>Military inabsuwelto ng Pangulo sa pakikipagsabwat</title>
<author>Ely Saludar</author>
<date>
<month>August</month>
<day>26</day>
<year>2001</year>
</date>
<body>Inabsuwelto na ni Pangulong Arroyo ang mga opisyal ng military na inaakusahang nakipagsabwatan sa bandidong Abu Sayyaf, ito ay sa gitna ng isinasagawang public hearing ng House committee on defense na pinamumunuan ni Surigao Congressman Prospero Pichay na nasa Basilan para sa Congressional inquiry. Ayon sa Pangulo, batay sa resulta ng internal investigation ng kanyang administrasyon ay napatunayang hindi totoo ang alegasyon ni Fr. Cirilo Nacorda na may opisyal ng military ang kasabwat umano ng Abu Sayyaf. Nag-ugat ang akusasyon ng pari matapos na malayang makatakas ang mga bandido sa kordon ng militar ng sumalakay ang mga ito sa Dr. Jose Torres Hospital sa Lamitan, Basilan. Kabilang sa mga opisyal na inakusahan ni Father Nacorda ay sina Brig. Gen. Romeo Dominguez at Col. Jovenal Narcise. Sinabi ng Pangulo na kuntento na siya sa resulta ng imbestigasyon na nag-aabsuwelto sa ilang military officials, pero nilinaw nito na bagamat nakalusot ang military sa internal investigation ng Palasyo ay hindi naman ito makakaapekto sa isinasagawang imbestigasyon ng Kongreso. Binigyang diin ng Pangulo na makabubuti sa publiko ang imbestigasyon sa nasabing alegasyon na sabwatan para magkaroon ng linaw ang naturang usapin. (Ulat ni Ely Saludar)</body>
<link>http://www.philstar.com/Article.aspx?articleId=131491&amp;publicationSubCategoryId=92</link>
</article>
<article>
<title>Pondo para sa mga baliw uunahin</title>
<author>Malou Rongalerios</author>
<date>
<month>August</month>
<day>26</day>
<year>2001</year>
</date>
<body>Dahil sa pagdami ng mga Pilipinong nagkakaroon ng diperensiya sa pag-iisip, ang National Center for Mental Health (NCMH) ang bibigyan ng pinakamalaking pondo ng Department of Health (DOH) para sa 2002. Sa 12 tinatawag na specialty hospitals ng DOH, ang NCMH ang nakakuha ng pinakamalaking pondo sa P2.5 bilyong budget ng departamento. Nakapaloob sa nasabing budget ang P429.7 milyon na ilalaan sa NCMH, kasunod ang P301 milyon para sa East Avenue Medical Center. Pangatlo sa may pinakamalaking pondo ang Jose Reyes Medical Center na tambakan ng mga mahihirap na pasyente na mayroon namang P292.7 milyong alokasyon. Samantala, ang Philippine Orthopedic Center ay bibigyan ng P285 milyon; San Lazaro Hospital, P263.9 milyon; Rizal Medical Center, P152 milyon; Quirino Memorial Medical Center, P169.7 milyon at Research for Tropical Medicine, P118 milyon. Ang Lung Center ay bibigyan ng P205 milyon; Kidney Center of the Philippines, P180 milyon; Philippine Childrens Hospital, P210 milyon at Philippine Heart Center, P150 milyon. Sinabi ni Appropriations Committee Chairman Rolando Andaya na ang pagbibigay ng malaking pondo sa NCMH ay pagpapakita lamang ng sinseridad ng pamahalaan na pag-ukulan ng pansin ang dumaraming bilang ng mga may sakit sa isip. Ayon sa ulat ng World Health Organization, noong 1998 ay mayroon umanong 720,000 Pinoy ang may sira sa isip na kailangang gamutin. Subalit 322 lamang ang practicing psychiatrists sa bansa na ang bawat isa ay may katumbas na 9,652 na pasyente. (Ulat ni Malou Rongalerios)</body>
<link>http://www.philstar.com/Article.aspx?articleId=131498&amp;publicationSubCategoryId=92</link>
</article>
<article>
<title>Moro-moro sa senado itigil na - Bayan Muna</title>
<author>Angie dela Cruz at Grace Amargo</author>
<date>
<month>August</month>
<day>26</day>
<year>2001</year>
</date>
<body>Dapat na umanong itigil ang moro-moro na ginagawa ng Senado sa pagdinig na ipinatutupad nito kaugnay ng mga kasong kinasasangkutan ni Senador Panfilo Lacson tulad ng money laundering issue at iba pang criminal activities na kinasasangkutan ng senador. Ayon kay Bayan Muna Rep. Satur Ocampo, malamang na mauwi lamang sa wala ang ginagawang hakbang ng Senado laban kay Lacson bunsod na rin ng pagbabasura ng Court of Appeals sa kaso ng Kuratong Baleleng case. Naniniwala umano ang Bayan Muna na mauwi din sa wala at matulad sa Kuratong case ang money laundering issue ni Lacson dahil mistulang &amp;quot;niluluto&amp;quot; sa Senado ang imbestigasyon hinggil dito. Ayon pa sa grupo, kung wala rin lang mahihita ang taumbayan sa pag-iimbestiga ng Senado sa kaso ni Lacson mas makabubuting itigil na nila ito dahil pera ng bayan ang ginagastos nito sa mga pagdinig sa kaso. Ayon pa kay Ocampo, hindi dapat magpakasiguro sina Lacson at mga kasama nito dahil sa marami pang gagawing hakbang ang panig ng prosecution upang di matakasan ng mga ito ang nasabing kaso. Nangako rin ang Bayan Muna na susuportahan ang anumang hakbangin na gagawin ng pamahalaan upang magkaroon ng hustisya ang mga biktima ng nasabing multiple murder case kung saan nasawi ang 11 Kuratong members. (Ulat nina Angie dela Cruz at Grace Amargo)</body>
<link>http://www.philstar.com/Article.aspx?articleId=131505&amp;publicationSubCategoryId=92</link>
</article>
<article>
<title>Intelligence funds ng mga ahensiya ng gobyerno sas</title>
<author>Rudy Andal</author>
<date>
<month>August</month>
<day>26</day>
<year>2001</year>
</date>
<body>Isasailalim na sa accounting ang lahat ng intelligence funds ng bawat ahensiya ng pamahalaan upang mabatid ng sambayanan kung saan ito ginagamit at papaano ginastos ang pera ng mamamayan. Inirekomenda ito ni Senador Blas Ople upang magkaroon ng higit na ngipin ang mga mambabatas at matiyak na ang bawat pinagkakagastusan nito ay matitiyak na naaayon sa tunay nitong adhikain. Sinabi ni Ople na ang pagbibigay ng dagdag na kapangyarihan sa Kongreso na makahingi ng accounting ng pinaggugulan ng intelligence fund ang tanging sagot sa maraming espekulasyon na ito ay ginamit lamang sa hindi makatarungang bagay. Sa kasalukuyan ay ligaw umano ang Kongreso sa ibat ibang ahensiya ng gobyerno na gumagamit ng milyun-milyong pera sa intelligence funds dahilan sa ito ay hindi dumaraan sa regular auditing kaya napaghihinalaang ito ay ginagamit sa hindi wastong pamamaraan taliwas sa tunay nitong adhikain. Karaniwang hindi anya binibigyang halaga ng Kongreso ang intelligence funds ng mga ahensiya ng pamahalaan at tanging ang kabuuan lamang nito ang inaalam dahilan sa batid nilang hindi naman ito isinasailalim sa accounting. Inamin ni Ople na ang mungkahi niya ay nag-ugat sa pahayag na ginawa ni ISAFP Chief Col. Victor Corpus na ginagamit nila ang intelligence funds sa pagmonitor at pangangalap ng impormasyon sa kuneksiyon ni Senador Panfilo Lacson sa droga. Pangunahin anyang layunin ng pagbibigay ng intelligence funds sa ibat ibang ahensiya ng pamahalaan ay upang matukoy ng mga ito sa pamamagitan ng pamimili ng impormasyon ang mga anomalya at krimen na kinapapalooban nito. (Ulat ni Rudy Andal)</body>
<link>http://www.philstar.com/Article.aspx?articleId=131509&amp;publicationSubCategoryId=92</link>
</article>
<article>
<title>Crime rate bumaba - PNP</title>
<author>Malou Rongalerios</author>
<date>
<month>August</month>
<day>26</day>
<year>2001</year>
</date>
<body>Bumaba umano ng tatlong porsiyento kada taon mula noong 1992 ang dami ng krimeng naitala ng Philippine National Police. Ito ang sinabi ni Supt. Noel delos Reyes, hepe ng PNP Intelligence Research Center sa nakaraang pagdinig ng House committee on public order and security. Sinabi ni delos Reyes na maging sa index crime, kung saan nagsisilbi itong &amp;quot;better crime indicator&amp;quot; ay naitala rin ang pagbaba ng pitong porsiyento (7%) nitong nakalipas na pitong buwan. Subalit inamin din nito sa komite ni Cebu Rep. Joseph Ace Durano, chairman ng public order na pangunahing problema pa rin ang insurgency sa bansa at nagsisilbi itong panganib sa internal stability ng Pilipinas. Idinagdag pa ni delos Reyes na kahit na may positibong pagbabago hinggil sa peace and order situation ng bansa ay hindi ito nararamdaman ng mamamayan dahil na rin sa pagdami ng mga insidenteng may kinalaman sa kidnapping at car theft incidents. Malaking dagdag pa umano ang isyu hinggil sa teroristang grupong Abu Sayyaf at sa sunud-sunod na pangingidnap ng mga ito. Subalit kung masusugpo umano ang nasabing grupo ay mararamdaman ng mga mamamayan na nabawasan na ang crime rate sa bansa. (Ulat ni Malou Rongalerios)</body>
<link>http://www.philstar.com/Article.aspx?articleId=131511&amp;publicationSubCategoryId=92</link>
</article>
<article>
<title>Abu sumalakay: 6 patay,10 grabe sa ambus</title>
<author>Roel Pare&amp;ntilde;o</author>
<date>
<month>August</month>
<day>27</day>
<year>2001</year>
</date>
<body>ISABELA CITY, Basilan  Muling nagsagawa ng pagsalakay ang mga bandidong Abu Sayyaf nang ambusin nito ang isang pampasaherong jeep na ikinamatay ng anim na katao at pagkasugat ng sampung iba pa kamakalawa ng hapon sa pagitan ng bayan ng Maluso at Sumisip. Naganap ang oras ng pag-ambus habang ginigisa ng House Defense Committee na pinamumunuan ni Rep. Prospero Pichay ang mga military ukol sa akusasyon ni Fr. Cirilo Nacorda na nakipagsabwatan umano ang mga militar sa Abu Sayyaf noong Hunyo 2 sa Lamitan encounter. Sa ulat na natanggap ni Army Col. Hermogenes Esperon, hepe ng 103rd Army Brigade at pinuno ng Task Force Thunder, habang tumatakbo ang pampasaherong jeep sa may Sitio Singit, Brgy. Canlas na kinalululanan ng mga biktima nang sumalakay ang mga bandido dakong alas-2:30 ng hapon. Ang pampasaherong jeep na may tatak na Sahara II, may plakang JVC 611, kulay asul na puno ng mga pasahero ay agad na pinaulanan ng bala ng mga bandido. Namatay noon din ang isang Pfc. Sawara, kasama nitong militiaman na kapwa nakatalaga sa 10th Infantry Battalion, apat na sibilyan habang sampu dito ang nasugatan na dinala sa ibat-ibang pagamutan. Mabilis na tumakas ang mga bandido matapos ang pag-ambus nang makita nila na may paparating na mga sundalo. Malaki ang paniniwala ng mga awtoridad na ang pagsalakay ng mga bandido ay may kaugnayan sa nadiskubreng kuweba ng mga militar na sumusuyod sa kagubatan ng Sumisip. Ang nasabing kuweba na gawa lang ng tao ay siyang pinagtataguan ng mga bandido at dito isinasagawa ang kanilang mga planong pagsalakay. (Ulat ni Roel Pare&amp;ntilde;o)</body>
<link>http://www.philstar.com/Article.aspx?articleId=131621&amp;publicationSubCategoryId=92</link>
</article>
<article>
<title>Cardinal Sin walang karamdaman</title>
<author>Sandy Araneta</author>
<date>
<month>August</month>
<day>27</day>
<year>2001</year>
</date>
<body>Pinabulaanan kahapon ng Catholic Bishops Conference of the Philippines (CBCP) ang naglalabasang balita na si Manila Archbishop Jaime Cardinal Sin ay may malubhang karamdaman. Ang makapangyarihang lider ng Katoliko sa bansa ay nakahiga diumano sa banig ng karamdaman bunga ng sakit nito sa kidney. Ayon kay CBCP Spokesperson Monsignor Pedro Quitorio na si Cardinal Sin ay malakas pa ang katawan na handang ipagdiwang ang kanyang 73 anyos na kaarawan sa darating na Agosto 31. Pinangunahan ni Cardinal Sin ang paglulunsad ng dalawang People Power sa dalawang Pangulo na ikinatanggal sa puwesto ng diktador na si Ferdinand Marcos at kay Joseph Estrada sa umano ay pagiging corrupt nito at imoral. (Ulat ni Sandy Araneta)</body>
<link>http://www.philstar.com/Article.aspx?articleId=131628&amp;publicationSubCategoryId=92</link>
</article>
<article>
<title>Camp Crame inilagay sa red alert</title>
<author>Joy Cantos</author>
<date>
<month>August</month>
<day>27</day>
<year>2001</year>
</date>
<body>Isinailalim na kahapon sa red alert status ang buong Camp Crame para sa nakatakdang pagbisita ngayong araw na ito ni Pangulong Gloria Macapagal-Arroyo upang personal na salubungin ang pagdating ng mga pulis na nagsilbi bilang peace keeping forces sa Kosovo at East Timor. Sinabi ni Philippine National Police (PNP) Chief Director General Leandro Mendoza na magtatalaga sila ng karagdagang puwersa ng pulisya sa buong bisinidad ng kampo upang mahadlangan ang anumang plano ng ilang tiwaling grupo na maghahasik ng karahasan. Inaasahang magbibigay ng kanyang opisyal na ulat ngayong araw si Mendoza kay Pangulong Arroyo hinggil sa mga naipatupad na programa ng hukbo sa nakalipas na buwan partikular na ang kampanya laban sa mga elementong kriminal at iba pang grupo ng kalaban ng estado. Nakatakda din na pararangalan ngayong umaga ni Arroyo ang PNP contingent ng United Nation na pinadala sa Kosovo at East Timor. Magugunita na 38 na PNP sa pangunguna ni Supt. Carmelo Valmoria ang bumalik sa bansa nitong nakaraang buwan matapos ang isang taong misyon bilang bahagi ng peace keeping force sa Kosovo. Isa pang pangkat na pinamumunuan ng 83 PNP personnel sa pamumuno ni Supt. Buenaventura Plantado ang bumalik sa bansa nitong nakaraang Marso mula naman sa East Timor. (Ulat ni Joy Cantos)</body>
<link>http://www.philstar.com/Article.aspx?articleId=131635&amp;publicationSubCategoryId=92</link>
</article>
<article>
<title>Nais ng oposisyon ayaw ng Malaca&amp;ntilde;ang</title>
<author>Ely Saludar</author>
<date>
<month>August</month>
<day>27</day>
<year>2001</year>
</date>
<body>Hindi pabor ang Malaca&amp;ntilde;ang sa panawagan ng oposisyon na itigil ng senado ang imbestigasyon sa mga alegasyon laban kay Senator Panfilo Lacson. Ayon kay Presidential Spokesman Rigoberto Tiglao, makabubuting ipagpatuloy ang pagsisiyasat ng senado upang lumabas ang katotohanan ng akusasyon kay Lacson na ito ay may mga bank accounts sa Estados Unidos, Canada at Hongkong. Bukod pa sa mga testigo ni ISAFP Chief Col. Victor Corpus na si Lacson ay sangkot din umano sa iligal na droga, kidnapping, robberies at iba pang iligal na aktibidad. Ang panukalang itigil ang imbestigasyon ng senado ay matapos na mabigo si Corpus na maglabas ng matibay na ebidensiya laban kay Lacson. (Ulat ni Ely Saludar)</body>
<link>http://www.philstar.com/Article.aspx?articleId=131641&amp;publicationSubCategoryId=92</link>
</article>
<article>
<title>GMA dumating na</title>
<author>Ely Saludar</author>
<date>
<month>August</month>
<day>27</day>
<year>2001</year>
</date>
<body>Dumating na kagabi sa bansa si Pangulong Gloria Macapagal Arroyo mula sa 5 araw na state visit nito sa Brunei at Singapore. Itinuturing ng Malaca&amp;ntilde;ang na naging mabunga at matagumpay ang pagbisita ng Pangulo sa dalawang bansa na nangako ang mga lider na lalo pang pasisiglahin ang relasyon kabilang ang usapin sa kalakalan at pamumuhunan. Sa Brunei,nagpahayag ng interes sa Pilipinas na maglalagak ng puhunan ukol sa petrochemical industry at kasunduang nilagdaan hinggil sa defense cooperation. Isusulong din ang Brunei-Indonesia-Malaysia-Philippines o BIMP East Asian growth area na magtutulungan upang mapaunlad ang kalakalan. Sa biyahe naman ng Pangulo sa Singapore ay nagbunga rin ito ng paglalagda ng 20 joint venture agreement kabilang ang 9 na information technology na inaasahang magsasampa ng 100 milyong dolyar na pamumuhunan. Apat ding memorandum of understanding ang sinaksihan ng Pangulo na kinabibilangan ng usapin sa air transport,standards training,certification and watchkeeping for seafarers, turismo at renewal sa pagitan ng Singapore National Arts Council at Philippine National Commission for Culture and Arts. Tiniyak naman ng Pangulo sa mga negosyante ng dalawang bansa na sa lalong madaling panahon ay malulutas na ang problema laban sa Abu Sayyaf. (Ulat ni Ely Saludar)</body>
<link>http://www.philstar.com/Article.aspx?articleId=131647&amp;publicationSubCategoryId=92</link>
</article>
<article>
<title>140,000 Pinoy seamen mawawalan ng trabaho</title>
<author>Rudy Andal</author>
<date>
<month>August</month>
<day>27</day>
<year>2001</year>
</date>
<body>Pinaniniwalaang mahigit na 140,000 Filipino seafarers ang mawawalan ng hanap-buhay sa pagpasok ng Pebrero 2, 2002 dahilan umano sa kapalpakan ng Philippine Overseas Employment Administration (POEA) ayon kay Senator Tessie Aquino Oreta. Sinabi ni Oreta na ang kapabayaan ng POEA na bigyan ng komprehensibong programa ang mga seamen na siyang napagkasunduan sa nakasaad na bagong nilalaman ng International Convention on Standards, Training, Certification and Watchkeeping (ICSTCW). Kailangang umanong kumilos ang Maritime Training Council (MTC) na nasa ilalim ng pangangasiwa ng POEA ang information campaign sa mahigit na 200,000 Pinoy seamen na kailangan i-renew nila ang kanilang Certificates of Compliance (CoC) bago sumapit ang Pebrero 1, 2002. Nakasaad sa bagong (ICSSTCW)na kailangan ang lahat ng bansa na kasapi ng International Maritime Convention(IMC) ay sumunod sa bagong patakaran para matiyak ang kaligtasan ng mga barkong bibiyahe ganoon din ang mga sakay nito. Sa kasalukuyan ay 60,000 seamen pa lamang ang nakasunod sa bagong direktibang dahilan sa kakulangan ng impormasyon ng POEA. Hindi biro ang mawalan ng $ 900 milyong remittances ng mga Pinoy seamen na malaki ang naitutulong sa pag-usad ng ekonomiya ng bansa. (Ulat ni Rudy Andal)</body>
<link>http://www.philstar.com/Article.aspx?articleId=131651&amp;publicationSubCategoryId=92</link>
</article>
<article>
<title>Profit sharing mungkahi ni Jawo</title>
<author>Rudy Andal</author>
<date>
<month>August</month>
<day>27</day>
<year>2001</year>
</date>
<body>Iminungkahi ni Senador Robert Jaworski sa mga lokal at dayuhang negosyante sa bansa na pairalin nito ang profit sharing sa kanilang hanay upang maibsan ang problemang kilos protesta at welga at sa halip ay magpatuloy ang negosyo. Sinabi ni Jaworski na kung bahagi ang bawat empleyado nila sa pagmamay-ari kahit kaunti lamang ang kanilang bahagi, tutulong itong proteksyunan ang kanilang pinaglilingkuran at maiiwasan pa ang pagsasagawa ng welga na siyang nagpaparalisa ng pagnenegosyo. Sa kasalukuyan anya, matindi ang paghingi ng dagdag na sahod ng mga manggagawa upang tustusan ang malaking kakulangan ng kanilang kinikita dahilan sa hindi maawat na pagtaas ng presyo ng mga bilihin. Hindi lamang anya kita ng kanilang manggagawa ang hahabulin ng mga ito kung hindi ang mabigyan din ng sapat na proteksyon ang kanilang pinaglilingkuran dahilan sa bahagi na sila ng pagmamay-ari ng kumpanya. Maiiwasan din ang welga dahilan sa lahat sila ay bahagi ng mga may-ari ng kumpanya kung kayat higit pa nitong bibigyan ng proteksyon at higit na magiging maganda ang relasyon ng mga manggagawa at kapitalista. Sa konting pabor ayon ka Oreta, win-win sa bawat panig ang siyang mamamagitan at lahat ay makikinabang dahilan sa higit nitong pagbubutihin ang kanilang trabaho dahilan sa bahagi na sila ng kumpanya. Bukod dito, malamang na tumulong pa ang mga manggagawa sa promotion ng kanilang kumpanya upang lalong palakasin ang kanilang kita na lahat sila ang siyang makikinabang. (Ulat ni Rudy Andal)</body>
<link>http://www.philstar.com/Article.aspx?articleId=131652&amp;publicationSubCategoryId=92</link>
</article>
<article>
<title>Corpus pinayuhan ni Pimentel</title>
<author>Rudy Andal</author>
<date>
<month>August</month>
<day>27</day>
<year>2001</year>
</date>
<body>Pinayuhan ni Senate Minority Leader Aquilino Pimentel Jr., si Intelligence Service of the Armed Forces of the Philippines (ISAFP) chief, Col. Victor Corpus na mangalap muna ng mga ebidensiya bago magsiwalat ng mga panibagong pahayag laban kay Sen. Ping Lacson. Sinabi ni Pimentel na higit anya magiging madali ang pag-imbestiga ng senado kung makakalap muna ang mga ito ng ebidensiya at maiiwasan ang paninira sa sinumang tao kahit na walang sapat na batayan. Ayon kay Pimentel, kailangan humingi ng tulong si Corpus sa Department of Justice (DOJ) na magamit nito ang Mutual Legal Assisance Treaty (MLAT) upang makapangalap ng solidong ebidensiya kung mayroon upang tumibay ang kanilang mga impormasyon. Lumilitaw sa mga nauna nilang pagsisiyasat,na ang mga hawak ni Corpus ay pawang mga hilaw pa at walang batayan at kailangan pa muna itong isailalim sa verification. Kayat lumalabas na unofficial ang hawak nitong ebidensiya na naging daan ng pre-mature ang mga ipinahayag nito sa media. Nilinaw ni Pimentel na hindi niya kinakanlong o ipinagtatanggol si Lacson dahil sa kasamahan niya ito sa senado ang tanging nais lamang niya ay matiyak na may sapat itong katibayan na maaaring panghawakan. (Ulat ni Rudy Andal)</body>
<link>http://www.philstar.com/Article.aspx?articleId=131653&amp;publicationSubCategoryId=92</link>
</article>
<article>
<title>'Killer' ng PR man ni Bong Umamin</title>
<author>Cristina Go-Timbang</author>
<date>
<month>August</month>
<day>28</day>
<year>2001</year>
</date>
<body>Isang umanoy malayong kamag-anak ni Cavite Governor Ireneo &amp;quot;Ayong&amp;quot; Maliksi ang kusang loob na sumuko at umamin sa pagpaslang sa isang newsman na sinasabing PR man ni dating Governor Ramon &amp;quot;Bong&amp;quot; Revilla Jr. Personal na nagtungo kahapon ng madaling araw kay Cavite Provincial Director Samuel Pagdilao ang suspek na si Benedicto Maliksi Jr., 27 anyos, may asawa, walang trabaho at residente ng Brgy. Zapote 4, Bacoor, Cavite. Inamin ng suspek na siya ang bumaril at nakapatay sa biktimang si Dennis Ramos, 35, may asawa ng Brgy. Zapote 4, Bacoor Cavite at isang batikang mamamahayag sa lalawigan ng Cavite. Nabatid na dakong alas-12:45 ng madaling araw ng samahan ang suspek ng kanyang amang si Benedicto Sr., at P/Insp. Francisco Moral Jr. ng Special Operations Group sa tanggapan ni Pagdilao. Ayon sa suspek, binaril at napatay niya si Ramos matapos nitong paalisin ang ilang kabataan na naglalaro sa video karera na pag-aari ni Arnel &amp;quot;Bulag&amp;quot; Torres, ninong ng biktima. Nagkasagutan umano sila ni Ramos at ito umano ang naging motibo niya upang magtanim ng sama ng loob sa biktima hanggang sa tambangan niya ito at pagbabarilin. Sinabi pa ng suspek na inagaw niya ang sariling baril ni Ramos at ito ang ginamit niya sa pagbaril sa biktima. Taliwas ang pahayag na ito sa naunang report na wala umanong baril si Ramos. Habang sinisiyasat ang kaso ay nagpahayag ang Cavite PNP na lumalabas na personal na motibo ang ugat sa pagpaslang kay Ramos at malayo sa sinasabing pulitika at droga. Nakatakdang sampahan ng kasong murder ang suspek. (Ulat nina Cristina Go-Timbang)</body>
<link>http://www.philstar.com/Article.aspx?articleId=131738&amp;publicationSubCategoryId=92</link>
</article>
<article>
<title>Mancao, Aquino tuluyan nang inalis sa listahan ng</title>
<author>Joy Cantos</author>
<date>
<month>August</month>
<day>28</day>
<year>2001</year>
</date>
<body>Matapos na mabigong lumantad o ma-Absence Without Official Leave (AWOL), tuluyan nang tinanggal kahapon sa listahan ng PNP ang dalawang kilalang matatapat na tauhan ni Senador Panfilo Lacson na sina Sr. Supts. Cesar Mancao at Michael Ray Aquino. &amp;quot;Masyadong mahaba na ang panahong ibinigay namin kina Mancao at Aquino para mag-report dito sa Camp Crame, hanggang ngayon ay hindi pa rin sila lumulutang, tapos na ang ibinigay naming palugit sa kanila,&amp;quot; pagkukumpirma kahapon ni PNP Chief Director Gen. Leandro Mendoza. Nabatid na hinold na rin ng PNP ang suweldo nina Mancao at Aquino, gayundin ang mga benepisyo ng mga ito habang isinasailalim sila sa imbestigasyon sa wiretapping, summary execution at iba pa. &amp;quot;Binigyan na namin sila ng notice noon pang Hulyo 16 para mag-report sa kanilang bagong assignment sa PNP Headquarters Support Service sa ilalim ni Sr. Supt. Prospero Noble pero hanggang matapos ang deadline nitong Agosto 1 ay hindi sila nagpakita. Isinailalim namin sila sa AWOL pero ngayon ay sibak na silang tuluyan,&amp;quot; ani Mendoza. Sina Mancao at Aquino ay may 15 araw nang hindi nagrereport sa trabaho. Sinabi ni Noble na tumawag si Mancao sa opisina niya noong Agosto 1 para mag-apply ng optional retirement pero nilinaw ni Noble na hindi ito kuwalipikado dahil wala pa itong 20 taon sa serbisyo. Ang dalawa ay isinangkot sa pagkawala ni PAGCOR videoman na si Edgar Bentain na naglabas ng footage sa pagsusugal ni dating Pangulong Joseph Estrada kasama ang kaibigan nitong si Charlie &amp;quot;Atong&amp;quot; Ang noong kasalukuyan pa itong kandidato sa presidential elections noong 1998. Itinuro rin ang dalawa sa pagpatay kay PR man Salvador &amp;quot;Bubby&amp;quot; Dacer at driver nitong si Emmanuel Corbito noong Nob. 24, 2000. Ang dalawa ay napaulat na pumuslit ng bansa. Base sa report si Aquino ay nagdaan sa Subic Bay Freeport habang si Mancao ay nagdaan naman sa HK saka lumipad patungong Canada at nagtuloy sa Amerika. Binigyang-diin ni Mendoza na ang paglabas ng dalawa sa bansa at ang hindi pagpapakita ay nangangahulugan ng pagiging &amp;quot;guilty&amp;quot; sa mga kasong kriminal na iniharap laban sa kanila na ngayon ay iniimbestigahan ng Department of Justice (DOJ). (Ulat ni Joy Cantos)</body>
<link>http://www.philstar.com/Article.aspx?articleId=131745&amp;publicationSubCategoryId=92</link>
</article>
<article>
<title>'Public apology kay Loren? No way' - Ador</title>
<author>Joy Cantos</author>
<date>
<month>August</month>
<day>28</day>
<year>2001</year>
</date>
<body>Walang planong humingi ng public apology ang kontrobersiyal na si Angelo Mawanay alyas Ador kay Senadora Loren Legarda o sa sinumang senador na nahagip ng ginawa nitong expos&amp;eacute; sa imbestigasyon ng Senado. Ito ang nilinaw kahapon ni Ador at ng legal counsel nitong si Atty. Archee Guevarra sa likod na rin ng mga ulat na nakatakda nang mag-sorry kay Senadora Legarda ang kanyang kliyente. &amp;quot;Buhay ko ang itinataya ko rito, ang nasabi ko nay hindi ko na babawiin pa,&amp;quot; matigas na pahayag ni Ador na sinuportahan naman ng abogado nito. Magugunita na maliban sa kontrobersiyang pinasabog ni Ador laban kay Senador Panfilo Lacson ay idinawit din nito si Senadora Legarda sa pagbili umano ng may 1,000 Nokia 3210 smuggled cellphones na nagkakahalaga ng P8.9M na idineliber niya sa may Star City noong nakalipas na taong 1998. Ang nasabing alegasyon ay itinanggi ni Sen. Legarda kasabay ng paggigiit na naglulubid lamang umano ng buhangin si Ador para sirain ang kanyang malinis na pangalan. &amp;quot;No public apology will come from my client,&amp;quot; giit naman ni Atty. Guevarra. Maliban kay Lacson at Legarda ay idinawit din ni Ador si Sen. Noli de Castro sa pagtanggap umano ng P3M bilang payola noong kasalukuyan pang PNP chief si Sen. Lacson na siya pa mismo ang nagdeliber sa isang lugar sa Quezon City. Gayundin, hindi iaatras ni Ador ang isinampang arbitrary detention laban sa walong senador na pinamumunuan ni Senate Committee on Illegal Drugs chairman na si Sen. Robert Barbers matapos ng mga itong ipakulong si Ador dahilan umano sa pagsisinungaling sa pagtatanong ng mga senador na nag-iimbestiga rito sa pagdinig. (Ulat ni Joy Cantos)</body>
<link>http://www.philstar.com/Article.aspx?articleId=131752&amp;publicationSubCategoryId=92</link>
</article>
<article>
<title>Cartographic sketch ng mga kasama inilabas ni Ador</title>
<author>Joy Cantos</author>
<date>
<month>August</month>
<day>28</day>
<year>2001</year>
</date>
<body>Isang cartographic sketch nina Mang Ben Suarez at isang nakilalang S2 ang ipinalabas ni Angelo &amp;quot;Ador&amp;quot; Mawanay para patunayan umanong hindi peke ang sinasabi nitong mga naging kasamahan niya sa ilegal na operasyon ng nilansag na PAOCTF. Ayon kay Ador, ang dalawang ito ay kabilang sa grupo ni Senador Panfilo Lacson sa paggawa ng mga ilegal na aktibidades tulad ng kidnap-for-ransom, summary execution, smuggling at drug trafficking. Ipinalabas niya ang mga itsura ng dalawa upang magsilbing panawagan sa mga nakakakilala at ipagtapat ang nalalaman sa katauhan ng dalawa. Si Mang Ben, nasa edad 60-65 taong gulang ay patay na ayon kay Ador, ngunit si S2 na nasa pagitan ng 35-40 anyos ay naririto pa rin. Nanawagan sila kay S2 na lumantad at sabihin ang nalalaman tungkol kay Lacson bilang suporta sa krusada ng kontrobersiyal na principal witness. (Ulat ni Joy Cantos)</body>
<link>http://www.philstar.com/Article.aspx?articleId=131758&amp;publicationSubCategoryId=92</link>
</article>
<article>
<title>Wiretapping vs Lacson, 20 pulis isasampa na</title>
<author>Joy Cantos</author>
<date>
<month>August</month>
<day>28</day>
<year>2001</year>
</date>
<body>Sasampahan na ng kasong paglabag sa anti-wiretapping law si Senador Panfilo Lacson kasama ang 20 pulis na umanoy sangkot sa pagbili ng bugging devices na umaabot sa P30M na nasamsam sa raid sa isang condominium sa Pasig City kamakailan. Ayon kay PNP Chief, Director Gen. Leandro Mendoza, isinailalim na kahapon sa preventive suspension ang mahigit 20 pulis na hindi muna tinukoy ang mga pangalan na mga dating nagsisilbi sa binuwag na Presidential Anti-Organized Crime Task Force. Bukod sa paglabag sa anti-wiretapping law ay mahaharap rin si Lacson at ang naturang mga pulis sa kasong malversation of public funds, graft and corruption at perjury. Nilinaw naman ni Mendoza na hindi kasama sa mga kakasuhan si Col. Ricardo Dapat, chief ng NCR-Criminal Investigation and Detection Group na idinawit sa mga umanoy katiwalian ni Lacson ng Indian national na si Danny Devnani sa ginanap na Senate hearing. Pinabulaanan naman ni dating PAOCTF deputy chief for operations Sr. Supt. Magtanggol Gatdula na pag-aari ng kanilang task force ang nasamsam na bugging devices. Si Gatdula ang isa sa nakapirma sa papeles hinggil sa intensiyon ng PAOCTF na bumili ng nasabing mga kagamitan sa paniniktik. Ayon kay Gatdula, posibleng dinoktor umano ang pirma para kaladkarin ang pangalan ni Lacson at palabasing ito ang pumirma sa kontrata. Inamin ni Gatdula na siya mismo ang lumagda sa &amp;quot;Contract for Supply of Telecommunications Test System&amp;quot; ngunit nirebisa ito noong Pebrero 2000 dahil kahit na umano binayaran na ng dating PAOCTF ang 30% downpayment ay hindi sumunod ang Armstract sa mga obligasyon nito sa ilalim ng naunang kontrata. Ang Armstrack ang sole distributor ng bansa sa surveillance equipment. Samantala, sinabi ni Police Regional Office 3 Director Sr. Supt. Reynaldo Berroya na hihingi sila ng pahintulot sa korte para mabuksan ang mga files na nakapaloob sa computer ng nakumpiskang mga bugging devices upang madetermina kung sinu-sino ang mga personahe ang natiktikan ng PAOCTF at upang makapagsampa ng kaukulang kaso laban sa mga ito. (Ulat ni Joy Cantos)</body>
<link>http://www.philstar.com/Article.aspx?articleId=131764&amp;publicationSubCategoryId=92</link>
</article>
<article>
<title>Mikey hinamong kumbinsihin ang kapwa artista sa 20</title>
<author>Ely Saludar</author>
<date>
<month>August</month>
<day>28</day>
<year>2001</year>
</date>
<body>Hinamon ng Malaca&amp;ntilde;ang si Presidential Son at Pampanga Vice Governor Mikey Arroyo na tumulong sa gobyerno para ipaliwanag ang 20 porsiyentong buwis sa mga propesyunal kabilang ang mga nasa industriya ng pelikulang Pilipino. Ayon kay Presidential Spokesman Rigoberto Tiglao, kung naniniwala si Mikey sa palakad ng kanyang inang si Pangulong Arroyo ay mas maigi kung tutulong ito na kumbinsihin ang mga kapwa artista na nagpoprotesta sa nasabing pataw na buwis. Si Mikey ay bahagi ng industriya ng pelikula bukod pa sa pagiging anak ng Pangulo. Ang hakbang na ito ng Palasyo ay matapos umalma at magprotesta ang mga artista sa ipatutupad na 20% withholding tax sa mga propesyunal na ang pangunahing tatamaan ay ang nasa entertainment industry o tumatanggap ng talent fee na lampas sa P150,000 kada taon. Tiniyak ni Finance Secretary Jose Isidro Camacho na tuloy ang nasabing 20% withholding tax sa kabila ng pagtutol ng mga artista. (Ulat ni Ely Saludar)</body>
<link>http://www.philstar.com/Article.aspx?articleId=131769&amp;publicationSubCategoryId=92</link>
</article>
<article>
<title>Sayyaf leader may AIDS !</title>
<author>Joy Cantos</author>
<date>
<month>August</month>
<day>29</day>
<year>2001</year>
</date>
<body>Nagkaroon na ng outbreak ng nakahahawa at nakamamatay na acquired immune deficiency syndrome (AIDS) sa Western Mindanao matapos na makatanggap ng impormasyon ang militar na isang Sulu-based Abu Sayyaf leader ang iniulat na positibo sa nasabing sakit. Kinumpirma ng isang opisyal ng military na hindi nagpabanggit ng pangalan na si ASG Commander Mujib Susukan, may patong sa ulo na P5M reward at pinsan ng isa pang lider ng Abu Sayyaf na si Ghalib Andang alyas Commander Robot, ay nahawa ng sakit mula sa isa sa mga dayuhang babaeng hostages na ginahasa ng ASG sa kasagsagan ng hostage crisis noong April 23, 2000. Sina Susukan at Robot ang responsable sa pagdukot sa 21 katao sa Sipadan beach resort na kinabibilangan ng tatlong German, dalawang Frenchmen, dalawang South Africans, dalawang Filipino, isang Lebanese, siyam na Malaysian at dalawang Finnish nationals. Lahat, maliban sa isang Filipino diving instructor, ay pinakawalan matapos magbayad ng limpak-limpak na halaga ng ransom. Isa umano sa mga babaeng hostage na ginahasa ni Susukan ang mayroong AIDS at nahawaan nito si Susukan matapos niyang pagpasasaan ang mga babaeng bihag. Tumanggi ang opisyal na tukuyin ang pangalan ng dayuhang babaeng bihag na positibo sa sakit na AIDS. Ayon pa sa opisyal, posible umanong maging si Commander Robot at iba pang lider ng ASG ay nagtataglay na rin ng AIDS dahilan sangkot ang mga ito sa pambibihag sa mga bandido. Pinangangambahan namang mahawahan na rin ng AIDS ni Susukan ang iba pang babaeng binihag ng mga bandido sa Mindanao. (Ulat ni Joy Cantos)</body>
<link>http://www.philstar.com/Article.aspx?articleId=131860&amp;publicationSubCategoryId=92</link>
</article>
<article>
<title>Bagong testigo vs Ping lumutang sa NBI</title>
<author>Ellen Fernando</author>
<date>
<month>August</month>
<day>29</day>
<year>2001</year>
</date>
<body>Isang panibagong testigo na kakampi umano ni Senador Panfilo Lacson at nakatakda sanang ipantapat para sirain ang kredibilidad ng dating PAOCTF agent na si Angelo &amp;quot;Ador&amp;quot; Mawanay ang lumutang kahapon sa National Bureau of Investigation (NBI), hindi para kampihan si Lacson kundi upang lalong idiin ito sa mga alegasyon ni Mawanay na sangkot ang senador sa drug trafficking sa bansa. Ayon kay &amp;quot;Mar&amp;quot;, isa ring dating confidential agent, napilitan umano siyang lumutang sa NBI upang ibunyag ang katotohanan laban kay Lacson sa halip na kampihan niya ito. Si Mar ang sanay ipantatapat umano ni Lacson kay Mawanay sa Senado upang wasakin ang huli at kontrahin ang mga paratang sa senador. Sinabi naman ni NBI Director Reynaldo Wycoco na kanilang aalamin kung may kredibilidad si Mar dahil ayon na rin sa kanya ay kinukumbinsi siyang maging testigo sana pabor kay Lacson na itatapat kay Ador pero sinunod niya ang kanyang konsensiya kaya nakahanda na siyang ipagtapat ang kanyang nalalaman sa senador. (Ulat ni Ellen Fernando)</body>
<link>http://www.philstar.com/Article.aspx?articleId=131870&amp;publicationSubCategoryId=92</link>
</article>
<article>
<title>'Ping magkita tayo sa korte' - Corpus</title>
<author>Joy Cantos</author>
<date>
<month>August</month>
<day>29</day>
<year>2001</year>
</date>
<body>Determinado si ISAFP Chief Col. Victor Corpus na dalhin na sa korte ang kaso nito laban kay Senador Panfilo Lacson sa sandaling ibasura umano ng Senado ang kasong iniharap nito laban sa naturang senador. Ito ay matapos magbanta ang ilang mga senador na tatapusin na ang imbestigasyon sa Senate hearing laban sa kanilang kasamahang si Ping sa sandaling walang maipakitang ebidensiya si Corpus matapos na hindi ang mga ito makuntento sa mga testigo lamang na iniharap ng ISAFP chief. Umaasa si Corpus na magiging patas ang Senado kaugnay ng mga kasong kriminal na iniharap nito laban kay Lacson, pero aapela siya sa korte kapag binalewala ito ng Senado. (Ulat ni Joy Cantos)</body>
<link>http://www.philstar.com/Article.aspx?articleId=131877&amp;publicationSubCategoryId=92</link>
</article>
<article>
<title>Ebidensiya ihaharap ngayon</title>
<author>Rudy Andal</author>
<date>
<month>August</month>
<day>29</day>
<year>2001</year>
</date>
<body>Inaasahan ng Senado na maghaharap ngayon ng mga karagdagang ebidensiya at iba pang surprise witness ang kampo ni ISAFP Chief Col. Victor Corpus upang suportahan ang alegasyon laban kay Lacson sa pagpapatuloy ng ikatlong Senate inquiry ngayong umaga. Hindi dadalo sa hearing si Lacson, pero inaasahan ang pagsipot ni Mary Ong alyas Rose Bud kasama ang mga umanoy Chinese na nagmula sa Hong Kong at China na naging biktima ng kidnappings. Ayon kay Senator Robert Barbers, chairman ng Senate committee on public order and illegal drugs, siniguro ng kampo ni Corpus na makapaghaharap na sila ng mga ebidensiya para suportahan ang kanilang alegasyon na money laundering, kidnap-for-ransom, smuggling, summary executions at iba pa laban kay Lacson. Sinabi ni Barbers na hanggang mayroong maihaharap na karagdagang ebidensiya ang kampo ni Corpus at mahalaga sa pagdinig ng komite ay itutuloy nito ang inquiry upang hindi sila mapulaan na nais nilang ihinto ito para pagtakpan ang kapwa nila mambabatas na tinutukoy sa imbestigasyon. (Ulat ni Rudy Andal)</body>
<link>http://www.philstar.com/Article.aspx?articleId=131883&amp;publicationSubCategoryId=92</link>
</article>
<article>
<title>20% tax sa mga artista, atleta umpisa sa Sept.1</title>
<author>Angie dela Cruz</author>
<date>
<month>August</month>
<day>29</day>
<year>2001</year>
</date>
<body>Epektibo na sa Setyembre 1 ng taong ito ang pagpapatupad ng 20 porsiyentong withholding tax na kokolektahin sa mga artista, basketball players at iba pang atleta sa bansa. Sinabi ni Aida Simborio, information officer ng Bureau of Internal Revenue, matagal na umano itong kautusan ng ahensiya alinsunod sa memorandum, 06-2001 subalit ngayon lamang maipatutupad matapos aprubahan ng Department of Finance. Binigyang diin ni Simborio na ang hakbang ay bilang pagtatama lamang sa buwis na dapat kolektahin ng pamahalaan sa nabanggit na mga taxpayer. Hindi kasama sa naturang direktiba ang mga doctor na sobra rin ang laki ng kita at gayundin ang mga abogado na sinasabing isa sa mga tumatabo ng salapi sa bawat taon. Umaabot sa P388 milyon ang target collection ng BIR ngayong 2001 at isa ang mga artista at atleta sa inaasahang makakapagpapataas sa koleksiyon ng BIR sa taong ito. (Ulat ni Angie dela Cruz)</body>
<link>http://www.philstar.com/Article.aspx?articleId=131888&amp;publicationSubCategoryId=92</link>
</article>
<article>
<title>Jueteng dapat ipatigil rin ni GMA - solon</title>
<author>Malou Rongalerios</author>
<date>
<month>August</month>
<day>29</day>
<year>2001</year>
</date>
<body>Hindi lamang ang paglalaro ng jai-alai ang dapat ipagbawal ni Pangulong Arroyo kundi maging ang ilegal na jueteng sa bansa. Ayon kay Palawan Rep. Abraham Mitra, bagaman at ang iskandalo sa jueteng ang pinagmulan nang pagpapatalsik sa puwesto ng dating pangulo ay hindi pa rin nahihinto ang ilegal na sugal. Sinabi ni Mitra na dapat tutukan ni Arroyo ang jueteng dahil inaasahang titindi pa ito dahil sa naging pagbasura sa jai-alai. Mahalaga umanong matigil ang jueteng dahil kabilang ito sa mga sugal na sumisira sa moralidad ng bansa. Isiniwalat pa ni Mitra na nagsimula nang kumilos ang mga patron ng jai-alai para lumipat sa jueteng na inaasahang magiging isang malaking industriya sa bansa. (Ulat ni Malou Rongalerios)</body>
<link>http://www.philstar.com/Article.aspx?articleId=131892&amp;publicationSubCategoryId=92</link>
</article>
<article>
<title>Oposisyon kinontra ni Budget Sec.Boncodin</title>
<author>Lilia Tolentino</author>
<date>
<month>August</month>
<day>29</day>
<year>2001</year>
</date>
<body>Kinontra ni Budget Secretary Emilia Boncodin ang obserbasyon ng oposisyon na parang haharap sa digmaan ang panukalang pambansang budget na nagkakahalaga ng P780.8 bilyon para sa 2002 na naglalaan ng malaking bahagi para sa AFP. Sinabi ni Boncodin na ang gastusin para sa national security ay binigyan ng P57.3B dahil ang P10B dito ay gagamitin sa programa ng modernisasyon ng Armed Forces of the Philippines. Ang programang ito ay sumasaklaw sa pamimili ng eroplano, sasakyang pandagat at armas. Tiniyak ni Boncodin sa Kongreso na sa pagbalangkas ng budget, binigyang pansin ng gobyerno ang pangangailangan ng mamamayan at paglaban sa kahirapan. (Ulat ni Lilia Tolentino)</body>
<link>http://www.philstar.com/Article.aspx?articleId=131895&amp;publicationSubCategoryId=92</link>
</article>
<article>
<title>Hongkong, RP issue ng PSN sabay na lalabas</title>
<author></author>
<date>
<month>August</month>
<day>29</day>
<year>2001</year>
</date>
<body>First in the history of Philippine newspaper! Ito ang mangyayari sa September 1, 2001 sa magkasabay na paglabas ng local at Hong Kong issue ng Pilipino Star NGAYON. Karaniwang dumaranas ng isang araw na delay ang mga peryodikong ipinadadala abroad, pero hindi na ang PSN. Ibig sabihin, ang pahayagang mababasa ng mga readers sa Pilipinas ay kasabay na mababasa rin ng mga kababayan nating nasa Hong Kong. Inaasahan din na mas maraming kopya ng PSN ang maipamamahagi natin sa mga kababayan nating OFW diyan sa Hong Kong. Masyado na kasing maraming Pinoy ang nakakalat sa buong daigdig kayat ang target ng ating pahayagan ay maabot silang lahat. Kaya ang battle cry natin: Hong Kong today, tomorrow the world! Hindi magiging posible ito kung hindi dahil sa inyong masugid na pagtangkilik at sa patnubay ng Panginoong Diyos. Salamat po!</body>
<link>http://www.philstar.com/Article.aspx?articleId=131897&amp;publicationSubCategoryId=92</link>
</article>
<article>
<title>May bodega ng shabu sa Crame - Rosebud</title>
<author>Rudy Andal</author>
<date>
<month>August</month>
<day>30</day>
<year>2001</year>
</date>
<body>Ibinunyag ni dating PAOCTF agent Mary Ong alyas Rosebud at Matahari sa ikatlong pagdinig ng Senado kahapon na sentro umano ng shabu ang Camp Crame at isang bodega dito ang siyang pinaglalagakan ng shipment ng naturang droga na mula sa Hong Kong Triad, bukod sa pinapalitan umano ng mga pulis ng tawas ang mga nakukumpiskang shabu saka muling ibinebenta sa kalsada. Sinabi ni Rosebud sa Senate committees on public order and illegal drugs, national defense and security at blue ribbon na umaabot sa P24 bilyon ang kinikita ng Hong Kong Triad at kasabwat nitong mga pulis sa pamumuno ni Senator Panfilo Lacson kada taon mula noong 1998 hanggang 2000. Hindi naman tinukoy ni Rosebud kung nasan ang nasabing bodega na binabagsakan ng bulto-bultong shabu shipment na ipinadala ng HK Triad. Inamin ni Rosebud sa joint Senate committees inquiry na nagsilbi siyang undercover agent ng dating Presidential Anti-Crime Commission (PACC) hanggang sa lumipat siya sa PAOCTF makaraang ipakilala siya kay Lacson ng isang kaibigang Chinese na si Alfred Lim. Ginamit din siyang &amp;quot;tulay&amp;quot; para makipag-transaksiyon sa HK Triad kung saan ay naging miyembro siya nito. Dahil sa pagiging miyembro niya ay siya ang ginagamit nina dating PNP Region 4 director C/Supt. Reynaldo Acop at Sen. Lacson upang makipag-transaksiyon sa nasabing sindikato. Noong October 1998, inutusan umano siya ni Acop na umorder ng P2 milyon halaga ng shabu sa HK Triad at ang gagamitin sana nilang show money ay ang UCPB check ni Acop, pero nabigo sila kaya kinontak na lamang ang intelligence officer ni Acop na si Sr. Supt. Francisco Villaroman, kung saan ay dinala naman nito ang dalawang envelop na naglalaman ng jueteng money na nagmula umano sa jueteng lord ng Southern Tagalog na si Charing Magbuhos sa isang foodchain sa Sucat. &amp;quot;Ako kasama si Supt. John Campos ang kumukolekta ng pera na pinagbentahan ng droga kung saan ay ako naman mismo ang nagbabayad sa Hong Kong Triad sa pamamagitan ng paghuhulog sa banko gamit ang Binondo Central Bank kung saan ay matagal din akong nagtrabaho simula 1979-86,&amp;quot; sabi pa ni Rosebud. Idinagdag pa ni Ong na hindi lamang mga pulis ang kasabwat ng HK Triad kaya nakakapagpuslit ito ng 2,000 kilo ng shabu linggo-linggo sa pamamagitan ng eroplano at mga barko. Aniya, kasabwat din ng sindikato ang ilang tauhan ng airline, shipping companies at customs officials kaya nakakalusot ang mga kargamento nito na nakalagay sa balikbayan boxes at container vans sa lahat ng daungan sa bansa. Nakahandang iharap ni Rosebud ang kanyang &amp;quot;bayong&amp;quot; ng ebidensiya sa susunod na pagdinig ng Senado kabilang ang photo copy ng tseke na pirmado ni Acop na dapat ay ginamit sa pambili ng droga noong 1998 sa HK Triad. Kim Wong koneksiyon ng HK Triad sa Pilipinas Positibo ring itinuro ni Rosebud ang negosyanteng si Kim Wong na umanoy koneksiyon ng HK Triad dito sa Pilipinas. Aniya, natuklasan niya ang koneksiyon ni Wong sa naturang sindikato dahil kaibigan mismo nito ang lider ng nasabing drug syndicate na nakilala lamang sa pangalang Mr. Lee na nakabase sa Hong Kong. &amp;quot;Nakita ko si Kim mismo na kausap ang lider ng HK Triad na si Mr. Lee sa isang restaurant sa Hong Kong kaya nasisiguro kong siya ang koneksiyon ng Triad dito sa Pilipinas,&amp;quot; pahayag ni Rosebud. Sinabi ni Rosebud na siya ang hinahanap ng HK Triad dahil sa pagkabigong mabayaran ang nasabing shipment ng droga na ipinadala ng sindikato sa naturang bodega. Kinompronta niya si Sen. Lacson na noon ay PNP chief hinggil sa pagkabigong mabayaran ang naipadalang drug shipment na nasa bodega. Sa takot na may mangyari sa kanyang buhay ay nagdesisyon itong kumalas mula sa sindikato ng droga at lumutang para tumestigo laban sa drug trafficking activities ni Lacson. Tumanggi naman si Rosebud na pangalanan ang iba pang matataas na opisyal ng PNP at iba pang ahensiya ng pamahalaan na kasabwat ng grupo ni Lacson sa nasabing illegal drug activities. Aniya, ihahayag lamang niya ito sa executive session upang hindi naman malagay sa panganib ang kanyang buhay at ang buhay ng kanyang dalawang anak. RP transhipment ng HK Triad Sinabi naman ni ISAFP Chief Col. Victor Corpus na nagsisilbing transhipment ang Pilipinas sa drug activities ng HK Triad. Partikular na tinukoy naman ni Corpus sa joint hearing kahapon na dumadaan ang mga droga mula sa Xiamen, Hong Kong at Taiwan sa Ninoy Aquino International Airport at Mactan International Airport sa Cebu. Idinagdag pa ni Corpus na ang NAIA at Mactan ang nagsisilbing transhipment ng droga para ipamahagi naman sa bansang Japan, US, Thailand, Malaysia at Indonesia. (Ulat ni Rudy Andal)</body>
<link>http://www.philstar.com/Article.aspx?articleId=131975&amp;publicationSubCategoryId=92</link>
</article>
<article>
<title>Gen. Romeo Pe&amp;ntilde;a namatay na</title>
<author>Joy Cantos,Lordeth Bonilla at Andi Garcia</author>
<date>
<month>August</month>
<day>30</day>
<year>2001</year>
</date>
<body>Binawian ng buhay kahapon ang dating director ng National Capital Regional Police Office (NCRPO) na si General Romeo Pe&amp;ntilde;a matapos ang pakikipaglaban sa sakit na kanser. Dakong alas-6:05 ng umaga ng malagutan ng hininga si Pe&amp;ntilde;a, 55, sa Manila Doctors Hospital. Bago dalhin sa nasabing ospital, nabatid na ilang linggong naratay sa St. Lukes Medical Center ang butihing heneral ngunit dahil sa kumplikasyon ng karamdaman nito ay nagdesisyon ang kanyang pamilya na dalhin ito sa MDH. Batay sa rekord, bago naitalaga bilang PNP deputy chief for operations nitong nakaraang buwan si Pena ay nagsilbi muna ito bilang regional director ng NCRPO. Nagsilbi rin ito bilang PNP director for Investigation and Detective Management at hepe ng Directorial Staff. Sa kabila ng pagkakaroon nito ng lung cancer ay bumalik sa serbisyo sa rekomendasyon na rin ng kanyang mga doktor na maaari pa itong magtrabaho para hindi mainip. Sinasabing naging mabilis ang pag-angat ng career ni Pe&amp;ntilde;a sa serbisyo ng magsimula ito bilang patrolman noong Hulyo 1, 1966 sa Makati City Police hanggang sa narating ang ranggong 3-star general. Adopted member siya ng batch 1970 ng Philippine Military Academy at ilang beses naging kontrobersiyal bunsod na rin ng umanoy mataray na personalidad nito. Isa si Pe&amp;ntilde;a sa mga pinagpilian noong panahon ng administrasyong Estrada para sa pagka-PNP chief ngunit si Sen. Panfilo Lacson ang nahirang. Ayon naman kay PNP Chief Director Gen. Leandro Mendoza, si Pe&amp;ntilde;a ay isang magandang ehemplo ng mga nagsusumikap na kagawad ng pulisya dahil nagsimula ito sa pinakamababang ranggo. Ang labi ni Pe&amp;ntilde;a ay ibuburol sa multi-purpose center sa Camp Crame. (Ulat nina Joy Cantos,Lordeth Bonilla at Andi Garcia)</body>
<link>http://www.philstar.com/Article.aspx?articleId=131982&amp;publicationSubCategoryId=92</link>
</article>
<article>
<title>Ador may sakit</title>
<author>Joy Cantos</author>
<date>
<month>August</month>
<day>30</day>
<year>2001</year>
</date>
<body>Hindi nakadalo sa ginaganap na pagtestigo sa Senado si Angelo &amp;quot;Ador&amp;quot; Mawanay matapos itong isugod sa ospital dahil sa sakit na acute gastroenteritis. Isinugod sa Camp Aguinaldo Station Hospital si Ador matapos itong mamilipit sa matinding pananakit ng tiyan at pagtatae. Gayunman, bunga ng seguridad hindi nagpa-confine si Ador sa nasabing pagamutan at sa halip ay sa ISAFP compound na lamang ito nilagyan ng dextrose ng mga tumitinging manggagamot. Kahapon, bagaman kailangang mamahinga pa ay nagpakita sa Senado si Ador lulan ng ambulansiya upang patunayan ng kanyang legal counsel na si Atty. Archee Guevarra sa mga senador na hindi nagsasakit-sakitan ang kanyang kliyente. (Ulat ni Joy Cantos)</body>
<link>http://www.philstar.com/Article.aspx?articleId=131989&amp;publicationSubCategoryId=92</link>
</article>
<article>
<title>2 testigo sa 'abutan' ng ransom money haharap ngay</title>
<author>Malou Rongalerios</author>
<date>
<month>August</month>
<day>30</day>
<year>2001</year>
</date>
<body>Haharap ngayong umaga sa House committee on national defense na nag-iimbestiga sa problema ng Abu Sayyaf ang dalawang testigo na magpapatunay umano na nagkaroon ng bigayan ng ransom money. Kinilala ni Roger Rigor, secretary ng komite ang dalawang sibilyan na aktuwal na nakasaksi sa abutan na sina Ruben Hadji Abdul Salam at Elson &amp;quot;Hapun&amp;quot; Hangad na dumating na sa Maynila mula sa Basilan. Patutunayan din umano ng dalawang testigo na nagkaroon ng partisipasyon si Basilan Gov. Wahab Akbar sa bigayan ng ransom money na naging dahilan para makatakas ang negosyanteng si Rhegis Romero sa kamay ng mga bandido noong Hunyo. Tanging si Romero lamang umano ang darating sa pagdinig sa hanay ng mga bihag ng Sayyaf dahil nasa ibang bansa na ang karamihan sa naging biktima. (Ulat ni Malou Rongalerios)</body>
<link>http://www.philstar.com/Article.aspx?articleId=131995&amp;publicationSubCategoryId=92</link>
</article>
<article>
<title>Recto pang 13 talaga</title>
<author>Andi Garcia</author>
<date>
<month>August</month>
<day>30</day>
<year>2001</year>
</date>
<body>Ibinulgar kahapon ni Commissioner Luzviminda Tancangco na nagkaroon ng massive poll fraud noong nakaraang May 14 election at may katibayan siya para ipakita na may daan-daang libong discrepancies, partikular na sa senatorial at congressional post. Kasabay nito ang pahayag na si Sen. Ralph Recto ay talagang nasa panglabingtatlong posisyon dahil sa kanyang pagbusisi ay nakita nito na hindi natanggal sa kanyang naipong boto ang umanoy 30,000 padded votes. Ayon kay Comm. Tancangco, may mga katibayan siya na magpapatunay hinggil sa malawakang dayaan noong nakalipas na botohan at hinayaan lamang ito ni Chairman Alfredo Benipayo na mas piniling pagtuunan ng pansin ang bilangan sa national level at ipinaubaya sa mga local Comelec officials ang pangangasiwa sa bilangan kaya nakalusot ang dayaan. Sinabi pa ni Tancangco na hindi totoong naalis ng Comelec National Board of Canvassers ang umanoy kinukuwestiyong mahigit na 30,000 padded vote kay Sen. Recto at kung isinagawa ito ay lalamang pa sa kanya si Sen. Gregorio Honasan ng mahigit sa walong libong boto. (Ulat ni Andi Garcia)</body>
<link>http://www.philstar.com/Article.aspx?articleId=132000&amp;publicationSubCategoryId=92</link>
</article>
<article>
<title>Supply ng bigas sa bansa sapat</title>
<author>Angie dela Cruz</author>
<date>
<month>August</month>
<day>30</day>
<year>2001</year>
</date>
<body>Tiniyak kahapon ng Department of Agriculture (DA) na sapat ang supply ng bigas sa bansa hanggang sa taong 2003. Ito ang sinabi ni Agriculture Secretary Leonardo Montemayor matapos lumagda sa isang kasunduan sa pagitan ng mga samahan ng mga magsasaka at Phil. Fertilizers Corporation. Sa ilalim ng kasunduan, palalakasin ng mga ito ang programang patubig sa mga sakahan upang mapahusay ang ani sa mga palayan sa ibat ibang panig ng bansa partikular sa Bohol, Leyte at Bukidnon. Pauutangin din ng kaukulang halaga ng pondo ang mga magsasaka upang magamit sa pagpapabuti ng pag-ani. (Ulat ni Angie dela Cruz)</body>
<link>http://www.philstar.com/Article.aspx?articleId=132003&amp;publicationSubCategoryId=92</link>
</article>
<article>
<title>Siazon lumusot sa CA</title>
<author>Rudy Andal</author>
<date>
<month>August</month>
<day>30</day>
<year>2001</year>
</date>
<body>Walang naging sagabal sa kumpirmasyon ni dating Foreign Affairs Secretary Domingo Siazon sa Commission on Appointments bilang bagong Ambassador to Japan matapos katigan ang kumpirmasyon nito ng mga administration senators. Ito ay sa kabila ng ugong-ugong na pahihirapan si Siazon sa CA. Wala anya silang batid na masisilip para harangin ang kumpirmasyon ni Siazon kahit naging bahagi ito ng Estrada administration. Si Siazon ang unang isinalang sa CA sa pagbubukas ng 12th Congress. (Ulat ni Rudy Andal)</body>
<link>http://www.philstar.com/Article.aspx?articleId=132004&amp;publicationSubCategoryId=92</link>
</article>
<article>
<title>Devnani gagamiting testigo sa Bentain case</title>
<author>Andi Garcia</author>
<date>
<month>August</month>
<day>31</day>
<year>2001</year>
</date>
<body>Seryoso ang National Bureau of Investigation (NBI) na gamitin ang Indian businessman na si Dharm &amp;quot;Danny&amp;quot; Devnani bilang witness sa imbestigasyon nito sa kaso ng nawawalang casino employee na si Edgar Bentain. Ayon kay NBI director Reynaldo Wycoco, gagamitin nila ang sinumpaang salaysay ni Devnani sa Senado na nagsasangkot kay dating pangulong Estrada sa pagkawala ni Bentain. Si Bentain ang close-circuit television operator ng Heritage Hotel. Dinukot ito matapos na ipasa kay ex-PCSO chairman Manoling Morato ang isang video footage na nagpapakita kay Estrada na nooy Vice President habang naglalaro ng high stakes baccarat sa casino kasama ang mga kaibigan. Bukod kay Devnani, dalawa pang witness ang ikinokonsidera ng NBI sa Bentain case. Lima katao naman na pawang sibilyan ang kanilang tinutugis na umanoy nagsagawa ng surveillance kay Bentain bago ito dukutin. Kasabay nito ay ibinasura ng NBI ang mga pahayag ng isa pang self-confessed agent ng binuwag na PAOCTF sa imbestigasyon nila sa umanoy criminal activities ni Senador Panfilo Lacson. Ayon kay Wycoco, hindi nagtutugma ang mga statement ng agent na nagpakilalang &amp;quot;Mar.&amp;quot; Nabigo rin umano si Mar na makapagsumite ng circumstancial evidence upang mapalakas ang kanyang sworn affidavit. Si Mar ay lumutang sa NBI kamakalawa para umano tumestigo at sabihin ang katotohanan hinggil sa nalalaman siya sa umanoy criminal activities na kinasasangkutan ni Lacson. Nabatid na si Mar ang umanoy ipantatapat kay Ador, subalit nakonsensiya umano ang una at nagpasyang suportahan ang mga testimonya ni Ador. Sinabi naman ng isang NBI source na kailangan nilang mag-ingat sa pagtanggap ng mga lumilitaw na surprise witness dahil umano sa malaki ang posibilidad na ang kampong kanilang iniimbestigahan ay may tangkang taniman sila ng pekeng saksi. Kailangan na idaan sa butas ng karayom ang mga susulpot na witness kontra Lacson dahil doon lamang malalaman kung genuine at hindi fake o aral ang kanilang testimonya. (Ulat ni Andi Garcia)</body>
<link>http://www.philstar.com/Article.aspx?articleId=132088&amp;publicationSubCategoryId=92</link>
</article>
<article>
<title>Lacson bumuwelta, pagbabalik sa serbisyo ni Corpus</title>
<author>Ely Saludar at Rudy Andal</author>
<date>
<month>August</month>
<day>31</day>
<year>2001</year>
</date>
<body>Kukuwestiyunin ni Senador Panfilo Lacson sa korte ang legalidad ng pagbabalik sa serbisyo ni Col. Victor Corpus sa Armed Forces of the Philippines (AFP). Ayon kay Lacson, isang illegitimate officer ng AFP si Col. Corpus dahil nakabalik ito sa pagiging aktibong sundalo ng walang absolute presidential pardon sa kabila ng pagkakaroon nito ng pending case na rebellion partikular ang pamumuno nito ng salakayin ang armory ng Philippine Military Academy (PMA) noong Dec. 23, 1971 na pinatawan ng death penalty ng military tribunal noon pero umapela sa Korte Suprema kaya mayroon itong umiiral na temporary restraining order hanggang sa kasalukuyan. Ipinagtanggol naman ni Defense Sec. Angelo Reyes na ang muling pagpasok ni Corpus sa AFP ay pirmado ng tanggapan ni dating Pangulong Cory Aquino at nangangahulugan lamang ito na pinagkalooban na rin ito ng absolute presidential pardon. Kinontra naman ni Lacson ang pahayag na ito dahil hindi umano puwedeng bigyan ng absolute pardon ang isang convicted sa military court kung mayroon pa itong pending appeal. Idinagdag pa ni Lacson na tanging transmittal letter lamang ang ipinadala ng nooy executive secretary Sen. Joker Arroyo sa nooy chief of staff ng AFP na si dating Pangulong Fidel Ramos at hindi pormal o opisyal na komisyon dito. Iginiit pa ni Lacson na kukuwestiyunin niya ang legalidad ng muling pagpasok ni Corpus sa AFP sa korte bilang isang ordinaryong taxpayer at hindi bilang isang senador. Posisyon ni Corpus di babawiin ng Malaca&amp;ntilde;ang Wala namang balak ang Malaca&amp;ntilde;ang na bawiin ang posisyon ni Corpus bilang hepe ng ISAFP. Ayon kay Presidential Spokesman Rigoberto Tiglao na nasa kamay ng Senado ang pagrepaso sa legalidad ng puwesto ni Corpus. Ayon kay Tiglao, dapat ay sagutin muna ni Lacson ang mga kinakaharap nitong akusasyon bago silipin si Corpus. (Ulat nina Ely Saludar at Rudy Andal)</body>
<link>http://www.philstar.com/Article.aspx?articleId=132095&amp;publicationSubCategoryId=92</link>
</article>
<article>
<title>Sabi ni Rhegis Romero, &amp;quot;hindi ako nagbayad ng rans</title>
<author>Malou Rongalerios</author>
<date>
<month>August</month>
<day>31</day>
<year>2001</year>
</date>
<body>Pinabulaanan kahapon ng negosyanteng si Rhegis Romero II na nagbayad siya ng ransom sa Abu Sayyaf kaya siya nakatakas sa mga ito. Sa kanyang pagharap sa House committee on national defense kahapon, iginiit ni Romero na imposibleng makapagbayad siya ng ransom money habang sinasalakay ng militar ang pinagtataguan nilang ospital sa Lamitan, Basilan. Iginuhit pa ni Romero ang sitwasyon sa Jose Maria Torres Memorial Hospital at St. Peters Parish Church sa Lamitan at ipinakita ang isang video footage upang patunayan na nakatakas siya sa kamay ng Abu Sayyaf kasama ang dalawang bihag na sina Riza Rodriguez at ang batang si RJ. Ipinakita ng ginamit na video ang pagtakbo ni Romero at ng kanyang dalawang kasamahang bihag patungo sa isang grupo ng mga sundalo na malapit sa simbahan at ospital. Pero sinabi nina Zamboanga City Rep. Celso Lobregat, Lanao del Sur Rep. Benasing Macarambon at Bukidnon Rep. Juan Miguel Zubiri na mayroon &amp;quot;inconsistencies&amp;quot; sa testimonya ni Romero. Sinabi ni Zubiri na may ilang saksi ang komite na kinabibilangan ng staff at pasyente ng ospital na nagsabing narinig nila ang usapan ng Sayyaf na maaaring pakawalan ang grupo ni Romero dahil nagbigay na ito ng ransom. Imposible rin umanong hindi man lamang nakita sa footage ang kaguluhan habang tumatakbo sina Romero palabas ng ospital. Sinabi ni Lobregat na may nakuha rin siyang pahayag ng ilang testigo mula sa grupo ni Fr. Cirilo Nacorda na nagkaroon ng bayaran ng ransom kaya pinatakas si Romero. (Ulat ni Malou Rongalerios)</body>
<link>http://www.philstar.com/Article.aspx?articleId=132102&amp;publicationSubCategoryId=92</link>
</article>
<article>
<title>Gen. Dominguez, pinaiyak ng mga senador</title>
<author>Rudy Andal</author>
<date>
<month>August</month>
<day>31</day>
<year>2001</year>
</date>
<body>Hindi napigilan ni AFP Brigadier General Romeo Dominguez ang pagpatak ng kanyang luha matapos niyang madama na parang nais ipahiwatig ng pagtatanong sa kanya ng mga senador na may kinalaman siya sa pagdadala ng ransom money upang makalaya sina Rhegis Romero at ang anak nitong bihag ng Abu Sayyaf Group (ASG). Sinabi ni Dominguez na dating hepe ng Philippine Army na hindi niya kayang itaya ang kanyang karangalan at buhay ng kanyang mga sundalo kapalit lamang ng blood money na siyang nais ipahiwatig ng mga nag-aakusa sa kanya. Aminado naman si Coronel Juvenal Narcise, ang tumatayong ground commander na nagkaroon ng tactical lapses ang kanilang hanay sa kasagsagan ng pakikipaglaban nila sa Abu Sayyaf. Sinabi ni Narcise sa joint committee hearing ng Senate national defense and security at justice and human rights na nagkulang sila sa intelligence gathering kung saan talaga nakapuwesto ang Abu Sayyaf na noon ay inookupa na ang St. Peter Church at Dr. Jose Maria Torres Memorial Hospital sa Lamitan. Sa kabila na naka-deploy ang dalawang team ng Scout Rangers at mahigit 100 kasapi ng 55th Infantry Battalion ng Army sa naturang lugar, nalagasan agad ang mga ito ng apat na sundalo at apat pa sa mga ito ay sugatan. Hindi agad nila nasabihan ang Scout Rangers na unang dumating sa harap ng St. Peter Church na nasa ambush position ang snipers ng Abu Sayyaf sa tore ng simbahan kayat nasorpresa ang mga ito. (Ulat ni Rudy Andal)</body>
<link>http://www.philstar.com/Article.aspx?articleId=132108&amp;publicationSubCategoryId=92</link>
</article>
<article>
<title>Compulsory drug testing</title>
<author></author>
<date>
<month>August</month>
<day>31</day>
<year>2001</year>
</date>
<body>Upang maiwasan ang paglaki ng bilang ng vehicular accident na kung saan tinatayang 80% hanggang 85% ang alcohol at drug-related, ang DOTC at LTO ay magpapatupad ng compulsory drug testing sa lahat ng mag-aapply o nagre-renew ng kanilang Professional o Non-Professional drivers license sa buong bansa. Ang DOTC, LTO at ang pinuno ng Dangerous Drugs Board (DDB) ay bubuuin ng Accreditation Board na siyang responsable sa pagre-review, registration at accreditation sa lahat ng interesadong partido na nagnanais na bumuo ng Drug Testing Centers. Layunin din nito na ipatupad ang computerization sa sistema upang madaling mabatid ng LTO ang data mula sa LTO accredited drug-testing centers sa bansa. Tiniyak din ng DrGNET na ang lahat ng impormasyong naitatala ng mga akreditong drug testing centers ay hindi madadaya o mababago at walang mabuburang data.</body>
<link>http://www.philstar.com/Article.aspx?articleId=132113&amp;publicationSubCategoryId=92</link>
</article>
</data>