<?xml version="1.0" encoding="ISO-8859-1" ?>
<data>
<article>
<title>Power rate hike pinapipigil</title>
<author>Marilou Rongalerios</author>
<date>
<month>March</month>
<day>01</day>
<year>2001</year>
</date>
<body>Hiniling kahapon ni People Power Coalition senatorial candidate Manuel Villar sa National Power Corporation na ipagpaliban ang plano nitong itaas nang 7.9 sentimo bawat kilowatt hour sa singil nito sa basic rate ng kuryente simula sa Marso para mabawi ang pagkalugi ng Napocor na umaabot sa P1.3 bilyon. Pero sinabi ni Villar na nahihirapan na ang karamihan sa mga pamilyang Pilipino na pagkasyahin ang kanilang kita kaya dapat gawin ang lahat ng paraan para masuspinde ang pagtaas ng singil sa kuryente. Sa naturang balak ng Napocor, ang isang bahay na may 300 kilowatt na konsumo ng kuryente sa Metro Manila at Luzon ay magdadagdag ng P39 sa kanilang binabayaran sa ilaw. (Ulat ni Marilou Rongalerios)</body>
<link>http://www.philstar.com/Article.aspx?articleId=126054&amp;publicationSubCategoryId=92</link>
</article>
<article>
<title>Karne mula sa Britain ban na rin sa RP</title>
<author>Butch Quejada</author>
<date>
<month>March</month>
<day>01</day>
<year>2001</year>
</date>
<body>Ipinagbawal kahapon ng Department of Agriculture ang pagbili ng mga karne ng baka, baboy, tupa, kambing at ibang hayop mula sa Britain para mapangalagaan ang Pilipinas laban sa Foot-and-Mouth Disease. Sinabi ni Agriculture Secretary Leonardo Montemayor na binibigyan din nila ng kapangyarihan ang Customs na kumpiskahin ang lahat ng mga karne na nagmula sa Britain. Nanawagan si Montemayor sa mamamayang Pilipino na kumain ng lokal na karne dahil ligtas ito sa sakit na kasalukuyang pumipinsala sa naturang bansa. Isinagawa ni Montemayor ang hakbang kasunod ng pagbabawal sa importasyon ng karne ng baka mula sa Europe dahil sa paglaganap doon ng mad cow disease. Sinabi kamakalawa ni Montemayor na pupulungin niya ang mga may-ari ng mga hamburger chain para alamin kung saan sila kumukuha ng karne ng baka. Samantala, tiniyak kahapon ng Jollibee Foods Corporation sa publiko na nagmumula sa Australia at New Zealand ang binibili nilang karne ng baka para sa mga itinitinda nilang hamburger at ligtas ito sa anumang sakit. Tiniyak naman ng mga opisyal ng Bureau of Animal Industry na hindi makakalusot sa Ninoy Aquino International Airport ang mga karne ng baka na magmumula sa Europe. Nasa red alert ang mga tauhan ng pamahalaan para magmonitor sa mga pumapasok na karne sa bansa. Nanawagan din si dating Press Secretary Ricardo Puno Jr. sa pamahalaan na maglunsad ng malawakang information campaign hinggil sa paraan ng pagpigil sa pagpasok sa bansa ng mga karne ng baka ng Europe para hindi maalarma ang publiko hinggil sa mad cow disease at maiwasan ang pagbagsak ng lokal na industriya ng karne. (Ulat ni Butch Quejada)</body>
<link>http://www.philstar.com/Article.aspx?articleId=126055&amp;publicationSubCategoryId=92</link>
</article>
<article>
<title>Rep. Mike Defensor, nanatili sa GMA Cabinet</title>
<author>Marilou Rongalerios</author>
<date>
<month>March</month>
<day>01</day>
<year>2001</year>
</date>
<body>Pormal na ipinahayag kahapon ni dating Quezon City Congressman Michael Defensor na mananatili siya sa kanyang puwesto bilang tagapangulo ng Housing and Urban Development Coordinating Council. Ipinaliwanag ni Defensor na, bagaman marami ang humihikayat sa kanya na kumandidatong muli sa pagka-kongresista sa halalang lokal sa Mayo, mas binigyan niya ng halaga ang problema sa pabahay sa bansa. &amp;quot;Sa tingin ko, mas mapaghamon sa akin ang paglutas sa problema ng mga iskuwater at pabahay hindi lang sa iisang bayan o lunsod kundi sa buong Pilipinas,&amp;quot; sabi ni Defensor na napabalita kamakailan na magbibitiw sa puwesto dahil sa pagkakatalaga ng ilang bagong opisyal sa mga ahensyang may kaugnayan sa pabahay nang hindi muna ipinadaan sa kanya. Sinabi ni Defensor na nagkaroon na ng malusog na diskusyon sa naturang usapin at naayos na ang lahat. Nagpasalamat siya sa patuloy na tiwala ni Pangulong Gloria Macapagal-Arroyo sa kanyang reform agenda sa housing sector. (Ulat ni Marilou Rongalerios)</body>
<link>http://www.philstar.com/Article.aspx?articleId=126056&amp;publicationSubCategoryId=92</link>
</article>
<article>
<title>Biyahe ni Erap mino-monitor ng Malaca&amp;Atilde;&amp;plusmn;ang</title>
<author>Ely Saludar</author>
<date>
<month>March</month>
<day>01</day>
<year>2001</year>
</date>
<body>Mahigpit na pinababantayan ng Malaca&amp;Atilde;&amp;plusmn;ang ang lahat ng pagbibiyahe ni dating Pangulong Joseph Estrada sa mga lalawigan. Ginawa ng Malaca&amp;Atilde;&amp;plusmn;ang ang hakbang dahil sa paglilibot ni Estrada sa iba&amp;acirc;€™t ibang bahagi ng bansa para ikampanya ang mga kandidatong senador ng Puwersa ng Masa na kinabibilangan ng asawa niyang si Dra. Luisa &amp;quot;Loi&amp;quot; Ejercito. Sinabi ni Justice Secretary Hernando Perez sa isang panayam kahapon na inatasan ng Malaca&amp;Atilde;&amp;plusmn;ang si Transportation and Communications Secretary Pantaleon Alvarez na manmanan ang mga galaw ni Estrada lalo na kung sumasakay ito ng eroplano sa pagtungo sa mga lalawigan. Pero nilinaw ni Perez na hindi ito isang panggigipit kay Estrada. Nais lang ng Malaca&amp;Atilde;&amp;plusmn;ang na makatiyak na hindi makakalabas ng bansa at makatakas sa mga kinakaharap niyang kaso ang dating pangulo. Binanggit niya na inatasan ng Malaca&amp;Atilde;&amp;plusmn;ang ang National Bureau of Investigation sa pagtungo kamakalawa ni Estrada sa Zamboanga City. (Ulat ni Ely Saludar)</body>
<link>http://www.philstar.com/Article.aspx?articleId=126057&amp;publicationSubCategoryId=92</link>
</article>
<article>
<title>Wong pumiyok sa video footage</title>
<author>Joy Cantos</author>
<date>
<month>March</month>
<day>01</day>
<year>2001</year>
</date>
<body>Binatikos kahapon ni dating Navy Chief Rear Admiral Guillermo Wong ang Philippine Marines Corps sa pagsasapubliko ng isang sensitibong video tape na nagpapakita kung paano niya kinastigo ang mga opisyal ng PMC sa harapan mismo ng kaniyang mga tauhan kaugnay ng ginawa niyang pagbubulgar sa anomalya sa pagbili ng mga armas at kagamitan sa nasabing tanggapan. &amp;quot;Dapat silang managot diyan&amp;quot;, pahayag ni Wong hinggil sa nasabing pagpapakita ng PMC sa kontrobersiyal na video tape na nakunan noong Pebrero 15. Sa nasabing video tape ay kinaladkad ni Wong ang pangalan ni dating PMC Commandant at ngayoy Senador Rodolfo Biazon na kabilang sa mga nakipag-deal para sa pagbili ng night vision goggles noong nakaraang taon. &amp;quot;That was not supposed to be. Yan pang video na yan ay internal sa amin at hindi dapat ipakita sa publiko&amp;quot;, pahayag ni Wong. Sinabi ni Wong na ipinasapubliko ng Phil. Marines ang nasabing video tape upang magalit sa kaniya si Senador Biazon. &amp;quot;Gusto nilang pagalitin si Senador Biazon para meron silang kakampi laban sa akin&amp;quot;, paghihimutok pa ni Wong. Ipinaliwanag ni Wong na ibig lamang niyang magkaroon ng reporma sa Marines na matagal na niyang pinapangarap pero humantong sa pagkakaalis niya sa serbisyo. Nilinaw rin ni Wong na hindi niya idinadawit sa anomalya si Biazon at aniyay nabanggit lamang niya ang pangalan nito sa pagpapalabas ng P10 milyong pork barrel funds para sa pagbili ng night vision goggles. &amp;quot;Hindi ko naman nili-link, kung link ho yung bigay niya, yun ho ang link, nagbigay siya eh, masama ho bang magbigay at tumulong sa amin, yun ho ang link doon&amp;quot;, paliwanag pa ni Wong. Gayunman sa transcript ng speech ni Wong na nakuha ng mga mamamahayag sa Phil. Marines ay binanggit nito na dalawang firms na Lemus at Timbol Trading ay may link kay Biazon pero ang deal ay isinasailalim pa sa pag-aaral. Sinabi pa ni Wong na wala siyang dapat ihingi ng paumanhin kay Senador Biazon dahil ang Phil. Marines ang nagpakalat sa media ng nasabing sensitibong video footage. (Ulat ni Joy Cantos)</body>
<link>http://www.philstar.com/Article.aspx?articleId=126058&amp;publicationSubCategoryId=92</link>
</article>
<article>
<title>613 Pinoy OFWs natodas sa abroad</title>
<author>Marilou Rongalerios</author>
<date>
<month>March</month>
<day>01</day>
<year>2001</year>
</date>
<body>Patay na nang makauwi sa Pilipinas ang 613 overseas Filipino worker noong nakaraang taon at pawang mga babae ang 173 sa mga ito, ayon kay People Power Coalition senatorial candidate Ernesto Herrera kahapon. &amp;quot;Marami sa mga manggagawang ito ang namatay dahil sa kanilang trabaho, suicide, murder, sakuna sa barko, aksidente sa daan, at iba pang hindi naiuulat na kadahilanan,&amp;quot; sabi ni Herrera. Sinabi ni Herrera na, dahil sa naturang bagong datos, umaabot na sa 2,454 ang kabuuang bilang ng mga manggagawang Pilipino na namatay sa ibang bansa. (Ulat ni Marilou Rongalerios)</body>
<link>http://www.philstar.com/Article.aspx?articleId=126059&amp;publicationSubCategoryId=92</link>
</article>
<article>
<title>Rehistrasyon tuluyang ibinasura</title>
<author>Jhay Mejias</author>
<date>
<month>March</month>
<day>01</day>
<year>2001</year>
</date>
<body>Pinal na ang desisyon kamakalawa ng gabi ng Commission on Elections na wala na itong isasagawang bagong special registration para sa mga baguhang botante. Ipinaliwanag ng Comelec na labag ito sa Omnibus Election Code na nagsasaad na magkakaroon lang ng rehistrasyon 120 araw bago sumapit ang halalan. Sinabi ni Comelec Chairman Alfredo Benipayo kahapon na 75 araw na lang bago maghalalan. Binanggit niya na nagsimula noong 1997 at natapos noong Disyembre 27, 2000 ang rehistrasyon para sa mga botante. (Ulat ni Jhay Mejias)</body>
<link>http://www.philstar.com/Article.aspx?articleId=126060&amp;publicationSubCategoryId=92</link>
</article>
<article>
<title>Ika-8 kasong plunder laban kay Erap isasampa bukas</title>
<author>Grace Amargo at Lilia Tolentino</author>
<date>
<month>March</month>
<day>06</day>
<year>2001</year>
</date>
<body>Isasampa bukas ng Department of Justice sa Office of the Ombudsman ang ikawalong kasong plunder laban kay dating Pangulong Joseph Estrada kaugnay ng tinanggap umano niyang P189.7 milyong kickback mula sa paggamit ng dalawang pension fund ng pamahalaan. &amp;quot;Sa Miyerkules, magsasampa kami ng isa pa (plunder) laban kay Estrada. Tungkol naman ito sa SSS (Social Security System) at GSIS (Government Service Insurance System),&amp;quot; sabi ni Justice Secretary Hernando Perez sa isang pulong-balitaan kahapon. Sinabi ni Perez na ang dagdag na mga kaso ay batay sa testimonya nina dating SSS President Carlos Arellano at dating GSIS General Manager Federico Pascual. Kasabay nito, hiniling ni Ombudsman Aniano Desierto sa Supreme Court na bawiin na ang nauna nitong kautusan na pumipigil sa kanyang tanggapan na magpalabas ng resolusyon kaugnay ng mga kaso ni Estrada. Sinabi ni Desierto sa kanyang limang pahinang motion na dapat nang tanggalin ang gag order dahil nagdesisyon na ang Mataas na Hukuman na nagpapatibay sa legalidad ng panunungkulan ni Pangulong Gloria Macapagal-Arroyo. Sa hiwalay na panayam, nilinaw naman ni Presidential Spokesman at Chief of Staff Renato Corona na hindi Malaca&amp;ntilde;ang ang magpapasya kung dapat mabilanggo si Estrada sa sandaling maisampa sa Sandiganbayan ang mga kaso nito. Ang Sandiganbayan lang anya ang magpapasya sa naturang usapin. (Ulat nina Grace Amargo at Lilia Tolentino)</body>
<link>http://www.philstar.com/Article.aspx?articleId=126061&amp;publicationSubCategoryId=92</link>
</article>
<article>
<title>15 senatorial candidates inireklamo sa posters</title>
<author>Jhay Mejias</author>
<date>
<month>March</month>
<day>06</day>
<year>2001</year>
</date>
<body>Labinlimang kandidato para sa pagka-Senador ang inireklamo sa Commission on Election (Comelec) na lumabag sa probisyon ng Omnibus Election Code dahil sa pagdidikit at pagkakalat ng mga posters sa pampubliko at pribadong lugar sa ibat ibang panig ng bansa. Sa dalawang pahinang isinumite ni Homobono Adaza, kandidato ng partidong Nacionalista para sa pagka-senador kay Comelec Chairman Alfredo Benipayo at sa Law Department ng komisyon, inireklamo nito sina Frank Drilon; Miriam Santiago; Ralph Recto; Noli de Castro; Bobby Ta&amp;ntilde;ada; Ping Lacson; Loi Ejercito; Boy Herrera; Liwayway Chato; Dong Puno; Manny Villar; Kiko Pangilinan; Obet Pagdanganan; Orly Mercado at Juan Ponce Enrile. Batay sa reklamo, lumabag ang mga nabanggit na mga kandidato sa section 85, paragraph 2 ng Omnibus Election Code na kung saan ay nagsasaad ng &amp;quot;prohibited forms of election propaganda&amp;quot; at ang layuning pagkakalat ng mga posters at pagdisplay ng anumang election propaganda sa anumang lugar lalo na sa pampubliko at pribadong lugar maliban lamang sa itinalagang common poster areas. Nakasaad din sa nasabing reklamo na anumang paglabag sa election propaganda gadyet o advertisement ay kailangang patigilin, kumpiskahin o punitin ng isang representante ng Comelec na inatasan dito. Ayon sa nasabing dokumento, kapag napatunayan ang isang kandidatong nagkasala sa nasabing kautusan, ito ay makukulong ng hindi bababa sa isang taon ngunit hindi hihigit sa 6 na taon at hindi ito masasama sa probation. Bukod sa mga nasabing parusa mahaharap din sa &amp;quot;suffere perpetual disqualification&amp;quot; na magsagawa ng pampublikong tanggapan at ang &amp;quot;deprivation&amp;quot; ng karapatang bumoto. Sa panayam kay Adaza, mariin na sinabi nito na kailangang sundin ang batas dahil marami dito ang hindi na nasusunod. idinagdag din ni Adaza kung itoy mabibinbin at hindi agarang madidisisyunan ng Comelec ay agaran nitong isusulong ang nasabing kaso sa Ombudsman. Habang isinusulat ang balitang ito ay pinadalhan na umano ng subpoena ang 15 senatorial candidates ng Department Law ng Comelec. (Ulat ni Jhay Mejias)</body>
<link>http://www.philstar.com/Article.aspx?articleId=126062&amp;publicationSubCategoryId=92</link>
</article>
<article>
<title>Pulis na susuporta sa kandidato binalaan ni GMA</title>
<author>Ely Saludar at Joy Cantos</author>
<date>
<month>March</month>
<day>06</day>
<year>2001</year>
</date>
<body>Inatasan kahapon ni Pangulong Gloria Macapagal-Arroyo si Acting Philippine National Police Chief Deputy Director General Leandro Mendoza na maghigpit sa mga pulis na nangangampanya para sa ilang kandidato sa pambansa at lokal na halalan. Sinabi ng Pangulo sa kanyang talumpati sa 15th Annual Convention ng National ROTC Alumni Association na isang uri ng electioneering o paglabag sa Omnibus Election Code ang gawain ng naturang mga pulis. Idiniin ng Pangulo na dapat manatiling walang kinikilingan ang mga pulis at militar sa nalalapit na halalan. Ginawa ng Pangulo ang pahayag dahil sa ulat na ilang aktibong heneral ang tumutulong sa kampanya ni dating PNP Chief Director General Panfilo Lacson na kumakandidatong senador. Sinabi naman ni Mendoza na takdang ipalabas ng PNP-Criminal Investigation and Detection Group sa Biyernes ang resulta ng imbestigasyon nito sa walong heneral at apat na koronel na tumutulong umano sa kandidatura ni Lacson. (Ulat nina Ely Saludar at Joy Cantos)</body>
<link>http://www.philstar.com/Article.aspx?articleId=126063&amp;publicationSubCategoryId=92</link>
</article>
<article>
<title>Kidnaping buhay muli</title>
<author>Angie dela Cruz</author>
<date>
<month>March</month>
<day>06</day>
<year>2001</year>
</date>
<body>Muling umaatake ang mga kidnap-for-ransom group at pawang mga mayayamang negosyanteng Intsik ang binibiktima, ayon sa tagapagsalita ng Citizens Action Against Crine na si Teresita Ang See. Sinabi pa ni See na, may pagkakataon na, sa loob lang ng 12 araw, nagkaroon na ng anim na insidente ng kidnaping. Takot na takot umano sa nangyayari ang mga Filipino-Chinese. Idinagdag ni See na ilang aktibong pulis ang sangkot sa pangingidnap. Iginiit niya na atubiling magsumbong sa mga awtoridad ang mga biktima dahil may mga kasabwat na pulis ang mga kidnaper. (Ulat ni Angie dela Cruz)</body>
<link>http://www.philstar.com/Article.aspx?articleId=126064&amp;publicationSubCategoryId=92</link>
</article>
<article>
<title>28 Pinoy kulong sa UAE</title>
<author>Rose Tamayo</author>
<date>
<month>March</month>
<day>06</day>
<year>2001</year>
</date>
<body>May 28 seaman na Pilipino ang kasalukuyang nakakulong sa United Arab Emirates dahil sa kasong estafa na bunsod ng hindi nila pagbabayad ng P100 milyon (8 milyong Dirham) na inutang nila sa isang banko roon. Nabatid na ang 28 seaman ang ginawang guarantor ng isang Bombay na chief accountant ng pinagtatrabahuhan nilang Gac Marine na si Stanley Pereira nang umutang ito ng naturang halaga sa NBRAK Bank. Pero, dahil hindi nakabayad si Pereira, ang naturang mga seaman ang pinanagot at ipinakulong ng banko. Nabatid na nahuli rin ng mga awtoridad ng UAE si Pereira. (Ulat ni Rose Tamayo)</body>
<link>http://www.philstar.com/Article.aspx?articleId=126065&amp;publicationSubCategoryId=92</link>
</article>
<article>
<title>Matrikula sa 106 paaralan itataas</title>
<author>Sheila Crisostomo</author>
<date>
<month>March</month>
<day>02</day>
<year>2001</year>
</date>
<body>May 106 na pribadong kolehiyo at unibersidad ang nagbabalak na magtaas ng singil sa matrikula sa susunod na pasukan sa Hunyo, ayon sa Commission on Higher Education kahapon. Sinabi ni CHED Chairman Ester Garcia na hindi pa nila mabatid kung magkano ang idadagdag ng naturang mga paaralan dahil kailangan pa nilang konsultahin ang kanilang mga estudyante, guro at empleyado. &amp;quot;May 106 na ang nagsampa ng notice of consultation. Nitong Miyerkules ang deadline. Bilang patakaran, kailangan nilang konsultahin ang mga stakeholder at dapat mapagkasunduan nila ang halaga,&amp;quot; sabi ni Garcia sa isang panayam. Lumilitaw sa rekord ng CHED na 225 ng kabuuang 1,167 pribadong kolehiyo at pamantasan sa bansa ang matatagpuan sa Metro Manila. Sinabi pa niya na 1/3 lang ng lahat ng mga paaralan ang nais magtaas ng matrikula. Tuwing ikatlong taon lang anya ginagawa ito ng mga pribadong paaralan at hindi taun-taon. Noong nakaraang taon, 426 pribadong paaralan ang nagtaas ng 13 porsiyento o P33.98 bawat yunit sa singil sa matrikula. Bukod anya sa konsultasyon, obligado ang mga pribadong paaralan na ilaan sa pagtaas ng sahod ng mga guro at empleyado nito ang 70 porsiyento ng kikitain sa dagdag sa matrikula. Mapupunta naman ang 20 porsiyento sa pagpapaayos ng pasilidad ng paaralan samantalang 10 porsiyento ang magiging return of investment. (Ulat ni Sheila Crisostomo)</body>
<link>http://www.philstar.com/Article.aspx?articleId=126066&amp;publicationSubCategoryId=92</link>
</article>
<article>
<title>Ayuda sa namatay na OFWs tiniyak</title>
<author>Rose Tamayo</author>
<date>
<month>March</month>
<day>02</day>
<year>2001</year>
</date>
<body>Nilinaw kahapon ng Overseas Workers Welfare Administration na, sa 613 overseas Filipino worker na namatay sa ibang bansa noong nakaraang taon at iniulat ng Department of Foreign Affairs, 539 lamang ang nasa listahan at nabigyan ng kaukulang tulong ng OWWA. Sinabi ni OWWA publication and information division officer-in-charge Aniceto Sagana na, kung tutuusin, bumaba ang bilang ng mga nasawing OFW kumpara sa nagdaang apat na taon. Noon anyang 1999, umabot sa mahigit 700 ang mga Pilipinong namatay sa ibang bansa. Nabatid na umaabot sa 7.5 milyon ang bilang ng mga Pilipinong nagtatrabaho sa ibayong-dagat. Pero sinabi ni Sagana sa isang panayam na mas maraming namamatay na Pilipino sa Metro Manila dahil sa polusyon kumpara sa mga OFW. May 10 anya hanggang 15 Pilipino ang namamatay araw-araw dahil sa polusyon sa Metro Manila. Mas malaki ito kumpara sa dalawang OFW na namamatay sa ibang bansa araw-araw. (Ulat ni Rose Tamayo)</body>
<link>http://www.philstar.com/Article.aspx?articleId=126067&amp;publicationSubCategoryId=92</link>
</article>
<article>
<title>Burger ligtas sa mad cow</title>
<author>Angie dela Cruz</author>
<date>
<month>March</month>
<day>02</day>
<year>2001</year>
</date>
<body>Sinabi kahapon ni National Meat Inspection Commission Director Dr. Nuestro Africa na ligtas sa sakit na mad cow disease ang karne ng baka na ginagamit sa paggawa ng mga hamburger na itinitinda sa mga fastfood chain sa bansa. Sinabi ni Africa na tiniyak ng mga may-ari ng mga hamburger chain na makikipagtulungan sila para maiwasang makapasok sa bansa ang mga karne na kontaminado ng mad cow disease na nagmula sa Europe. Kaugnay pa nito, sinabi ni Agriculture Undersecretary Cesar Drilon na laganap ang Foot and Mouth Disease sa mga hayop sa Bulacan, Nueva Ecija, Bicol, Laguna at Cavite kaya nagsasagawa sila ng pagbabakuna sa mga baboy, baka at kambing. (Ulat ni Angie dela Cruz)</body>
<link>http://www.philstar.com/Article.aspx?articleId=126068&amp;publicationSubCategoryId=92</link>
</article>
<article>
<title>Ping Lacson, VIP sa airport</title>
<author>Butch Quejada</author>
<date>
<month>March</month>
<day>02</day>
<year>2001</year>
</date>
<body>Binigyan umano ng VIP treatment ni Danny Almeda, chief supervisor ng Immigration sa Ninoy Aquino International Airport, ang kandidatong senador na si dating Philippine National Police Chief Panfilo Lacson dahil sa arrival area ito dumaan patungo sa departure area para sumakay sa eroplano na naghatid dito papuntang United States via Hong Kong kahapon ng umaga. Gumamit umano si Lacson ng BI-Official Business access pass para makapasok sa arrival area na laan lang sa mga arriving passenger. Sinabi naman ni Almeda sa isang panayam na wala siyang masamang motibo dahil nagpatulong lang si Lacson para malaman kung nasa hold-departure order ito. (Ulat ni Butch Quejada)</body>
<link>http://www.philstar.com/Article.aspx?articleId=126069&amp;publicationSubCategoryId=92</link>
</article>
<article>
<title>Banker, hinirang na Energy chief</title>
<author>Ely Saludar</author>
<date>
<month>March</month>
<day>02</day>
<year>2001</year>
</date>
<body>Pormal na itinalaga kahapon ni Pangulong Gloria Macapagal-Arroyo bilang kalihim ng Department of Energy ang managing director ng Deutche Bank AG Branch na si Jose Isidro Camacho. Tiwala si Arroyo na, ngayong may bagong kalihim na ang DOE, maaaksyunan agad ang mga problema sa enerhiya tulad ng napipintong bagong pagtaas ng presyo ng langis. (Ulat ni Ely Saludar)</body>
<link>http://www.philstar.com/Article.aspx?articleId=126070&amp;publicationSubCategoryId=92</link>
</article>
<article>
<title>Bantang pagbabalik ni Erap inismol ng Palasyo</title>
<author>Ely Saludar at Marilou Rongalerios</author>
<date>
<month>March</month>
<day>02</day>
<year>2001</year>
</date>
<body>Minaliit ng Malaca&amp;ntilde;ang ang banta ni dating Pangulong Joseph Estrada na babalik ito sa Palasyo dahil on-leave lang siya o nakabakasyon. Sinabi kahapon ni Presidential Chief of Staff Renato Corona na salitang-pulitiko lang ang pahayag ni Estrada na hindi dapat seryosohin. Habang ikinakampanya ni Estrada ang mga kandidatong senador ng oposisyon sa Zamboanga kamakailan, sinabi niya sa mga reporter na babalik siya sa Malaca&amp;ntilde;ang dahil nagbabakasyon lang siya. Sinabi ni Corona na sinabi lang yun ni Estrada para magpalakas ng loob dahil alam nitong tapos na ang maliligayang-araw nito. Samantala, sinabi kahapon ni Las Pi&amp;ntilde;as Congressman Manuel Villar na lilipas din ang popularidad ni Estrada lalo na sa mga lalawigan at sigurado ring mawawala ang mga loyalista nito. &amp;quot;Malaking factor dito (sa Laban ng Demokratikong Pilipino-Partido ng Masang Pilipino) si Erap. Marami pa rin ang may tiwala sa kanya pero lilipas din ito habang tumatagal,&amp;quot; sabi ni Villar na nagpabilis sa impeachment ni Estrada noong bago siya tinanggal sa pagka-Speaker ng House of Representatives. Kasama rin si Villar sa 13 kandidatong senador ng administrasyong Arroyo. Ang pagkakaroon umano ng negatibong resulta sa petisyon ni Estrada na kumukowestiyon sa legalidad sa panunungkulan ni Pangulong Gloria Arroyo ay magiging daan upang tuluyan ng bumagsak ang popularidad ni Estrada sa masa. (Ulat nina Ely Saludar at Marilou Rongalerios)</body>
<link>http://www.philstar.com/Article.aspx?articleId=126071&amp;publicationSubCategoryId=92</link>
</article>
<article>
<title>Bagong anomalya sa Marines nangamoy</title>
<author>Joy Cantos</author>
<date>
<month>March</month>
<day>02</day>
<year>2001</year>
</date>
<body>Isang ghost project ng Marines na ginastusan ng P64.9 milyon ang natuklasan ng Philippine Navy bagaman hindi pa natatapos ang imbestigasyon sa mga maanomalyang pagbili ng ilang kagamitan ng naturang yunit-militar. Kabilang ang naturang ghost project sa mga anomalya sa Marines na binanggit ng umalis na si Philippine Navy Flag Officer in Command Rear Admiral Guillermo Wong nang bulyawan niya ang mga opissyal ng Marines sa harap ng mga tauhan nito noong Pebrero 15. Iniimbestigahan na ito ng Office of Ethical Standards for Public Accountability ng Navy. Tinutukoy dito na proyekto ang pagpapagawa ng bagong himpilan ng Marines sa Ternate, Cavite na binigyan ng pondo at dapat nang nagawa noon pang nakaraang anim na taon pero walang nakitang resulta rito. Kabilang sa proyekto ang pagpapagawa ng mga kalsada, water at drainage system, timber pier at electrical wiring. (Ulat ni Joy Cantos)</body>
<link>http://www.philstar.com/Article.aspx?articleId=126072&amp;publicationSubCategoryId=92</link>
</article>
<article>
<title>Maagang ruling kay Erap hiningi</title>
<author>Grace Amargo</author>
<date>
<month>March</month>
<day>02</day>
<year>2001</year>
</date>
<body>Personal na hiniling kahapon ni senatorial candidate Franklin Drilon sa Supreme Court na tiyakin na lalabas sa Marso 13 ang resolusyon nito sa petisyon ni dating Pangulong Joseph Estrada na kumukuwestyon sa legalidad ng panunungkulan ni Pangulong Gloria Macapagal-Arroyo sa puwesto. Nakipagkita si Drilon kina Associate Justices Reynato Puno, Santiago Kapunan at Joshue Bellosillo para matiyak ang desisyon sa naturang kaso. Sinabi ni Drilon na mas makakabuting maipalabas ang resolusyon sa naturang petsa para dagliang malutas ang suliranin sa panguluhan. (Ulat ni Grace Amargo)</body>
<link>http://www.philstar.com/Article.aspx?articleId=126073&amp;publicationSubCategoryId=92</link>
</article>
<article>
<title>45 araw kampanya sa local poll</title>
<author>Jhay Mejias</author>
<date>
<month>March</month>
<day>02</day>
<year>2001</year>
</date>
<body>Nilinaw kahapon ni Commission on Elections Commissioner Resurrecion Borra na sa Marso 30 pa ang unang araw at tatagal nang 45 araw ang kampanya para sa mga lokal na kandidato tulad ng sa pagka-mayor at gobernador. Maaari anyang madiskuwalipika ang lokal na kandidato na mangangampanya nang maaga bagaman mahihirapan ang Comelec na imonitor ang mga ito. Sinabi pa ni Borra na madidiskuwalipika lang ang isang kandidatong maagang nangampanya kapag may pormal na reklamo laban dito. (Ulat ni Jhay Mejias)</body>
<link>http://www.philstar.com/Article.aspx?articleId=126074&amp;publicationSubCategoryId=92</link>
</article>
<article>
<title>PPC baka raw mabuwag</title>
<author>Doris Franche</author>
<date>
<month>March</month>
<day>02</day>
<year>2001</year>
</date>
<body>Napipintong magkawatak-watak ang mga kandidato ng administrasyon sa ilalim ng People Power Coalition dahil sa umanoy kawalan ng koordinasyon at tamang iskedyul ng mga campaign rallies. Pinuna kahapon ni Senador Renato Cayetano, vice president for Luzon ng Lakas-NUCD na miyembro ng koalisyon, ang kapalpakan ng mga iskedyul ng pangangampanya sa Caloocan City at Makati City na isinagawa nang hindi naabisuhan ang lahat ng 13 nilang kandidatong senador. Binanggit pa ni Cayetano na, hanggang sa kasalukuyan, wala pang punong-himpilan ang koalisyon. Ikinairita rin ni Sen. Franklin Drilon ang mga iskedyul ng kampanya sa mga lalawigan na inihahanda ng campaign director ng koalisyon na si Paul Aquino. Hinihinala ni Cayetano na ginugulo umano ni Aquino ang kanilang iskedyul dahil kapatid ito ng kandidatong kongresista sa Makati na si Butz Aquino na kabilang sa oposisyong Laban ng Demokratikong Pilipino. Ilan din anya sa mga reeleksyunistang senador ang nangangampanya nang nag-iisa sa Visayas at Mindanao. Dahil dito, takdang pulungin ni Cayetano ang mga lider ng mga partidong kasama sa koalisyon. (Ulat ni Doris Franche)</body>
<link>http://www.philstar.com/Article.aspx?articleId=126075&amp;publicationSubCategoryId=92</link>
</article>
<article>
<title>Erap humirit ng asylum sa Thailand</title>
<author>Rose Tamayo at Doris Franche</author>
<date>
<month>March</month>
<day>09</day>
<year>2001</year>
</date>
<body>Humingi umano ng political asylum si dating Pangulong Joseph Estrada sa pamahalaan ng Thailand noong nakaraang linggo pero tinanggihan siya ng naturang bansa. Isang pahayagan sa Bangkok na may pangalang The Nation ang nag-ulat na tinawagan umano ni Estrada sa telepono ang ambassador ng Thailand sa Pilipinas para hilingin na pagkalooban siya roon ng political asylum. &amp;quot;Tahasan naming sinabi na hindi puwede,&amp;quot; ang sabi umano ng isang impormante ng The Nation sa pamahalaang Thai. Idinagdag ng impormante na nauna na ring humingi si Estrada ng asylum sa Indonesia, Malaysia, Brunei at United States pero pawang tumanggi lahat sila na kanlungin ang napatalsik na pangulo. Pinabulaanan ng mga embahada ng Malaysia at U.S. ang ulat. Itinanggi rin ng tagapagsalita ni Estrada na si dating Presidential Spokesman Ramon Cardenas ang ulat. &amp;quot;Nakakatawa yan. Walang kinokontak na dayuhang pamahalaan ang Pangulo (Estrada),&amp;quot; sabi ni Cardenas. &amp;quot;Nagiging pandaigdigang karakter na siya. Pinagbibiyahe na nila siya sa maraming lugar,&amp;quot; dagdag niya. Naghamon din si Cardenas sa pinagmulan ng naturang ulat na magpakita ng ebidensya na nag-apply si Estrada ng asylum sa ibang bansa. Binanggit pa sa ulat na sinabihan ng Thai ambassador si Estrada na mapupulaan ng ibang mga miyembro ng Association of Southeast Asian nations ang kanyang bansa kung ipagkakaloob nila ang kahilingan nito. Kasabay nito, inalerto ni Vice President at Department of Foreign Affairs Secretary Teofisto Guingona ang mga embahada ng Pilipinas sa iba&amp;acirc;€™t ibang bansa para mabantayan ang posibleng pagtakas ni Estrada na nahaharap sa mga kasong plunder, malversation, graft, violation of Constitution at perjury. Sinabi ni Guingona na hindi niya papayagang basta na lang makaalis ng bansa si Estrada at makatakas ito sa mga kinakaharap nitong demanda. Sinabi ni Guingona na nasa pagpapasya ng mga dayuhang pamahalaan kung tatanggapin nila si Estrada pero hahabulin ito ng Pilipinas saan man mapunta. Sinabi rin ni Presidential Chief of Staff Renato Corona na walang karapatan si Estrada na humingi ng political asylum sa ibayong-dagat dahil hindi naman nanganganib ang buhay nito. Sinabi rin ni DFA Undersecretary Lauro Baja na sisikapin nilang beripikahin ang paghingi ni Estrada ng asylum sa ibang bansa. (Ulat nina Rose Tamayo at Doris Franche)</body>
<link>http://www.philstar.com/Article.aspx?articleId=126076&amp;publicationSubCategoryId=92</link>
</article>
<article>
<title>Boobs ni Klaudia 'Kumaway' sa PPC rally</title>
<author>Efren Alcantara</author>
<date>
<month>March</month>
<day>09</day>
<year>2001</year>
</date>
<body>Kasalukuyang usap-usapan ang pangangampanya kamakailan ng mga kandidatong senador ng People Power Coalition sa Bulacan makaraang pagpiyestahan ng libu-libong tagasuporta ng PPC ang pagluwa ng dibdib ng sexy star na si Klaudia Koronel na sumusuporta sa kanyang kampanya. Ang 13 kandidato ng PPC ay walang sawang umikot kamakalawa sa mga bayan ng Marilao, Bocaue, Balagtas, Bulacan, Malolos, Paombong, Hagonoy, Calumpit, Pulilan, Plaridel, Sta. Maria, SJDM Muzon, Sapang Palay, Norzagaray, Angat, Bustos, San Rafael, Baliwag, Plaridel, Guiguinto, at Tabang sa naturang lalawigan. Isa sa pinagkaguluhan sa kampanya ang nakakabighaning kasuotan ni Klaudia. Kasama niya rito ang kapwa sexy star na si Ana Capri at singer na sina Tootsie Guevarra at Renz Verano. Pero isang pilyong lolo ang sinasabing hindi nakapagpigil sa kanyang panggigigil nang tangkain niyang hubarin ang blouse ni Klaudia. Malamang na lumuwa nang husto ang dibdib ng magandang sexy star kung hindi agad nakaresponde ang ilan niyang security. Sa halip namang magalit, pilyang sinayawan ni Klaudia ang pilyong matanda bukod sa pagkanta ng ilang mahaharot na awitin. Naging mainit dahil dito ang pagtanggap ng mga Bulakenyo sa naturang kampanya na pinangunahan nina Pangulong Gloria Macapagal-Arroyo at Governor Josie dela Cruz. Kampante ang Pangulo na makukuha nila ang 13 slot sa Senado. (Ulat ni Efren Alcantara)</body>
<link>http://www.philstar.com/Article.aspx?articleId=126077&amp;publicationSubCategoryId=92</link>
</article>
<article>
<title>Erap nalaglag sa entablado</title>
<author>Joy Cantos</author>
<date>
<month>March</month>
<day>03</day>
<year>2001</year>
</date>
<body>CAGAYAN DE ORO -- Bahagyang nasugatan si dating Pangulong Joseph Estrada nang mahulog siya at ang dalawa pang pulitiko sa isang entablado habang nangangampanya para sa mga kandidato ng oposisyon sa lungsod na ito kahapon. Sinabi ni dating City Councilor Fernando Advincula na nasa entablado sila nina Mayor Vicente Emano at Estrada nang mahulog ang dating pangulo sa entablado na may taas na 3.3 metro (apat na talampakan). &amp;quot;Mabilis ang pangyayari. Basta na lang ito bumagsak,&amp;quot; sabi ni Advincula na nagsabing nahulog silang tatlo sa isang butas sa entablado. Sinabi pa ni Advincula na napasunggab siya sa baywang ni Emano nang tangkain niyang pigilin ang pagkahulog niya. Nabatid kay Congressman Constantino Jarola na nasugatan ang kaliwang paa ni Estrada nang malaglag ito sa entablado. Hindi na anya kailangan itong gamutin bagaman isinugod ang dating Pangulo sa Cagayan de Oro Provincial Capitol Hospital. Nagtalumpati kinalaunan sa balkonahe si Estrada sa harap ng mga tao. Wala sa Cagayan de Oro City ang maybahay ni Estrada na si dating Unang Ginang Dr. Luisa Ejercito nang maganap ang insidente. Nasa Mindanao si Estrada para ikampanya ang mga kandidatong senador ng oposisyon na kinabibilangan ng dating Unang Ginang. (Ulat ni Joy Cantos)</body>
<link>http://www.philstar.com/Article.aspx?articleId=126078&amp;publicationSubCategoryId=92</link>
</article>
<article>
<title>Disiplina sa AFP gumuho</title>
<author>Joy Cantos at Ely Saludar</author>
<date>
<month>March</month>
<day>03</day>
<year>2001</year>
</date>
<body>Isang tagapagsalita ng Rebolusyunaryong Alyansang Makabansa na si ret. Navy Capt. Proceso Maligalig ang nagsabi kahapon na tuluyan na umanong gumuho ang mahigpit na disiplina sa Armed Forces of the Philippines dahil sa pagkakaalis sa puwesto ni Navy Chief Rear Admiral Guillermo Wong. Binatikos ni Maligalig ang sinasabing tampo ng mga opisyal at tauhan ng Marines dahil sa pagkastigo sa kanila ni Wong hinggil sa anomalya sa Navy lalo na sa Marines. Sinabi pa ni Maligalig na sanay na sa bulyaw at ibang parusa ang Marines kaya naniniwala siyang hindi totoong nagalit ang mga opisyal nito sa istilo ng liderato ng Marines. Maaari anyang napahiya ang mga kinauukulang opisyal sa pagkakabunyag sa mga anomalya sa Marines tulad ng sa pagbili ng mga mahihinang klaseng helmet at baril. Nabatid na inalok kahapon ni Pangulong Gloria Macapagal-Arroyo si Wong ng bagong posisyon sa pamahalaan nang magtungo ang huli sa Malaca&amp;ntilde;ang. Sinabi ni Wong sa mga reporter pagkatapos niyang makipagpulong kay Arroyo na ipinatawag siya nito para alamin ang hinggil sa mga anomalya sa Marines. Sinabi pa ni Wong na interesado siya sa tungkuling ibibigay sa kanya ng Pangulo pero tumanggi siyang banggitin kung anong posisyon ito. Samantala, nagpahayag ng kahandaan si dating Marines Commandant Maj. Gen. Guillermo Ruiz na magpaimbestiga kaugnay ng ibinunyag ni Wong na pagkawala umano ng P64.9 milyong pondo sa pagtatayo ng himpilan ng Marines sa Cavite. Sinabi ni Ruiz na naimbestigahan na ng punong-himpilan ng AFP ang naturang kaso at nalinis na ang pangalan niya kaya walang dahilan para kalkaling muli ito ni Wong. (Ulat nina Joy Cantos at Ely Saludar)</body>
<link>http://www.philstar.com/Article.aspx?articleId=126079&amp;publicationSubCategoryId=92</link>
</article>
<article>
<title>Pressure sa SC Justices itinanggi</title>
<author>Ely Saludar at Marilou Rongalerios</author>
<date>
<month>March</month>
<day>03</day>
<year>2001</year>
</date>
<body>Tiniyak kahapon ng Malaca&amp;ntilde;ang na hindi ito ang pinanggalingan ng umanoy pressure na tinanggap ng mga mahistrado ng Supreme Court kaugnay ng petisyon ni dating Pangulong Joseph Estrada na kumukuwestyon sa ligalidad ng panunungkulan ni Pangulong Gloria Macapagal-Arroyo sa puwesto. Sinabi ni Presidential Chief of Staff Renato Corona na hindi nakikialam ang Malaca&amp;ntilde;ang sa naturang kaso. Ipinauubaya ng Palasyo sa Mataas na Hukuman ang pagdesisyon ng pagkalehitimo ng pamahalaang Arroyo. Pinabulaanan din ni Corona ang ulat na pinaplano ng pamahalaang-Arroyo na magdeklara ng revolutionary government at suspindihin ang halalan sakaling paboran ng Mataas na Hukuman si Estrada. Sinabi ni Corona na may kumpiyansa ang Malaca&amp;ntilde;ang na kakatigan ito ng Korte. Isa naman sa mga naging prosecutors sa naudlot na impeachment trial laban kay Estrada na si Western Samar Rep. Eduardo Nachura ang nagpapalagay na kakatigaan ng Mataas na Hukuman ang ligalidad ng bagong pamahalaan dahil ibabatay ito sa takbo ng mga pangyayari sa bansa.(Ulat nina Ely Saludar at Marilou Rongalerios)</body>
<link>http://www.philstar.com/Article.aspx?articleId=126080&amp;publicationSubCategoryId=92</link>
</article>
<article>
<title>Abuso sa kababaihang preso ikinabahala</title>
<author>Perseus Echeminada</author>
<date>
<month>March</month>
<day>03</day>
<year>2001</year>
</date>
<body>Nagpahayag kahapon ng pagkabahala ang reeleksyunistang si Senador Gregorio Honasan sa isang ulat ng Amnesty International na nagdedetalye sa mga pag-torture at pang-aabuso sa mga babaeng preso sa ibat ibang bilangguan sa bansa. Binabanggit sa ulat na pinamagatang &amp;quot;Fear, Shame and Impunity: Rape and Sexual Abuse of Women in Custody&amp;quot; ang 30 insidente ng panggagahasa at ibang &amp;quot;pambababoy&amp;quot; sa mga babaeng detenido na ginagawa umano ng ilang pulis, jailguard at military custodial officers mula 1995 hanggang 2000 pero maliit na bahagi pa lang ito ng kabuuang mga kaso ng pang-aabuso sa mga babaeng preso. Pinuna ni Honasan na, kahit meron nang mga babaeng pulis at jail officer at womens desk sa mga presinto ng pulisya, marami pa ring babaeng detenido ang nabibiktima ng torture at pang-aabuso. Ipinahihiwatig sa report na maraming mga babaeng detenido lalo na yaong mga prostitute, drug addict at palaboy sa lansangan ang ginagahasa, sinasampal, binubuntal at tinatadyakan. (Ulat ni Perseus Echeminada)</body>
<link>http://www.philstar.com/Article.aspx?articleId=126081&amp;publicationSubCategoryId=92</link>
</article>
<article>
<title>LTO flying Squad binuwag</title>
<author>Danilo Garcia</author>
<date>
<month>March</month>
<day>03</day>
<year>2001</year>
</date>
<body>Binuwag na kahapon ni Land Transportation Office Chief Edgardo Abenina ang flying squad ng LTO dahil una itong nasasangkot sa mga katiwalian at hindi naman nakakalutas sa problema sa trapiko. Sinabi ni Abenina na ginawa niya ang hakbang dahil ang flying squad ang numero unong sanhi ng katiwalian sa ahensya bukod sa pagkakaroon nito ng masamang rekord. Aako sa dating trabaho ng flying squad ang mga tauhan ng Philippine National Police-Traffic Management Group. Sinabi ni Abenina na merong mahigit 2,000 tauhan, mga motorsiklo, kaukulang gadget at pondo ang PNP-TMG para sa pagpapatupad ng batas sa trapiko. (Ulat ni Danilo Garcia)</body>
<link>http://www.philstar.com/Article.aspx?articleId=126082&amp;publicationSubCategoryId=92</link>
</article>
<article>
<title>Umento sa barangay hiling</title>
<author>Marilou Rongalerios</author>
<date>
<month>March</month>
<day>03</day>
<year>2001</year>
</date>
<body>Iginiit kahapon ni People Power Coalition senatorial candidate at dating Speaker Manuel Villar Jr. ang pagdadagdag sa suweldo ng mga barangay worker sa buong bansa. Naniniwala si Villar na dapat matugunan at tumbasan ang ibinibigay na serbisyo ng naturang mga manggagawa sa kanilang pinaglilingkuran. Binanggit pa niya na, sa maraming lugar sa bansa, ang mga lider ng barangay ang may direktang kontak sa mamamayan kaya naman dapat siguruhin ang umento sa kanilang sahod dahil sa kanilang papel sa pagpapanatili ng kaayusan sa kanilang komunidad. Hindi anya sapat ang kasalukuyang sahod ng mga kapitan, tanod at ibang opisyal ng barangay para magampanan ang mabigat nilang tungkulin. (Ulat ni Marilou Rongalerios)</body>
<link>http://www.philstar.com/Article.aspx?articleId=126083&amp;publicationSubCategoryId=92</link>
</article>
<article>
<title>Bodyguard ni Lacson pinagbibitiw</title>
<author>Joy Cantos</author>
<date>
<month>March</month>
<day>03</day>
<year>2001</year>
</date>
<body>Hinamon kahapon ni Philippine National Police Chief Deputy Director General Leandro Mendoza ang mga pulis na tumutulong sa kampanya ng kandidatong senador na si Panfilo Lacson na magbitiw sa tungkulin kung hindi sila titigil sa ginagawa umano nilang electioneering. Sinabi ni Mendoza na dapat alam ng mga pulis na kaibigan ni Lacson ang kanilang responsibilidad sa PNP at ang limitasyon ng pagiging kaibigan ng isang pulitiko. Sa isa namang pahayag, nilinaw ni Lacson na ang mga lokal na opisyal ng Zamboanga City at Davao City ang nagtalaga ng mga pulis na nagsilbi niyang bodyguard nang imbitahin siya sa naturang mga lungsod. Nagkataon lang anya na nangangampanya siya sa pagka-senador nang imbitahan siya para magtalumpati roon. (Ulat ni Joy Cantos)</body>
<link>http://www.philstar.com/Article.aspx?articleId=126084&amp;publicationSubCategoryId=92</link>
</article>
<article>
<title>'Erap bawal pumalit kay Loi' - Comelec</title>
<author>Pia Lee-Brago</author>
<date>
<month>March</month>
<day>03</day>
<year>2001</year>
</date>
<body>Hinarang ng Commission on Elections ang napaulat na posibleng pagkandidatong senador ni dating Pangulong Joseph Estrada kapalit ng asawa nitong si Dra. Luisa &amp;quot;Loi&amp;quot; Ejercito na guest senatorial candidate ng oposisyong Laban ng Demokratikong Pilipino-Puwersa ng Masa. Sinabi kahapon ni Comelec Commissioner Resurreccion Borra na, sa en banc meeting ng komisyon kamakalawa ng gabi, napagkasunduan na hindi puwedeng palitan ng ibang kandidato sina Gng. Ejercito at ang 13 iba pang indipendiyenteng kandidatong senador. Sinabi ni Borra na nilinaw ng Comelec na maaari lang palitan ang isang kandidato kapag namatay ito, nadiskuwalipika o umatras sa eleksyon. Hindi anya kailangang kamag-anak ang papalit sa isang kandidato. Ipinaliwanag ni Borra na ang mga rehistradong partido lang ang pinapayagang magtalaga ng kapalit ng kandidato nilang namatay, umatras ng kandidatura o nadiskuwalipika bago idaos ang halalan. &amp;quot;Malinaw na hindi maaaring palitan ang mga independent candidate tulad ng dating Unang Ginang. Hindi puwedeng pumalit sa kanya ang kanyang asawa,&amp;quot; sabi pa ni Borra sa isang panayam. Idinagdag ni Borra na hindi rin puwedeng palitan ang 13 pang independent senatorial candidate dahil hindi naman sila kandidato ng anumang partido pulitikal. Kabilang sa mga independiyenteng kandidatong senador sina reelectionist Senators Ramon Magsaysay Jr. at Franklin Drilon, dating House Speaker Manuel Villar at dating Makati Congressman Joker Arroyo na pawang guest candidate ng makaadministrasyong People Power Coalition. (Ulat ni Pia Lee-Brago)</body>
<link>http://www.philstar.com/Article.aspx?articleId=126085&amp;publicationSubCategoryId=92</link>
</article>
<article>
<title>&amp;quot;Taumbayan ang magpasya&amp;quot; - Estrada</title>
<author>Grace Amargo</author>
<date>
<month>March</month>
<day>04</day>
<year>2001</year>
</date>
<body>Sinabi kahapon ni dating Pangulong Joseph Estrada na ipinauubaya na niya sa mamamayan ang pagpapasya makaraang idismis ng Supreme Court ang kanyang petisyon na naggigiit na siya pa rin ang pangulo ng bansa bagaman nakabakasyon lang siya at acting president lang si Pangulong Gloria Macapagal-Arroyo. &amp;quot;Hayaang ang mamamayan ang magpasya,&amp;quot; ang sabi ni Estrada sa panayam ng ABS-CBN habang ikinakampanya niya sa Cagayan de Oro City ang mga kandidatong senador ng oposisyon na kinabibilangan ng asawa niyang si dating Unang Ginang Dra. Luisa &amp;quot;Loi&amp;quot; Ejercito. Idinagdag niya na tatrabahuhin niyang mabuti ang kampanya ng mga kandidato ng oposisyon para mahalal ang mga ito sa Kongreso. Ayon naman sa anak ni Estrada na si Joseph Victor na kumakandidatong mayor sa San Juan, ang desisyon ng korte ay tagumpay umano para sa mga elitista at pagkatalo para sa masa na matagal nang tagasuporta ng kanyang ama. Kasabay nito, sinabi ng abogado ni Estrada na si Atty. Rene Saguisag na inaasahan na nila ang kalalabasan ng desisyon ng Mataas na Hukuman. Sinabi ni Saguisag na pinaghahandaan na nila ang isasampa nilang motion for reconsideration kasabay ng paggigiit na hindi basta-basta matatanggap ng kampo ni Estrada ang naturang desisyon. (Ulat ni Grace Amargo)</body>
<link>http://www.philstar.com/Article.aspx?articleId=126086&amp;publicationSubCategoryId=92</link>
</article>
<article>
<title>Palasyo kumilos sa 6 OFWs na nakulong sa Saudi</title>
<author>Lilia Tolentino</author>
<date>
<month>March</month>
<day>04</day>
<year>2001</year>
</date>
<body>Pagkakalooban ng espesyal na tulong ng pamahalaan ang anim na manggagawang Pilipino na nakulong sa Saudi Arabia dahil sa umanoy pagpatay sa isa nilang kababayan sa naturang bansa. Ito ang nabatid sa isang pahayag kahapon ng Malaca&amp;ntilde;ang na nagsabing binawi ng isang testigo na isa ring overseas Filipino worker ang kanyang testimonya kasabay ng pagdidiin na tinorture siya para isangkot sa krimen ang mga akusadong Pilipino na sina Sergio Aldana, Alex Hugo, Antonio Alveza, Willy Bautista, Miguel Fernandez at Joven Praxidio. Naakusahan ang anim na OFW ng pagpatay sa kapwa nila Pilipino na si Jaime de la Cruz makaraang manalo ito sa isang iligal na loterya sa Saudi Arabia noong nakaraang taon. Sinabi ng Malaca&amp;ntilde;ang na nakatakda sa Marso 14 ang susunod na pagdinig sa naturang kaso. Naunang napaulat na ang asawa ni dela Cruz ay pumapayag na iurong ang demanda kapag nagbayad ng P6 na milyong blood money at humingi ng tawad ang mga akusado. Sinabi naman ni National Labor Relations Commission Chairman Roy Seneres na personal niyang aasikasuhin ang naturang kaso. Sinabi ni Seneres na, kung ang anim na OFW ang pumatay kay dela Cruz, dapat sanang nagtago na sila at pinaghati-hatian ang perang napanalunan ng biktima. Hindi makapaniwala si Seneres na magagawa ni Alveza ang krimen. Isa anyang inhinyero si Alveza na 14 na taon nang nagtatrabaho bilang isang superbisor at sumasahod ng $800 kada buwan sa Saudi Arabia. (Ulat ni Lilia Tolentino)</body>
<link>http://www.philstar.com/Article.aspx?articleId=126087&amp;publicationSubCategoryId=92</link>
</article>
<article>
<title>Erap tatakas, PNP at BI inalerto</title>
<author>Lilia Tolentino, Grace Amargo, Joy Cantos at Rudy Andal</author>
<date>
<month>March</month>
<day>04</day>
<year>2001</year>
</date>
<body>Inalerto kahapon ng pamahalaan ang buong puwersa ng ibat ibang ahensya nito dahil sa pangambang tumakas si dating Pangulong Joseph Estrada matapos matalo sa Korte. Ipinaliwanag ni Justice Secretary Hernando Perez na alam niyang napakalakas ng ebidensya laban kay Estrada kaya nga papayuhan niya itong tumakas na lang kung siya ang abogado nito. Ginawa ni Perez ang pahayag kasunod ng opisyal na pagpapalabas kahapon ng desisyon ng Supreme Court na nagdedeklarang si Pangulong Gloria Macapagal-Arroyo na ang kasalukuyan at lehitimong presidente ng bansa at maituturing nang nagbitiw si Estrada sa tungkulin. Kasabay nito, inatasan ni Perez ang Bureau of Immigration at ang National Bureau of Investigation na bantayang mabuti ang lahat ng paliparan sa bansa dahil baka tumakas at magtago sa ibang bansa si Estrada. Mahigpit na ring binabantayan ng Philippine National Police ang mga kilos at galaw ni Estrada para hindi ito makatakas at makapagtago sa ibang bansa. Kinumpirma kahapon ni PNP Spokesman Supt. Rodrigo Degracia na pinakilos na ni Acting PNP Chief Director General Leandro Mendoza ang kanilang intelligence unit para manmanan ang dating pangulo. Tututukan ng PNP ang lahat ng exit point sa bansa lalo na ang mga iligal na lagusan at ang tinaguriang southern backdoor sa Mindanao. Nagbabala ang kalihim na kukumpiskahin ng pamahalaan ang eroplanong magpapagamit sa pagtakas ng napatalsik na Pangulo. Idineklara rin ng Supreme Court na walang immunity o maaaring idemanda si Estrada. Kaugnay nito, sinabi kahapon ni Overall Deputy Ombudsman Margarito Gervacio na maaaring maisampa na nila sa Sandigambayan sa loob ng linggong ito ang mga kasong plunder, graft, perjury, malversation at ill-gotten wealth laban kay Estrada. Sinabi pa ni Gervacio na maaari lang maantala ang pagpapalabas ng Ombudsman ng resolution sa naturang mga kaso kapag nagsampa si Estrada ng motion for reconsideration sa Supreme Court bagaman tiniyak niyang aabutin lang ito ng dalawang linggo. Ayon naman kay Perez, teknikalidad na lang ang 15 araw na ipinagkakaloob sa dating Pangulo para umapela. Sinabi ng Mataas na Hukuman sa 68 pahinang desisyon nito na, kahit hindi gumawa si Estrada ng resignation letter bago siya umalis sa Malaca&amp;ntilde;ang noong Enero 20, ang intensyon at kilos niya ay malinaw na nakita sa ibat ibang pagkakataon at pagpapahayag na inabandona na niya ang kanyang posisyon bilang punong ehekutibo ng bansa. Takda ring magdagdag ng seguridad ang mga awtoridad sa Quezon City Jail sakaling arestuhin na at ikulong dito si Estrada. Tiniyak ni QC Jail Warden Supt. James Labordo na hindi nila bibigyan ng espesyal na trato si Estrada kapag nakulong ito. Gayunman, sinabi ni Labordo na masyado nang masikip ang naturang city jail kaya baka hilingin nila sa Bureau of Jail Management and Penology na ikulong na lang si Estrada sa Metro Manila Rehabilitation Center sa Taguig. (Ulat nina Lilia Tolentino, Grace Amargo, Joy Cantos at Rudy Andal)</body>
<link>http://www.philstar.com/Article.aspx?articleId=126088&amp;publicationSubCategoryId=92</link>
</article>
<article>
<title>Pinoy at dayuhan na mula sa bansang Europa, bantayan sa mad cow disease</title>
<author>Angie dela Cruz</author>
<date>
<month>March</month>
<day>04</day>
<year>2001</year>
</date>
<body>Mag-ingat sa sinumang Pilipino o dayuhan na nanggaling mula sa Germany, Britain, Ukraine, Denmark, Ireland at Italy. Baka may dala silang virus ng kinatatakutang mad cow disease o Bovine Spongiform Encephalopathy. Sinabi kahapon ni Agriculture Secretary Leonardo Montemayor na hindi makikita ng tao ang virus ng mad cow disease na maaaring kumapit sa mga damit. Maaari anyang maging carrier ng virus ang tao na makapitan nito. Ipinayo ni Montemayor sa mga manggagaling sa mga bansang sinasalanta ng mad cow disease na iwan doon ang kanilang mga damit na ginamit kapag magtutungo rito sa Pilipinas. Idinagdag niya na hindi nawawala ang naturang virus kahit labhan ito. Hindi rin anya ito namamatay sa init. Sinabi naman ni Montemayor na, batay sa huli nilang pagmomonitor, hindi pa nakakapasok sa bansa ang naturang virus. (Ulat ni Angie dela Cruz)</body>
<link>http://www.philstar.com/Article.aspx?articleId=126089&amp;publicationSubCategoryId=92</link>
</article>
<article>
<title>Beterano dumarami</title>
<author>Jhay Mejias</author>
<date>
<month>March</month>
<day>04</day>
<year>2001</year>
</date>
<body>Taliwas sa pag-akala ng karamihan na ang hanay ng mga beterano ay di kumokonti bagkus dumadami, ito ay matapos payagan ng Comelec ang Veterans Federation Party o VFP na muling lumahok sa darating na halalan sa Mayo bilang isang party-list. Ipinaliwanag ng VFP na itinuturing ng batas sa pamamagitan ng R.A. No.6948 na ang katagang &amp;quot;beterano&amp;quot; ay kinabibilangan ng mga mamamayang nagbigay ng serbisyo militar para sa bayan noong Himagsikan laban sa mga Kastila, Phil-American War, World War II, Korean at Vietnam War, anti-dissidence at iba pang kampanya ng militar. Kabilang din dito ang mga dating sundalong umalis o humiwalay sa Sandatahang Lakas matapos ang di kumulang sa anim na taong tapat at mabuting panunungkulan, at pati na rin ang mga kawal na nasawi o nahiwalay sa serbisyo dulot ng kapansanang natamo habang nasa serbisyo kahit na sila ay di pa nakapagsisilbi ng anim na taon. Dahil sa matibay na pagsuporta ng mga beterano, ang VFP ang nakakuha ng pang-apat na pinakamataas na boto sa mahigit na100 organisasyon ng party-list na lumahok. Itinataguyod din ng VFP ang mga ginintuang adhikain ng kabayanihan at pagmamahal sa bayan, itinuturing din nitong kabilang sa hanay nito ang mga guro, OFWs, kawal at kapulisan dahil sila ay tinitingala ng VFP bilang mga bagong bayani ng bayan. (Ulat ni Jhay Mejias)</body>
<link>http://www.philstar.com/Article.aspx?articleId=126090&amp;publicationSubCategoryId=92</link>
</article>
<article>
<title>&amp;quot;Di ako tatakas&amp;quot; - Erap</title>
<author>Paulo Romero</author>
<date>
<month>March</month>
<day>05</day>
<year>2001</year>
</date>
<body>CAGAYAN DE ORO - Pinabulaanan kahapon ng pinatalsik na si dating Pangulong Joseph Estrada na nagpaplano siyang umalis sa bansa makaraang ibasura ng Supreme Court ang kanyang petisyon na naggigiit na siya pa rin ang presidente at hindi siya maaaring mademanda. &amp;quot;Mga tsismis lang yan. Paulit-ulit ko nang sinasabi na dito ako ipinanganak, nakatira ako rito, at dito ako mamamatay,&amp;quot; ang tila naiiritang sabi ni Estrada na nangangampanya sa lunsod na ito para sa mga kandidato ng oposisyon sa halalan sa Mayo. &amp;quot;Wala akong intensyong umalis ng bansa,&amp;quot; diin pa niya. Nauna rito, inalerto kamakalawa ni Justice Secretary Hernando Perez ang Immigration at airports dahil sa pangambang baka tumakas si Estrada. Gayunman, ipinahiwatig kahapon ng isang mataas na opisyal sa Camp Aguinaldo na nagtangka si Estrada na dumaan sa southern backdoor ng bansa (Mindanao) para makatakas noong Sabado. Sinabi ng opisyal na isang private jet sana ang takdang maghatid kay Estrada at sa ilang miyembro ng pamilya nito palabas ng bansa patungo sa Hong Kong, Indonesia o Palau. &amp;quot;Nasa double alert ang militar at pulisya dahil baka makatakas si Estrada. Nakakalat sa lahat ng posible niyang lusutan ang mga intelligence agents at tropa ng pamahalaan,&amp;quot; dagdag pa ng opisyal. Nagbigay umano ng utos sa naturang mga hakbangin si Acting Defense Secretary Eduardo Ermita. Sinabi ng opisyal na dapat sanang isinagawa ni Estrada ang pagtakas sa pamamagitan ng pagdaan sa Puwerto Princesa sa Palawan o Cagayan de Oro. Ibinunyag din ng opisyal na, noong Biyernes ng gabi, tinangka ni Estrada na magtungo sa Indonesia mula sa Davao City pero hindi siya nakaalis dahil sa nakakalat na mga intelligence agent. (Ulat ni Paulo Romero)</body>
<link>http://www.philstar.com/Article.aspx?articleId=126091&amp;publicationSubCategoryId=92</link>
</article>
<article>
<title>6 OFWs di lulusot sa blood money?</title>
<author>Mayen Jaymalin</author>
<date>
<month>March</month>
<day>05</day>
<year>2001</year>
</date>
<body>Malabong makalusot sa parusang bitay ang anim na overseas Filipino worker na nakapatay umano ng isa pang Pilipino sa Saudi Arabia kahit patawarin sila ng biyuda ng biktima at kahit magbayad sila ng blood money. Sinabi ni National Labor Relations Commission Chairman Roy Seneres na nangangamba ang mga opisyal ng Department of Foreign Affairs sa Jeddah na hindi sapat ang pagbabayad ng death compensation para makalaya ang mga OFW na sina Alexander Hugo, Wilfredo Bautista, Antonio Alveza, Jaren Khalid Praxidio, Sergio Aldana, at Miguel Fernandez Jr. na naakusahang pumatay sa kababayan nilang si Jaime dela Cruz at nagnakaw sa napanalunan nitong P3.4 milyon sa iligal na loterya sa naturang bansa noong Enero 6, 1999. Naunang napaulat na humihingi ang biyuda ni dela Cruz ng P1 milyong blood money sa bawat isa sa mga akusado bago niya patawarin ang mga ito. Pero sinabi ni Seneres sa isang panayam na sinabihan siya ni Philippine Consul General Kadatuan Usop na posibleng ibaba pa rin ng korte ng Saudi ang parusang pagpugot sa mga akusado kahit pormal na pinatawad na sila ng asawa ng biktima. &amp;quot;May mga kaso raw na inutos ng korte ang pagbitay sa isang akusado kahit nagpalabas na ng letter of pardon ang mga biktima,&amp;quot; sabi ni Seneres. Sa isang pakikipagpulong kay Seneres noong Huwebes ng gabi, sinabi ng mga kamag-anak ng mga akusado na pinuwersa ang anim na OFW na umamin sa krimen dahil tinorture ang mga ito ng mga awtoridad na Saudi. Iginiit nila na walang kakayahan ang mga suspek na pumatay sa biktima bukod sa nakauwi na sa Pilipinas ang tunay na salarin. (Ulat ni Mayen Jaymalin)</body>
<link>http://www.philstar.com/Article.aspx?articleId=126092&amp;publicationSubCategoryId=92</link>
</article>
<article>
<title>Puwersa candidates nanganganib</title>
<author>Ely Saludar</author>
<date>
<month>March</month>
<day>05</day>
<year>2001</year>
</date>
<body>Nanganganib na matalo ang mga kandidato ng oposisyong Puwersa ng Masa dahil sa pagiging malapit nito kay dating Pangulong Joseph Estrada. Sinabi kahapon ni Press Undersecretary Roberto Capco na dapat matakot ang mga oposisyong kandidato dahil sa pangangampanya para sa kanila ni Estrada sa mga lalawigan. Sinabi pa ni Capco na malaking dagok sa oposisyon ang desisyon ng Supreme Court na si Pangulong Gloria Macapagal-Arroyo ang lehitimo ngayong presidente ng bansa at maituturing nang nagbitiw sa tungkulin si Estrada. Isa naman sa kandidatong senador ng oposisyon na si dating Press Secretary Ricardo Puno ang naghamon sa mga kandidato ng makaadministrasyong People Power Coalition na makipagdebate sa kanila hinggil sa napapanahong isyu para sa kapakanan ng taumbayan. Pinuna ni Puno ang paglihis ng mga kandidato ng PPC sa usapin ng pulitika ng pagkamuhi sa halip na talakayin ang hinggil sa edukasyon,kabuhayan, magandang pamamahala, katarungan at trabaho para sa mamamayan. (Ulat ni Ely Saludar)</body>
<link>http://www.philstar.com/Article.aspx?articleId=126093&amp;publicationSubCategoryId=92</link>
</article>
<article>
<title>MILF rebels binalaan ng OIC</title>
<author>Rose Tamayo</author>
<date>
<month>March</month>
<day>05</day>
<year>2001</year>
</date>
<body>Binalaan kahapon ng Organization of Islamic Countries ang Moro Islamic Liberation Front (MILF) na mawawalan ito ng maraming simpatisador kapag nagpatuloy ito sa panggigiyera at panggugulo sa Mindanao sa kabila ng negosasyong pangkapayapaan na inaalok ng pamahalaang Macapagal-Arroyo. Sinabi ni OIC Secretary General Abdul Uoahid Belkeziz sa isang mensahe na pabor sa MILF ang pagsuspinde ng operasyon ng militar laban sa mga rebeldeng Muslin at ang pagbukas muli ng pamahalaan ng usapang pangkapayapaan kaya dapat lang silang tumugon dito nang positibo. Sa isa namang panayam, sinabi ni MILF Spokesman Eid Kabalu na makikipag-usap sila sa pamahalaan kung ibabalik ang kanilang 46 na kampo sa Mindanao na binawi ng militar noong nakaraang taon. (Ulat ni Rose Tamayo)</body>
<link>http://www.philstar.com/Article.aspx?articleId=126094&amp;publicationSubCategoryId=92</link>
</article>
<article>
<title>Gastos ng mga kandidato sisilipin</title>
<author>Pia Lee-Brago</author>
<date>
<month>March</month>
<day>05</day>
<year>2001</year>
</date>
<body>Takdang itatag ng Commission on Elections ang isang task force na magsusuri sa mga kontribusyong tinatanggap ng mga kandidato at partido pulitikal para sa gastusin nila sa kanilang kampanya sa halalang pambansa at lokal sa Mayo. Sinabi ni Comelec Commissioner Resurreccion Borra sa isang panayam kahapon na sinang-ayunan ni Comelec Chairman Alfredo Benipayo ang pagtatatag ng task force. Maghihigpit anya ngayon ang Comelec sa pagmomonitor sa natatanggap na kontribusyon at gastusin ng mga partido at kandidato. Sisilipin din ng task force ang mga kontrata ng mga partido at kandidato sa mga imprenta na naglilimbag ng kanilang mga election propaganda. Isasama rin sa susuriin ang political advertisement sa mga telebisyon, radyo at pahayagan. (Ulat ni Pia Lee-Brago)</body>
<link>http://www.philstar.com/Article.aspx?articleId=126095&amp;publicationSubCategoryId=92</link>
</article>
<article>
<title>Erap totodasin ng kaalyado</title>
<author>Joy Cantos</author>
<date>
<month>March</month>
<day>06</day>
<year>2001</year>
</date>
<body>Maaaring patayin si dating Pangulong Joseph Estrada ng ilan niyang kaalyado para guluhin ang kasalukuyang sitwasyong pulitikal ng bansa. Ito ang ipinahiwatig kahapon ni Acting Philippine National Police Chief Deputy Director Leandro Mendoza na nagsabi pa na doble ngayon ang pagbabantay ng kanilang mga tauhan para matiyak ang kaligtasan ni Estrada laban sa mga grupong hindi malayong pagtangkaan ang buhay nito. &amp;quot;Kailangan nating makasiguro. Nagmomonitor at nagbibigay ng seguridad kay Estrada ang PNP. Alam mo naman, baka may mga grupo diyan na nais manggulo at saktan si Erap para gawin siyang martir,&amp;quot; sabi ni Mendoza sa isang ambush interview. Sinabi pa ni Mendoza na mahigpit ang pagbabantay nila kay Estrada dahil, kapag nakalabas ito ng bansa, hindi na nila makakayang kontrolin ito. Nanawagan din si Mendoza kay Estrada na makakabuting harapin na lang ang mga kasong isinampa laban dito ng pamahalaan. Gayunman, sinabi ni Mendoza na gagawin ng PNP ang lahat para matiyak na hindi magtatagumpay ang ilang grupo na gawan ng masama si Estrada.(Ulat ni Joy Cantos)</body>
<link>http://www.philstar.com/Article.aspx?articleId=126096&amp;publicationSubCategoryId=92</link>
</article>
<article>
<title>Pagtakas ni Erap di mapipigil ?</title>
<author>Butch Quejada at Doris Franche</author>
<date>
<month>March</month>
<day>06</day>
<year>2001</year>
</date>
<body>Tiniyak kahapon ng isang intelligence officer ng Bureau of Immigration sa Ninoy Aquino International Airport na hindi kayang pigilan ang pag-alis ni dating Pangulong Joseph Estrada sa bansa kung talagang gagawin nito ang naturang plano. Inihalimbawa niya na, noong panahon ng pamahalaang Ramos, tahimik na nakapasok sa bansa si Cojuangco nang walang ibang nakakaalam pagkaraan ng ilang taong pagkakasadlak sa ibang bansa bunsod ng pagkakatalsik ni dating Pangulong Ferdinand Marcos sa puwesto. Sinabi ng naturang intelligence officer na mapuwersa pa rin si Estrada at hindi pangkaraniwang mamamayan ang mga kaalyado nito na maaaring tumulong sa pagtakas ng dating Pangulo. &amp;quot;Sino ang haharang? Dumaan lang ito sa backdoor patungo sa ibang bansa eh wala nang makakaalam,&amp;quot; sabi pa ng opisyal. Naunang napaulat na nagtangka umano si Estrada noong Sabado na tumakas palabas ng bansa habang nasa Mindanao siya at nangangampanya para sa mga kandidato ng oposisyon. Kasunod ito ng pagkakadismis ng Supreme Court sa kanyang petisyong naggigiit na siya pa rin ang punong ehekutibo ng bansa at acting lang si Pangulong Gloria Macapagal-Arroyo. Samantala, mariing pinabulaanan ng asawa ni Estrada na si dating Unang Ginang Dra. Luisa &amp;quot;Loi&amp;quot; Ejercito na sinubukan niya o ng dating Pangulo na tumakas mula sa Mindanao. Sinabi ng dating Unang Ginang na ang naturang ulat ay kasing-totoo ng balitang magkakaroon na ng submarino ang bansa. (Ulat nina Butch Quejada at Doris Franche)</body>
<link>http://www.philstar.com/Article.aspx?articleId=126097&amp;publicationSubCategoryId=92</link>
</article>
<article>
<title>19 detenidong pulitikal pinalaya</title>
<author>Grace Amargo</author>
<date>
<month>March</month>
<day>06</day>
<year>2001</year>
</date>
<body>Pinalabas na kahapon mula sa iba&amp;acirc;€™t ibang piitan sa bansa ang 19 na detenidong pulitikal kasunod ng pagpapatibay ni Pangulong Gloria Macapagal-Arroyo sa pagpapalaya sa kanila. Kabilang ang 19 sa 73 detenidong pulitikal na inutos ni Arroyo na palayain bilang bahagi ng pagbubukas ng usapang pakikipagkapayapaan sa National Democratic Front-Communist Party of the Philippines-New People&amp;acirc;€™s Army. Iniharap din kahapon ni Justice Secretary Hernando Perez sa mga mamamahayag ang mga pinalayang bilanggo na naka-orange uniform. Ilan sa kanila ang nagtakip ng mga mata mula sa nagkikislapang ilaw ng mga kamera. Itinaas nila kinalaunan ang kanilang mga kamao kasabay ng paggigiit na palayain ang iba pa nilang kasamahang nakakulong. Gayunman, walo ang tiyak nang nakalabas kahapon bagaman inaasahan na ring susunod ang natitira sa 19 dahil inaayos na lang ang ilang kaukulang papeles. Sa mga pinalaya, pinakamatagal sa kulungan si Roelito Anquillano, 41. May edad siyang 21 anyos nang unang mabilanggo makaraang madakip siya sa isang enkuwentro ng NPA at militar sa Barangay Naquillan, La Paz, Abra. (Ulat ni Grace Amargo)</body>
<link>http://www.philstar.com/Article.aspx?articleId=126098&amp;publicationSubCategoryId=92</link>
</article>
<article>
<title>Isda at gulay mabili dahil sa mad cow disease</title>
<author>Marilou Rongalerios</author>
<date>
<month>March</month>
<day>06</day>
<year>2001</year>
</date>
<body>Naging mabiling-mabili ngayon ang mga isda at gulay dahil sa pangamba sa mad cow disease at Foot and Mouth Disease na bumiktima sa maraming baka at baboy sa ibang bansa. Ito ang inihayag kahapon ni dating Speaker Manny Villar na nagsabing bumaba ang benta ng karne dahil sa takot ng maraming mamimili sa naturang mga virus bagaman sa Europe lang ito kumakalat. Napaulat na bumaba nang 50 porsiyento ang benta ng mga karne nang mapabalita ang hinggil sa mad cow. Nanawagan si Villar sa mga mangangalakal na huwag magtaas ng presyo ng isda at gulay dahil nahihirapan na ang mga ordinaryong mamimili na pagkasyahin ang kakarampot nilang kita. (Ulat ni Marilou Rongalerios)</body>
<link>http://www.philstar.com/Article.aspx?articleId=126099&amp;publicationSubCategoryId=92</link>
</article>
<article>
<title>Estrada, pinayuhan ni Speaker Belmonte</title>
<author>Marilou Rongalerios</author>
<date>
<month>March</month>
<day>07</day>
<year>2001</year>
</date>
<body>Pinayuhan kahapon ni Speaker Feliciano Belmonte Jr. si dating Pangulong Joseph Estrada na ipagtanggol na lamang ang kanyang sarili sa korte at huwag isipin na takasan ang kanyang problema. Ayon kay Belmonte, dumating na ang pagkakataon na matagal nang hinihintay ni Estrada na mapakinggan ang kanyang panig kung kayat dapat niya itong samantalahin. &amp;quot;Napakalaking pagkakamali para sa kanya kung tatakas siya at lalabas ng bansa,&amp;quot; ani Belmonte sa isang press briefing kahapon sa House of Representatives. Ang payo ni Belmonte ay ibinigay niya sa dating Pangulo sa gitna ng mga balita na nagbabalak tumakas ng bansa ang dating Pangulo. Samantala, pinayuhan din ni Belmonte si Pangulong Gloria Macapagal-Arroyo na dumistansya kaugnay sa mga isasampang kaso laban kay Estrada. Sinabi ni Belmonte na dapat na ipaubaya na lamang ni Pangulong Arroyo sa mga kinauukulang ahensya ng pamahalaan ang mga nasabing usapin upang hindi malagay sa alanganin ang kanyang posisyon. Subalit dapat din umanong i-monitor ng Pangulo ang progreso ng kaso ni Estrada upang hindi na maulit ang Marcos scenario na hanggang sa ngayon ay hindi pa rin nababawi ng pamahalaan ang mga diumanoy nakaw na yaman ng nasabing pamilya. Sinabi pa ni Belmonte na kandidato sa pagka-Mayor ng Quezon City na ang dapat ay siguraduhin ni GMA sa mga mamamayan ang mabilis na pagresolba sa mga kaso ni Estrada upang mabawi ang mga diumanoy nakaw na yaman nito sa pamamagitan ng pagbibigay ng suporta sa mga kinauukulang ahensya ng pamahalaan at sa mga private prosecutors. (Ulat ni Marilou Rongalerios)</body>
<link>http://www.philstar.com/Article.aspx?articleId=126100&amp;publicationSubCategoryId=92</link>
</article>
<article>
<title>GMA, Gabinete nangunang kumain ng karne ng baka</title>
<author>Lilia Tolentino at Angie dela Cruz</author>
<date>
<month>March</month>
<day>07</day>
<year>2001</year>
</date>
<body>Mula ngayong araw, hindi na dapat magtaka ang mamamayan kung makita nila sa ibat ibang restaurant si Pangulong Gloria Macapagal-Arroyo at mga miyembro ng kanyang Gabinete na kumakain ng karneng baka sa ibat ibang putaheng gusto nila. Ang dahilan nito ay para tiyakin sa publiko na ligtas sa &amp;quot;mad cow disease&amp;quot; ang karneng baka na inihahain sa lahat ng restaurant sa bansa. Sa kanyang lingguhang press conference, sinabi ng Pangulo na hindi lang karneng baka kundi gatas at iba pang produktong mula sa baka ang ligtas na kainin ng bansa dahil hindi naman nakakapasok sa bansa ang produktong apektado ng &amp;quot;mad cow disease&amp;quot;. Ayon sa Presidente, si Agriculture Secretary Leonardo Montemayor ay kumain ng maraming hamburger noong nakaraang linggo habang sila ay nasa Mindanao subalit wala namang nagreport nito sa media. Ayon sa Pangulo, patuloy na umiiral ang ban sa importasyon ng karneng baka at bone meat mula sa mga bansang laganap ang &amp;quot;mad cow disease&amp;quot;. Kaugnay nito, niliwanag din ni Montemayor na walang foot and mouth disease (FMD) sa Visayas at Mindanao at sa Luzon ay kontrolado naman ito Regions 3 at 4. Mas bumaba pa anya ng 30 porsiyento ang kaso ng FMD sa bansa kaysa sa noong nakaraang taon. (Ulat nina Lilia Tolentino at Angie dela Cruz)</body>
<link>http://www.philstar.com/Article.aspx?articleId=126101&amp;publicationSubCategoryId=92</link>
</article>
<article>
<title>Partido ni Erap may P15-B budget</title>
<author>Marilou Rongalerios</author>
<date>
<month>March</month>
<day>07</day>
<year>2001</year>
</date>
<body>Umaabot umano sa P15 bilyon ang pondo ng Puwersa ng Masa (PM) na partido ni dating Pangulong Joseph Estrada. Ayon kay Misamis Oriental Rep. Oscar Moreno, dating miyembro ng 11-man prosecution panel na kitang-kita na malaki ang pondo ng grupo ng dating Pangulo na handa nilang gastusin upang masiguro ang panalo sa eleksyon. &amp;quot;Kita mo ngayon ang grupo ni dating Pangulong Jose Velarde, ang dami nilang pera. Yung mga ikot nila sa mga probinsya, halata mong well-funded,&amp;quot; ani Moreno. Sinabi pa ng mambabatas na maliit na umano ang mula P10 hanggang P15 bilyong pondo ng naturang partido dahil sa laki umano ng nakuhang pera ni Estrada habang ito ay nanunungkulan. &amp;quot;Imagine yung P3.23 bilyon na pumasok sa isang account lamang sa isang branch ng isang banko. Ang dami nilang pera. Maliit na yung P10-15 bilyon,&amp;quot; ani Moreno. Ang naturang pondo aniya ay mula o bahagi ng perang inilabas umano ni Erap sa kanyang mga bank accounts habang kainitan ng impeachment trial. &amp;quot;Siguro, may vault siya na puro cash lamang ang laman. All these money are lying somewhere,&amp;quot; ani Moreno. Iminungkahi ni Moreno sa taumbayan na singilin o hingan ng komisyon si Estrada dahil pera umano nila ang naturang salapi na hawak ng dating Pangulo. (Ulat ni Marilou Rongalerios)</body>
<link>http://www.philstar.com/Article.aspx?articleId=126102&amp;publicationSubCategoryId=92</link>
</article>
<article>
<title>500 private armies ng mga kandidato bubuwagin</title>
<author>Joy Cantos</author>
<date>
<month>March</month>
<day>07</day>
<year>2001</year>
</date>
<body>Tinatayang umaabot sa 500 &amp;quot;private armies&amp;quot; ang nakatalaga ngayon sa maraming mga kandidato, partikular na sa mga lugar na idineklarang hotspots kaugnay ng inaasahang mahigpit na tunggalian ng mga magkakaribal sa pulitika sa nalalapit na pagdaraos ng lokal at nasyonal na eleksyon sa bansa sa darating na buwan ng Mayo. Ito ang nabatid, base sa nakalap na intelligence report ng Presidential Anti-Organized Crime Task Force (PAOCTF). Bunga nito, pinakilos na kahapon ni PAOCTF Chief P/Director Hermogenes Ebdane ang anti-crime body sa tulong ng pulisya upang buwagin ang mga &amp;quot;private armies&amp;quot; ng mga pulitko. Base pa sa natanggap na report ng PAOCTF, maraming mga kandidato, partikular na ang lokal na politiko ang ngayoy nag-oorganisa na ng kanilang mga &amp;quot;private armies&amp;quot; upang manggulo sa eleksyon. Tinukoy ni Ebdane ang mga lalawigan ng Sulu, Basilan sa rehiyon ng Mindanao, Eastern Visayas, Laguna at iba pang bahagi ng Southern Tagalog bilang mga potensyal na lugar na maaaring pangyarihan ng kaguluhan sa halalan. Sinabi ni Ebdane na kasalukuyan ring PNP Deputy Chief of Staff for Administration na nakaantabay na ang pulisya upang mapigilan ang mga insidente ng terorismo sa mga kritikal na lugar sa bansa. Nauna nang tinukoy ng PNP na may 395 bayan at siyudad sa kapuluan ang idineklarang mga hotspots sa May 14 polls. (Ulat ni Joy Cantos)</body>
<link>http://www.philstar.com/Article.aspx?articleId=126103&amp;publicationSubCategoryId=92</link>
</article>
<article>
<title>Gen. Villanaueva, nahirang na Chief of Staff ng AFP</title>
<author>Joy Cantos at Lilia Tolentino</author>
<date>
<month>March</month>
<day>07</day>
<year>2001</year>
</date>
<body>Isang Army general na kilalang beterano sa digmaan sa Mindanao ang nahirang na bagong Chief of Staff ng Armed Forces of the Philippines (AFP). Si Phil. Army Commanding General Lt. Gen. Diomedio Villanueva, nagtapos sa Phil. Military Academy (PMA) Class 1968 ang napili at opisyal nang inihayag ni Pangulong Gloria Macapagal-Arroyo bilang pinuno ng AFP kapalit ng nakatakdang magretirong si AFP Chief of Staff Gen. Angelo Reyes. Sa panayam, sinabi ni Villanueva na nagpapasalamat siya kay Pangulong Arroyo at siya ang napili sa posisyon kasabay ng pangakong hindi niya ito bibiguin sa pagtitiwala nito sa kanyang kakayahang pamunuan ang hukbong sandatahan. Si Villanueva ay nakatakdang pormal na manungkulan bilang ika-30 Chief of Staff ng AFP sa ika-17 ng Marso o sa mismong araw ng pagreretiro ni AFP Chief Gen. Angelo Reyes. Samantala, malugod namang tinanggap nina AFP Vice Chief Lt. Gen. Jose Calimlim, Air Force Chief Benjamin Defensor, AFP Deputy Chief of Staff Lt. Gen. Jaime delos Santos, Southern Command Chief Lt. Gen. Gregorio Camiling, at Phil. Marines Lt. Gen. Edgardo Espinosa na pawang naging kandidato sa nasabing posisyon ang pagtatalaga kay Villanueva. Kaugnay ng pagkakahirang kay Villanueva bilang AFP Chief of Staff, sinabi ni Defense Secretary Eduardo Ermita na ang Pangulo ang siyang may karapatang magpasya at humirang ng AFP Chief of Staff. (Ulat nina Joy Cantos at Lilia Tolentino)</body>
<link>http://www.philstar.com/Article.aspx?articleId=126104&amp;publicationSubCategoryId=92</link>
</article>
<article>
<title>'Di ko tutulungan si Erap' - Cojuangco</title>
<author>Jess Diaz, Doris Franche at Butch Quejada</author>
<date>
<month>March</month>
<day>07</day>
<year>2001</year>
</date>
<body>Tiniyak kahapon ng negosyanteng si Eduardo &amp;quot;Danding&amp;quot; Cojuangco na hindi niya kukunsintihin o tutulungan si ex-president Estrada sa mga ilegal nitong balak, kasama na ang pagtakas sa Pilipinas upang iwasan ang mga kasong kriminal laban sa huli na kapag napatunayan ay posibleng mahatulan ng bitay. Sa pahayag ni Cojuangco, na ang mga kumakalat na malisyosong balita ay mula sa mga taong nagtatago sa likod ng tinatawag na mapagkakatiwalaan source ng mga media at pawang walang basehan. Nagpadala naman ng liham kahapon si Tarlac Rep. Gilberto Teodoro Jr. na paboritong pamangkin ni Danding kay Armed Forces Chief of Staff General Angelo Reyes na humihiling na maglahad ng mga pangalan ng source na iniuugnay ang kanyang tiyuhin sa tangkang pagtakas ni Erap. Pinayuhan din ni Teodoro si Reyes na kumpirmahin sa mamamayan ang kumakalat na malisyosong balita na iniuugnay si Danding sa nasabing isyu kapag may katotohanan. Subalit kapag walang katotohanan ang kumakalat na balita , ito ay agarang pinabubulaanan sa publiko ng isang responsableng opisyal ng militar. Idinagdag pa ni Teodoro, na sakaling may ilang opisyal ng militar na may kaugnayan sa pagpapakalat ng maling balita ay kinakailangan itong imbestigahan at parusahan. Kasunod nito, inamin ni Senate Minority Leader Renato Cayetano na posibleng madamay ang administrasyong Arroyo sa sisihan, sakaling makalabas ng bansa si dating pangulong Estrada. Sumasailalim naman sa monitoring status ang lahat ng paliparan partikular na ang Ninoy Aquino International Airport, Mactan International Airport, Palawan at ang Subic International Airport. (Ulat nina Jess Diaz, Doris Franche at Butch Quejada)</body>
<link>http://www.philstar.com/Article.aspx?articleId=126105&amp;publicationSubCategoryId=92</link>
</article>
<article>
<title>'Election ipagpapaliban' - Comelec</title>
<author>Joy Cantos, Jhay Mejias, Doris Franche at Marilou Rongalerios</author>
<date>
<month>March</month>
<day>08</day>
<year>2001</year>
</date>
<body>Maaaring ipagpaliban ang lokal at pambansang halalan sa Mayo 14 kapag iginiit ang pagdaraos ng rehistrasyon sa mga bagong botante lalo na yaong nabigong makapagparehistro noong nakaraang taon. Sinabi kahapon ni Commission on Elections Chairman Alfredo Benipayo na hindi na nila mapagbibigyan ang hiling ni Pangulong Gloria Macapagal-Arroyo na magdaos ng special registration para sa may apat na milyong kabataang kuwalipikado nang bumoto sa halalan. Pero mariing kinondena ng maraming mambabatas ang patuloy na pagtanggi ng Comelec na magdaos ng rehistrasyon para sa mga botante na hindi nakasama sa nagdaang mga pagpapatala. Sinabi ni Benipayo sa isang panayam matapos niyang makipagpulong sa mga opisyal ng militar at pulisya sa Camp Aguinaldo na wala nang panahon para sa naturang rehistrasyon dahil nasa kasagsagan na ang Comelec sa paghahanda sa halalan. Ipinaliwanag pa niya na lalabag sa election code ang panukalang bagong rehistrasyon dahil hinihingi sa batas na dapat itong idaos 120 araw bago idaos ang halalan. Pero, sa ngayon, 70 araw na lang ang natitira bago maganap ang botohan. Gayunman, iminungkahi ni Benipayo na maaari namang makapagparehistro ang mga bagong botanteng kabataan pagkatapos ng eleksyon para naman makaboto sila sa barangay election. Sinabi pa ni Benipayo sa hiwalay na panayam na, kung igigiit ang pagdaraos ng special na registrasyon, kailangan munang suspendihin ang halalan sa Mayo 14 at itakda ito sa ibang petsa. Nabatid na, mula noong taong 1997 hanggang Disyembre 27, 2000, nagsagawa ang Comelec ng continuing registration para sa mga bagong botante pero hindi lahat nakapagparehistro dahil sa kakulangan ng impormasyon dito. Sinabi naman ni reelectionist Sen. Franklin Drilon na inutil ang Comelec sa paghahanap ng paraan sa pagdaraos ng rehistrasyon. Sinabi pa ni Drilon na maaari namang magpatulong sa ibat ibang ahensya ng pamahalaan para maisagawa ang rehistrasyon. Ayon din kay House of Representatives Speaker Feliciano Belmonte, hindi makatwiran ang sinasabi ng Comelec na wala nang panahon at pondo dahil may 70 araw pa bago maghalalan. &amp;quot;Hindi dapat gamiting dahilan ang kahirapan para alisan ng karapatan ang kabataan,&amp;quot; sabi ni Belmonte. Hindi anya kailangan ang napakalaking pondo para sa isa o dalawang araw na rehistrasyon. Maging si Las Pi&amp;ntilde;as Rep. Manuel Villar ay nagsabing hihilingin niya sa kanyang mga abogado na magpetisyon sa Supreme Court para sa pagdaraos ng special registration. Sinabi ni Villar na mawawalan ng representasyon ang sektor ng kabataan sa pamamalakad sa pamahalaan kung hindi sila papayagang makaboto. (Ulat nina Joy Cantos, Jhay Mejias, Doris Franche at Marilou Rongalerios)</body>
<link>http://www.philstar.com/Article.aspx?articleId=126106&amp;publicationSubCategoryId=92</link>
</article>
<article>
<title>Pulis - Libya nahatulan sa rape - try sa Pinay</title>
<author>Rose Tamayo</author>
<date>
<month>March</month>
<day>08</day>
<year>2001</year>
</date>
<body>Isang 28-anyos na pulis sa Libya na si Faraj Mansour Merghani ang hinatulan kamakailan ng isang korte ng 18 buwang pagkabilanggo dahil sa tangka niyang panggagahasa sa isang Pilipinang nurse na si Evelyn Estante sa isang ospital sa naturang bansa noong Enero 20, 2000. Sinabi pa sa ulat na tinanggap kamakalawa ng Department of Foreign Affairs na inatasan din ni Libyan Judge Salem Hassan Ismael si Merghani na magbayad ng kompensasyon kay Estante at bayaran ang mga naging gastusin sa asunto. (Ulat ni Rose Tamayo)</body>
<link>http://www.philstar.com/Article.aspx?articleId=126107&amp;publicationSubCategoryId=92</link>
</article>
<article>
<title>Impeachment vs 13 SC Justices inihain</title>
<author>Marilou Rongalerios</author>
<date>
<month>March</month>
<day>08</day>
<year>2001</year>
</date>
<body>Inihain kahapon ng abogadong si Atty. Oliver Lozano sa House of Representatives ang impeachment complaint laban sa 13 mahistrado ng Supreme Court dahil sa naging desisyon nito noong Sabado na legal ang panunungkulan ni Pangulong Gloria Macapagal-Arroyo sa puwesto. Sinabi ni Lozano sa kanyang reklamo na binalewala ng Mataas na Hukuman ang una nilang pahayag na hindi nagbitiw si dating Pangulong Joseph Estrada sa puwesto. Idinagdag ni Lozano na pinanumpa lang ni Chief Justice Hilario Davide Jr. si Arroyo sa tungkulin at hindi naman idineklara ng Mataas na Hukuman na bakante ang panguluhan. (Ulat ni Marilou Rongalerios)</body>
<link>http://www.philstar.com/Article.aspx?articleId=126108&amp;publicationSubCategoryId=92</link>
</article>
<article>
<title>GMA tutol sa water rate hike</title>
<author>Ely Saludar</author>
<date>
<month>March</month>
<day>08</day>
<year>2001</year>
</date>
<body>Tutol ang Malaca&amp;ntilde;ang na tumaas ang singil sa tubig kaya hindi lalagdaan ni Pangulong Gloria Macapagal-Arroyo ang Accelerated and Automatic Currency Adjustment na magpapahintulot sana sa mga kumpanya ng tubig na magtaas ng singil sa nais nitong presyo o antas. Inatasan ng Pangulo ang Metropolitan Waterworks and Sewerage System na makipagpulong sa mga concessionaire para sa paglutas sa problema sa pagkalugi nito nang P2.3 bilyon. (Ulat ni Ely Saludar)</body>
<link>http://www.philstar.com/Article.aspx?articleId=126109&amp;publicationSubCategoryId=92</link>
</article>
<article>
<title>Nani - Erap word war sumiklab</title>
<author>Lilia Tolentino at Grace Amargo</author>
<date>
<month>March</month>
<day>08</day>
<year>2001</year>
</date>
<body>Sino sa kanila ang nagsasabi ng totoo? Sinasabi ni Justice Secretary Hernando Perez na tinawagan umano ni dating Pangulong Joseph Estrada sina dating Social Security System President Carlos Arellano at dating Government Service Insurance System General Manager Federico Pascual para pakiusapang huwag tumestigo sa kasong plunder laban kay Estrada. Agad umanong ipinaalam nina Arellano at Pascual kay Perez ang pagtawag sa kanila ng dating Pangulo para gawan ng kaukulang hakbang. Pero sinabi naman ni Estrada sa hiwalay na panayam na ginigipit ng pamahalaan sina Arellano at Pascual para pilitin silang tumestigo laban sa kanya hinggil sa tinanggap umano niyang P189 milyong suhol mula sa Belle Corporation kapalit ng paglalagay rito ng SSS at ng GSIS ng P1.8 bilyong sapi sa operasyon ng jai-alai. Sinabi ni Estrada sa panayam kahapon ng radio station DZEC na isinumbong sa kanya nina Pascual at Arellano na tinatakot ang mga ito at ang kanilang mga pamilya kung hindi tetestigo laban sa kanya. Pero, sa isang pulong-balitaan kahapon din, sinabi ni Perez na ipinaalam sa kanya nina Arellano at Belle Corporation Vice Chairman William Go-Ocier na tinawagan sila ni Estrada at pinakiusapan sa diplomatikong pananalita na huwag nang tumestigo. Sinabi ni Perez na walang halong pagbabanta ang tawag ni Estrada pero halatang nakikiusap ito sa dalawang dating opisyal. Dahil dito, ipinasya na rin ni Perez na ipailalim sa witness protection program sina Arellano at Ocier. Hindi isinama si Pascual dahil hindi ito tinatawagan ni Estrada. Samantala, sinabi ni Perez na isa pang negosyanteng kaibigan ni Estrada ang takdang lumantad at tumestigo laban sa dating Pangulo. Hindi binanggit ni Perez ang pangalan ng negosyante pero pinaniniwalaang ito si William Gatchalian. (Ulat nina Lilia Tolentino at Grace Amargo)</body>
<link>http://www.philstar.com/Article.aspx?articleId=126110&amp;publicationSubCategoryId=92</link>
</article>
<article>
<title>28 PAOCTF agents sangkot sa Dacer case</title>
<author>Joy Cantos</author>
<date>
<month>March</month>
<day>08</day>
<year>2001</year>
</date>
<body>May 28 tauhan ng Presidential Anti-Organized Crime Task Force na hinati sa apat na grupo ang hinihinala umanong sangkot sa pagdukot at posibleng pagpatay sa public relations executive na si Salvador &amp;quot;Bubby&amp;quot; Dacer at driver niyang si Emmanuel Corbito. Ito ang ibinunyag kahapon ng isang mataas na opisyal ng pulisya na nagsabi pa na tig-pitong ahente ng PAOCTF ang bumubuo sa bawat isa sa apat na grupo. Sa apat na ito, may mga itinoka sa pagmamanman, pagdukot at pagtapon sa mga biktima bagaman kailangan pa itong patunayan. Sinabi ng opisyal na may pagkapropesyonal ang ginawang operasyon para hindi malaman ng bawat grupo kung sino ang dumukot o pumatay kay Dacer. Ipinaliwanag niya na isang grupo ang naniktik sa bahay ni Dacer sa Marigold St., Sun Valley Subdivision, Para&amp;ntilde;aque City hanggang sa lugar na pupuntahan ng biktima. Ang ikalawang grupo ang sinasabing dumukot sa dalawang biktima at ang pangatlo ang pumatay umano sa mag-amo. Inamin din ng opisyal na kasama sa apat na grupo ang pitong tauhan ng PAOCTF na naunang ipinatawag ng National Bureau of Investigation kaugnay ng naturang kaso. Dalawa sa mga bumaril kay Dacer na hawak sa kasalukuyan ng NBI ang nagpahayag ng pagnanais na tumestigo laban sa mga suspek. (Ulat ni Joy Cantos)</body>
<link>http://www.philstar.com/Article.aspx?articleId=126111&amp;publicationSubCategoryId=92</link>
</article>
<article>
<title>Tension sa NAIA</title>
<author>Butch Quejada</author>
<date>
<month>March</month>
<day>08</day>
<year>2001</year>
</date>
<body>Nagkaroon kahapon ng matinding tensyon sa runway 06-24 ng Ninoy Aquino International Airport nang bumara ang isang eroplano ng Asian Spirit kasunod ng pagsabog ng tatlong gulong nito. Naantala nang mahigit isang oras ang maraming international flight. Sumabog umano ang tatlong gulong habang nagsasagawa ng landing process ang Asian Spirit na may registry no. CN235 bandang ala-1:49 ng hapon. (Ulat ni Butch Quejada)</body>
<link>http://www.philstar.com/Article.aspx?articleId=126112&amp;publicationSubCategoryId=92</link>
</article>
<article>
<title>Alok ni GMA okey kay Wong</title>
<author>Joy Cantos</author>
<date>
<month>March</month>
<day>08</day>
<year>2001</year>
</date>
<body>Sinabi kahapon ni dating Navy Chief Rear Admiral Guillermo Wong na tinatanggap na niya ang isang ambassadorial post na iniaalok sa kanya ni Pangulong Gloria Macapagal-Arroyo. Sinabi ni Wong sa isang pulong-balitaan sa Ciudad Fernandina sa Greenhills na hindi niya matanggihan ang alok ng Pangulo dahil matatapos na naman sa Disyembre ang kanyang serbisyo sa militar. (Ulat ni Joy Cantos)</body>
<link>http://www.philstar.com/Article.aspx?articleId=126113&amp;publicationSubCategoryId=92</link>
</article>
<article>
<title>Bagong rehistrasyon iginiit ni GMA</title>
<author>Ely Saludar, Marilou Rongalerios, Sandy Araneta, at Jhay Mejias</author>
<date>
<month>March</month>
<day>09</day>
<year>2001</year>
</date>
<body>Iginiit kahapon ni Pangulong Gloria Macapagal-Arroyo ang pangangailangan ng pagdaraos ng special registration para makalahok sa halalan sa Mayo ang may 4.2 milyong kabataan. Sinabi ng Pangulo sa isang pulong-balitaan na nakahanda siyang magpatawag ng special session ng Kongreso kung kinakailangan para mabalangkas ng mga mambabatas ang posibleng solusyon sa problema sa rehistrasyon ng mga kabataan. Ibinasura rin ng Pangulo ang panukala ng Commission on Elections na ipagpaliban ang halalan kung magkakaroon ng panibagong rehistrasyon sa bagong botante. Nilinaw ng Pangulo na kailangang humanap na lang ng ibang paraan para maidaos ang special registration. &amp;quot;Hindi yan katanggap-tanggap (pagpapaliban sa halalan). Dapat magpatuloy ang eleksyon na nakatakda sa Mayo,&amp;quot; idineklara pa ng Punong Ehekutibo. Nanawagan din siya sa lahat ng sektor na tumulong sa paglutas sa problema sa rehistrasyon dahil karapatan ito ng mga kabataan. Samantala, iminungkahi kahapon ni Laguna Congressman Danton Bueser ang pagdaraos ng special session ng Kongreso para maamyendahan ang Voters Registration Act of 1996 para makaboto sa halalan sa Mayo 14 ang may 4.2 milyong kabataang hindi nakahabol sa huling araw ng rehistrasyon na itinakda ng Comelec. Sinabi ni Bueser na may tsansa pa ang naturang mga kabataan kung papayag si Arroyo na magdaos ng special session ang Kongreso para matalakay ang panibaging rehistrasyon para sa mga bagong botante. Nabatid na 282,482 bagong botante lang ang nakapagparehistro noong Disyembre 2000 na huling taning ng Comelec. Ayon kay youth spokesperson Raymond Palatino ng Bayan Muna party-list group, iresponsable ang pahayag ni Comelec Chairman Alfredo Benipayo na malamang masuspinde ang halalan kapag iginiit ang bagong rehistrasyon. Sinisi ni Palatino ang kabiguan ng Comelec na makapagpakalat ng impormasyon hinggil sa rehistrasyon na naging dahilan para hindi makapagpatala ang maraming kabataan. Nakiisa sa pananaw ni Palatino ang isang election lawyer na si Atty. Romulo Macalintal na nagsabing, kung gugustuhin ng Comelec, makakapagdaraos pa rin ito ng rehistrasyon alinsunod na rin sa election code. (Ulat nina Ely Saludar, Marilou Rongalerios, Sandy Araneta, at Jhay Mejias)</body>
<link>http://www.philstar.com/Article.aspx?articleId=126114&amp;publicationSubCategoryId=92</link>
</article>
<article>
<title>Sim card ng bastos na texters kukumpiskahin</title>
<author>Angie dela Cruz</author>
<date>
<month>March</month>
<day>09</day>
<year>2001</year>
</date>
<body>Kukumpiskahin ng National Telecommunications Commission ang sim card ng mga gumagamit ng cellular phone pero nagpapadala ng malalaswa at malisyosong text messages. Ito ang banta kahapon ni NTC Chairman Eliseo Rio Jr. dahil sa mga reklamo higgil sa mga hindi makatwirang text messages ng ilang cellphone user. Nanawagan si Rio sa mga may-ari ng cellphone na isumbong ang mga nagpapadala ng mga malalaswa at hindi katanggap-tanggap na text messages. Sinabi ni Rio na, sa unang offense, kakausapin muna nila ang nagpapadala ng malaswang text messages. Kapag umulit ito, kukumpiskahin nila ang sim card nito para hindi na magamit ang cellphone nito. (Ulat ni Angie dela Cruz)</body>
<link>http://www.philstar.com/Article.aspx?articleId=126115&amp;publicationSubCategoryId=92</link>
</article>
<article>
<title>Pondo sa umento hanap</title>
<author>Ely Saludar</author>
<date>
<month>March</month>
<day>09</day>
<year>2001</year>
</date>
<body>Inatasan kahapon ni Pangulong Gloria Macapagal-Arroyo si Finance Secretary Alberto Romulo na maghanap ng pondong pagkukunan ng limang porsiyentong dagdag sa sahod ng mga empleyado ng pamahalaan. Sinabi ni Executive Secretary Renato de Villa na tinagubilinan ng Pangulo si Romulo na pag-aralan kung paanong maisasama sa special appropriation ng budget sa pagbabalik ng sesyon ng Kongreso sa Hulyo ang naturang umento. (Ulat ni Ely Saludar)</body>
<link>http://www.philstar.com/Article.aspx?articleId=126116&amp;publicationSubCategoryId=92</link>
</article>
<article>
<title>Pagtestigo ni Gatchalian vs Erap kinumpirma ng DOJ</title>
<author>Grace Amargo</author>
<date>
<month>March</month>
<day>09</day>
<year>2001</year>
</date>
<body>Kinumpirma kahapon ng Department of Justice na handa nang tumestigo ang negosyanteng si William Gatchalian kay dating Pangulong Joseph Estrada. Ayon kay Justice Secretary Hernando Perez, sa ngayon ay masusi nilang pinag-aaralan kung matibay at may basehan ang isusumiteng testimonya ni Gatchalian laban kay Estrada para muling makapagsampa ng panibagong reklamo dito. Magugunita na kamakalawa ay sinabi ni Perez na mayroong hawak ang DOJ na isang &amp;quot;Cebu based&amp;quot; witness na handang tumestigo hinggil sa kuwestiyonableng pagkuha ng pondo ni Estrada sa Government Service Insurance System (GSIS) at Social Security System (SSS) upang gamitin sa pagbili ng share of stocks sa Belle Corporation. Samantala, sinabi naman ni Overall Deputy Ombudsman Margarito Gervacio na nakatanggap ng impormasyon ang kanyang tanggapan na si Estrada ay nagpautang ng halagang P500 milyon kay Gatchalian. Ipinaliwanag ni Gervacio na ang P500 milyon na pinautang ni Estrada kay Gatchalian ay ibinayad sa Wellex Group para sa konstruksiyon ng mga hotels sa Cebu at Davao. Ngunit sa kabila nito, sinabi ni Gervacio na di sila makapagsasagawa ng imbestigasyon hinggil dito hanggat wala pa silang hawak na matibay na ebidensiya na nagkaroon ng nasabing transaksiyon sa pagitan nina Estrada at Gatchalian. Samantala, inatasan na ng tanggapan ng Ombudsman si Estrada na sagutin na nito ang mga alegasyon at reklamo sa kanya na inihain ng tanggapan ng Department of Justice (DOJ) kung saan ang una umano ay nakatanggap ng P189.7 milyong komisyon sa pagbili ng pamahalaan ng stock sa Belle Corp. (Ulat ni Grace Amargo)</body>
<link>http://www.philstar.com/Article.aspx?articleId=126117&amp;publicationSubCategoryId=92</link>
</article>
<article>
<title>Erap di makatatakas dahil sa ina</title>
<author>Doris Franche at Joy Cantos</author>
<date>
<month>March</month>
<day>11</day>
<year>2001</year>
</date>
<body>Imposibleng magawa ni dating Pangulong Joseph Estrada na umalis ng Pilipinas o humingi ng political asylum sa ibang bansa dahil hindi niya maiiwan ang ina niyang si Dona Mary Ejercito na kasalukuyang may sakit. Ito ang idiniin ni Senate President Aquilino Pimentel na nagsabi sa isang panayam na hindi kaya ni Estrada na hindi makita ang may karamdaman nitong ina. Sinabi pa ni Pimentel na siya pa ang unang nag-alok kay Estrada na lumabas ng Pilipinas nang makausap niya ito noong Enero 19 sa Malaca&amp;ntilde;ang habang unti-unting bumabagsak ang administrasyon nito. Idinagdag ni Pimentel na hindi siya kumbinsidong makikialam ang ibang bansa sa Southeast Asia dahil ini- ingatan din nila ang kanilang relasyon sa pamahalaang Pilipino. Sa isa ring hiwalay na panayam, sinabi ni Acting Defense Secretary Eduar- do Ermita na umaasa rin siyang tutupad si Estrada sa pangako nito na hindi ito lalabas ng Pilipinas at tatakas sa mga kinakaharap nitong kaso. Sinabi rin ni Ermita na may ginagawa nang hakbang ang mga operatiba ng pamahalaan para mapigilan, kung totoo man, ang planong pagpuslit ni Estrada palabas ng bansa. Sinabi naman ni Estrada sa isang hiwalay ding panayam na ilang beses na niyang sinasabing hindi siya aalis ng Pilipinas kaya hindi dapat magaksaya ng oras ang pamahalaan sa pagmamanman sa kanya. Naunang napaulat na humingi si Estrada ng political asylum sa Thailand pero tinanggihan siya . Humingi rin siya ng asylum sa Malaysia at United States bagamat pinabulaa- nan ito ng dalawang bansa. (Ulat nina Doris Franche at Joy Cantos)</body>
<link>http://www.philstar.com/Article.aspx?articleId=126118&amp;publicationSubCategoryId=92</link>
</article>
<article>
<title>Bill sa rehistrasyon inihain sa Senado</title>
<author>Doris Franche at Jhay Mejias</author>
<date>
<month>March</month>
<day>11</day>
<year>2001</year>
</date>
<body>Naghain na rin kahapon si Senate minority leader Renato Cayetano ng isang resolution na humihiling ng pagdaraos ng isang araw na special registration para sa apat na milyong kabataan na nanganganib na hindi makaboto sa halalan sa Mayo dahil sa kabiguan nilang makapagparehistro sa Commission on Elections. Sinabi ni Cayetano na binibigyang-kapangyarihan ng kanyang resolusyon ang Commission on Elections na magdaos ng rehistrasyon nang hindi lalagpas sa Abril 2 at kung maaari ay Sabado o Linggo. Ang panukala ni Cayetano ay may kahalintulad na ring resolusyon sa House of Representatives bunsod ng paggigiit ni Pangulong Gloria Macapagal-Arroyo na dapat magkaroon ng isa pang espesyal na rehistrasyon para sa mga bagong botante. Ayon naman kay Comelec Commissioner Resurrecion Borra, mangangailangan sila ng P100 milyong budget para sa pagdaraos ng naturang rehistrasyon. Nabatid din kay Comelec Chairman Alfredo Benipayo na itinaas nila sa P800 mula sa P600 kada araw ang suweldo ng mga guro na magiging canvasser sa eleksyon. (Ulat ni Doris Franche at Jhay Mejias)</body>
<link>http://www.philstar.com/Article.aspx?articleId=126119&amp;publicationSubCategoryId=92</link>
</article>
<article>
<title>'Estrada isinusuka sa Mindanao' - PPC</title>
<author>Ely Saludar</author>
<date>
<month>March</month>
<day>11</day>
<year>2001</year>
</date>
<body>Lasing at nananaginip nang gising umano ang pinatalsik na si dating Pangulong Joseph Estrada nang angkinin niya na balwarte ng Puwersa ng Masa ang buong Mindanao kaugnay ng nalalapit na halalan. Sinabi ni People Power Coalition senatorial candidate Wigberto Tanada na katawa-tawa ang pahayag ni Estrada dahil alam ng lahat ang kabi-kabilang paglabag sa karapatang pantao ng nagdaang administrasyon nito. Sinabi ni Tanada na, kung gaano kalaki ang ginastos at pininsalang ari-arian ng &amp;quot;all-out war policy&amp;quot; ni Estrada ay libong bilang ng sibilyan din ang niyurakan at inulila ng dati nitong pamahalaan. (Ulat ni Ely Saludar)</body>
<link>http://www.philstar.com/Article.aspx?articleId=126120&amp;publicationSubCategoryId=92</link>
</article>
<article>
<title>Campaigner ni Lani tinodas sa Cavite</title>
<author>Mading Sarmiento at Cristina Timbang</author>
<date>
<month>March</month>
<day>10</day>
<year>2001</year>
</date>
<body>Isa umano sa mga campaigner ni Bacoor, Cavite mayoralty candidate Lani Mercado ang pinagbabaril hanggang mapatay ng dalawang hindi kilalang salarin sa harap ng bahay ng biktima sa Barangay Molino 6 ng naturang bayan kamakalawa. Kinilala ng pulisya ang biktima na si Eliseo Placidez, 49, pangulo ng Kasapi ng Maralitang Pilipino (KAMPI) at residente ng naturang lugar. Sinabi ni PO1 Manny Barrientos ng Bacoor Police na papalabas umano si Placidez sa kanyang bahay nang salubungin at komprontahin siya ng dalawang suspek. Sa kainitan ng pagtatalo, sinambit ng isa sa mga suspek ang mga katagang &amp;quot;huwag mo akong lokohin, papatayin kita&amp;quot; sabay bunot ng baril at pinaputukan ang biktima. Tinamaan ng bala ng baril sa dibdib si Placidez na naging dahilan ng kanyang kamatayan. Kasalukuyang sinisiyasat ng pulisya ang motibo ng krimen at mapagkakakilanlan sa mga suspek na agad tumakas pagkatapos ng pamamaril. Sinasabi sa pangunang pagsisiyasat na pinagtatalunan nina Placidez at ng mga suspek ang membership fee na sinisingil ng biktima sa mga miyembro ng KAMPI. Sinasabing isa si Placidez sa mga nangangampanya para kay Mercado na maybahay ni Cavite Governor Bong Revilla at kumakandidatong mayor sa Bacoor. (Ulat ni Mading Sarmiento at Cristina Timbang)</body>
<link>http://www.philstar.com/Article.aspx?articleId=126121&amp;publicationSubCategoryId=92</link>
</article>
<article>
<title>Rehistrasyon pinaplantsa!</title>
<author>Marilou Rongalerios, Doris Franche at Lilia Tolentino</author>
<date>
<month>March</month>
<day>10</day>
<year>2001</year>
</date>
<body>Kinumpirma kahapon ni Speaker Feliciano Belmonte na nag-uusap na ang mga lider ng House of Representatives at ng Malaca&amp;Atilde;&amp;plusmn;ang para sa pagdaraos ng special session ng Kongreso na naglalayong gawan ng paraan na makaboto sa halalan sa Mayo ang 4.2 milyong kabataan na nabigong makapagparehistro sa Commission on Elections. Sinabi ni Belmonte na baka umabot lang ng dalawa o tatlong araw ang sesyon ng dalawang kapulungan ng Kongreso para malutas ang naturang problema. Kasabay nito, naghain si Isabela Congressman Heherson Alvarez ng panukalang-batas na magsususog sa Republic Act 81819 na nagbabawal sa pagdaraos ng rehistrasyon 120 araw bago magdaos ng halalan. Nagbabala naman si Senate President Pro-Tempore Blas Ople na posibleng ipaaresto ang mga senador at kongresista na hindi sisipot sa special session na ipapatawag ni Pangulong Gloria Macapagal-Arroyo para pagtibayin ang bill na magtatakda ng special registration ng mga bagong botante. Sa Malaca&amp;Atilde;&amp;plusmn;ang, pinabulaanan ni Presidential Spokesman Renato Corona ang akusasyon ng ilang sektor na iginigiit ng Pangulo ang special registration para magamit ang boto ng mga kabataan sa pagwawagi ng mga kandidato ng People Power Coalition. Sinabi ni Corona na masyadong mababa ang tingin sa mga kabataan ng mga gumagawa ng naturang akusasyon. (Ulat nina Marilou Rongalerios, Doris Franche at Lilia Tolentino)</body>
<link>http://www.philstar.com/Article.aspx?articleId=126122&amp;publicationSubCategoryId=92</link>
</article>
<article>
<title>Dagdag-bawas inuumang daw ng oposisyon</title>
<author>Angie Dela Cruz</author>
<date>
<month>March</month>
<day>10</day>
<year>2001</year>
</date>
<body>Kabi-kabilang panggagapang ang isinasagawa umano ngayon ng oposisyong Puwersa ng Masa para maiumang sa lalong madaling-panahon ang pinaplano nilang dagdag-bawas sa halalan sa Mayo. Sinabi kahapon ni People Power Coalition Spokesman Dodi Limcaoco na nakatanggap sila ng impormasyon na pinaplanong mandaya ng mga kandidato ni dating Pangulong Joseph Estrada. Isinasagawa umano ng oposisyon ang plano kasunod ng resulta ng isang survey noong Pebrero 22-25 na walong kandidatong senador ng PPC ang pumasok sa magic 12 samantalang lima ang mula sa PnM. Umangat sa survey sina Wigberto Ta&amp;ntilde;ada, Roberto Pagdanganan, Ernesto Herrera, at Liwayway Chato samantalang palubog sina Juan Ponce Enrile, Gregorio Honasan, Orlando Mercado, Ricardo Puno at Miriam Santiago. Sinabi ng PPC na mga datihan na raw sa usaping dagdag-bawas mula sa hanay ni Estrada ang kumikilos para makalamang ang PnM. (Ulat ni Angie Dela Cruz)</body>
<link>http://www.philstar.com/Article.aspx?articleId=126123&amp;publicationSubCategoryId=92</link>
</article>
<article>
<title>84 Pinoy peacekeeping force sabak sa East Timor</title>
<author>Joy Cantos</author>
<date>
<month>March</month>
<day>10</day>
<year>2001</year>
</date>
<body>Tumulak kahapon ng umaga ang 84 na miyembro ng Philippine National Police patungong East Timor para maging bahagi ng peacekeeping force roon ng United Nations. Sila ang ikaanim na grupo na magsisilbi bilang civilian police sa ilalim ng pamamahala ng UN Transitional Administration in East Timor. Sinabi ni Acting PNP Chief Deputy Director Leandro Mendoza na ang pagpapadala ng mga pulis na Pilipino sa ibang bansa ay isang pagsuporta sa pagpapanatili ng UN sa kapayapaan sa naturang dating teritoryo ng Indonesia. Pinamumunuan ni Supt. Renato Heredia ang umalis na grupo kahapon na papalit sa 84 katao na naunang ipinadala sa East Timor at takdang bumalik sa bansa pagkaraan ng isang taong pananatili roon. (Ulat ni Joy Cantos)</body>
<link>http://www.philstar.com/Article.aspx?articleId=126124&amp;publicationSubCategoryId=92</link>
</article>
<article>
<title>Iba pang produkto maaaring apektado din ng 'Mad Cow'</title>
<author>Grace Amargo at Angie dela Cruz</author>
<date>
<month>March</month>
<day>10</day>
<year>2001</year>
</date>
<body>Nagbabala kahapon si Dr. Romy Quijano ng Department of Pharmacology and Toxicology ng University of the Philippines na hindi lang mga karne ng baka ang maaaring maapektuhan ng mad cow disease. Sinabi ni Quijano na maaari rin anyang makontamina nito ang mga pagkaing ginagamitan ng taba ng baka tulad ng butter, mantika, gelatin, cake at gamot bagaman naunang nilinaw ni Agriculture Secretary Leonardo Montemayor na hindi apektado ng mad cow ang gatas at iba pang pasteurized products bukod sa mga imported na karne ng baka lang ang apektado rito. Sinabi pa ni Quijano sa isang forum na dapat bumuo ang pamahalaan ng isang task force na mag-aaral kung paano maiiwasan ang mad cow. (Ulat nina Grace Amargo at Angie dela Cruz)</body>
<link>http://www.philstar.com/Article.aspx?articleId=126125&amp;publicationSubCategoryId=92</link>
</article>
<article>
<title>Mark Jimenez libre muna ngayon</title>
<author>Grace Amargo</author>
<date>
<month>March</month>
<day>10</day>
<year>2001</year>
</date>
<body>Tiniyak kahapon ng mga opisyal ng embahada ng United States na pahihintulutan nila ang matagal pang pamamalagi sa Pilipinas ng negosyanteng si Mark Jimenez para mabilis na matapos ang mga kaso laban kay dating Pangulong Joseph Estrada. Ginawa nila ang paniniyak nang makipagpulong sila kay Justice Secretary Hernando Perez. Hindi rin umano nangangamba ang U.S. na tumakas at magtago sa ibang bansa si Jimenez dahil kailangan sa Pilipinas ang kanyang testimonya laban kay Estrada. Gayunman, sinabi ng embahada na ipupursige pa rin nila ang extradition o pagpapabalik kay Jimenez sa U.S. Wanted si Jimenez sa U.S. dahil sa mga kaso niyang wire fraud, illegal campaign contribution at iba pa. (Ulat ni Grace Amargo)</body>
<link>http://www.philstar.com/Article.aspx?articleId=126126&amp;publicationSubCategoryId=92</link>
</article>
<article>
<title>15 % babae sa gobyerno</title>
<author>Malou Rongalerios at Jhay Mejias</author>
<date>
<month>March</month>
<day>10</day>
<year>2001</year>
</date>
<body>Mayroon lang 2,684 babae o 15 porsiyento sa kabuuang 17,460 halal na posisyon sa pamahalaan mula pangulo hanggang konsehal, ayon kay dating Speaker Manuel Villar. Imunungkahi niya ang paglahok ng mas marami pang babae sa pamahalaan. Ayon naman kay Isabela Rep. Heherson Alvarez, mahigit 300 Pilipina ang nagtutungo at nagtatrabaho sa ibang bansa araw-araw. Pero sinabi niya na dumami ang bilang ng mga Pilipina na nasadlak sa prostitusyon sa ibayong-dagat. Ipinaiimbestiga na rin ni Labor Secretary Patricia Sto. Tomas ang pagdami ng mga pekeng kasal na pinapasok ng maraming overseas Filipino worker para manatili nang matagal sa ibayong-dagat. (Ulat nina Malou Rongalerios at Jhay Mejias)</body>
<link>http://www.philstar.com/Article.aspx?articleId=126127&amp;publicationSubCategoryId=92</link>
</article>
<article>
<title>Winners sa grand draw ng PSN Trivia V</title>
<author></author>
<date>
<month>March</month>
<day>10</day>
<year>2001</year>
</date>
<body>Narito ang mga nanalo sa grand draw kahapon ng Trivia V Contest ng Pilipino Star Ngayon na sinaksihan ng kinatawan ng Department of Trade and Industry na si Segundo Agustin III: FIRST PRIZE (Suzuki Super carry van) -- Gaudencio D. Anacan Jr. ng 9-D Int. Aguinaldo St., Purok Kamute Kahoy, Brgy. 4, Bacolod City, Negros Occidental; SECOND PRIZE (Honda motorcycle w/ ordinary side car) -- Eliodoro D. Aniban Jr. ng AA Development Comp., dela Cruz St., Sitio Gitna, Kaybega, Caloocan City; THIRD PRIZE (Sharp twin tray DVD player) -- Edna B. Ta&amp;Atilde;&amp;plusmn;ada ng B28, L16 Hornbill St., Southeast Village I, San Agustin, Dasmari&amp;Atilde;&amp;plusmn;as, Cavite; FOURTH PRIZE (Sharp 29&amp;quot; colored television) -- Ariel Paragas ng Lot 2 Apitong St., Marikina Heights, Marikina City; FIFTH PRIZE (Sharp 7cu.ft. 2 door refrigerator-freezer) -- Perfecto A.Lebii Jr. ng 105 G. Alvaran St., Mandaluyong City; SIXTH PRIZE (Sharp karaoke system) -- Arnel C. Tenorio ng Pob. 7, Rizal St., Midsayap, Cotabato; SEVENTH PRIZE (Sharp washing machine 7.0 kg) -- Norberto R. Boco ng D18 Banaba Ext., San Mateo, Rizal; EIGHTH PRIZE (Sharp 21&amp;quot; stereo colored television) -- Ma. Theresa V. Demamo ng 125 MH del Pilar St., Sto. Tomas, Pasig City; NINTH PRIZE (Sharp video CD mini system) -- Apollo G. Monedo ng 11 A. Fernandez, Villa Alegre, Pinagbuhatan, Pasig City; TENTH PRIZE (Sharp 5.8 cu. Ft. refrigerator w/ double freezer) -- Manuel B. Corate ng B4 L21 Mabuhay St., Phase II Andreaville Salitran 4, Dasmari&amp;Atilde;&amp;plusmn;as, Cavite.</body>
<link>http://www.philstar.com/Article.aspx?articleId=126128&amp;publicationSubCategoryId=92</link>
</article>
<article>
<title>Kita ni GMA liliit</title>
<author>Marichu Villanueva</author>
<date>
<month>March</month>
<day>11</day>
<year>2001</year>
</date>
<body>Lilitaw nang lumiit ang kayamanan o mga ari-arian ni Pangulong Gloria Macapagal-Arroyo kapag nagsampa sila ng asawa niyang si First Gentleman Jose Miguel Arroyo ng kanilang statement of assets and liabilities bagaman umaabot sa P37 milyon ang kanyang kita noong nakaraang taon. Alinsunod sa Republic Act 6713, dapat magsampa ang Pangulo at ang First Gentleman ng kanilang SAL at iba pang negosyo sa Ombudsman sa loob ng 30 araw mula nang manungkulan sa puwesto o bago sumapit ang Abril 30 ng ba- wat taon. May 48 araw na sa Malaca&amp;ntilde;ang si Arroyo mula nang palitan niya si dating Pangulong Joseph Estrada noong Enero 20. Sinabi naman ni Presidential Spokesman Renato Corona sa isang panayam na hindi niya alam kung nagsampa na ng SAL ang Pangulo pero natitiyak niyang ginagawa na ito ng mga personal accountant ng Punong Ehekutibo. Idiniin pa ni Corona na hindi gaanong naiiba ang kinikita ngayon ng Pangulo kumpara noong nakaraang taon. Idineklara ni Arroyo sa kanyang SAL na isinampa niya noong nakaraang taon nang nanunungkulan pa siya bilang bise presidente at kalihim ng Department of Social Welfare and Development na umaabot sa P37,026,522 ang halaga ng kanyang kayamanan o mga ari-arian. Kabilang sa mga idineklarang ari-arian ni Arroyo ang mga lupa at bahay sa Baguio City, Antipolo, condominium unit sa Ayala, Quezon, Bulacan at Ba- tangas, stocks, bank deposits, sasakyan, law books, alahas, at kabayong pangarera. Sa mga negosyo, inilista niya ang mga kumpanya ng kanyang asawang abogado tulad ng LTA realty firm, JJ Agril. Corp. sa Bacolod City, at Aviatica Travel agency. Sinabi kahapon ni Press Undersecretary Roberto Capco na maaaring lumiit ngayong taong ito ang SAL ng Pangulo dahil patuloy ang pagbitiw nilang mag-asawa sa kanilang mga pinamumuhunanan. Binanggit ni Capco ang pahayag ng Pangulo noong Marso 3 na ipinailalim niya sa comprehensive agrarian reform program ang mga lupain niya sa lalawigan. Sa unang linggo ng kanyang panunungkulan, sinabi ng Pangulo na ipinailalim ng kanyang asawa sa blind trust ang mga negosyo ng kanilang pamilya. Bukod dito, hindi makakapagtrabaho bilang abogado si First Gentleman. Libre anya ang serbisyo ng First Gentleman bilang abogado ng Volunter Against Crime and Corruption. (Ulat ni Marichu Villanueva)</body>
<link>http://www.philstar.com/Article.aspx?articleId=126129&amp;publicationSubCategoryId=92</link>
</article>
<article>
<title>Peace talks sa Abril na !</title>
<author>Lilia Tolentino</author>
<date>
<month>March</month>
<day>11</day>
<year>2001</year>
</date>
<body>Nagkasundo ang mga panel ng pamahalaan ng Pilipinas at ng National Democratic Front na simulan sa Abril 27 sa isang patas na dayuhang bansa ang pormal na negosasyong pangkayapaan. Nakasaad ang kasunduan sa nilagdaang magkasanib na pahayag ng dalawang panel na pinamumunuan nina Silvestre Bello III (para sa Pilipinas) at Luis Jalandoni (para sa NDF) kasunod ng kanilang pulong sa Hague, The Netherlands noong Marso 6-9, 2001. Kasama sa panel ng pamahalaan sina Agrarian Reform Secretary Hernani Braganza at Atty. Rene Sarmiento samantalang miyembro ng NDF panel sina Fidel Agcaoili at Connie Ledesma. Nagkasundo rin ang magkabilang panig sa pagbabalik ng Joint Agreement on Safety and Immunity Guarantee na magbibigay ng safeconduct pass sa mga rebeldeng komunista na kalahok sa usapang pangkapayapaan. (Ulat ni Lilia Tolentino)</body>
<link>http://www.philstar.com/Article.aspx?articleId=126130&amp;publicationSubCategoryId=92</link>
</article>
<article>
<title>Bahay ni Estrada babarikadahan</title>
<author>Nestor Etolle</author>
<date>
<month>March</month>
<day>11</day>
<year>2001</year>
</date>
<body>Nagbabala kahapon ang mga tagasuporta ni dating Pangulong Joseph Estrada na babarikadahan nila ang lahat ng daan papunta sa kanyang bahay sa Polk St., Greenhills, San Juan sakaling iutos na ng pamahalaan ang pagdakip sa kanya kaugnay ng mga kinakaharap niyang kaso. &amp;quot;Hindi natin dapat hayaang arestuhin ng pekeng gobyernong ito si Pangulong Estrada. Dapat natin siyang ipagtanggol sa lahat ng paraan,&amp;quot; sabi ng abogadong si Atty. Oliver Lozano sa harap ng mga loyalista ni Estrada na malimit mag-rally sa harap ng Supreme Court. (Ulat ni Nestor Etolle)</body>
<link>http://www.philstar.com/Article.aspx?articleId=126131&amp;publicationSubCategoryId=92</link>
</article>
<article>
<title>Claudio, hinirang bilang liaison officer</title>
<author>Marichu Villanueva</author>
<date>
<month>March</month>
<day>11</day>
<year>2001</year>
</date>
<body>Hinirang ni Pangulong Gloria Macapagal-Arroyo si Gabriel Claudio bilang presidential-legislative liaison officer. Si Claudio na dating political adviser noong panahon ng pamahalaang Ramos ay naunang hinirang ni Arroyo bilang adviser on strategic concern pero hindi niya ito naupuan o napanumpaan. (Ulat ni Marichu Villanueva)</body>
<link>http://www.philstar.com/Article.aspx?articleId=126132&amp;publicationSubCategoryId=92</link>
</article>
<article>
<title>Cloning sa tao binira ng simbahan</title>
<author>Angie Dela Cruz</author>
<date>
<month>March</month>
<day>14</day>
<year>2001</year>
</date>
<body>Sa unang pagkakataon, idineklara kahapon ng Catholic Bishops Conference of the Philippines na dapat ipagbawal at ituring na murder ang pagsasaga wa ng cloning sa mga binhi ng tao o human embryo para umani ng mga selula na gagamitin sa paglikha ng mga bahagi ng katawan ng tao. Ginawa ng CBCP ang deklarasyon bilang tugon sa isang batas na pinagtibay noong Enero sa Britain at nagpapahintulot sa mga scientist na mag-clone ng binhi ng tao para sa medisina at pahinugin ang mga ito 14 na araw pagkatapos ng fertilization. Sinasabi ng mga scientist na ang embryo ay isang kulumpon lang ng mga stem cell na maaaring pa usubungin bilang isang bagong uri ng tissue o hi maymay. Kapag yumabong na ang selula, maaari itong ipalit sa napinsalang tissue sa katawan ng isang tao. Pero iginiit ng CBCP na ang pagwasak sa embryo ay isang uri ng pagpatay at labag ito sa moralidad. &amp;quot;Usapin ito ng human right o ng karapatang mabuhay,&amp;quot; sabi ng tagapagsalita ng CBCP na si Archbishop Leonardo Legaspi. (Ulat ni Angie Dela Cruz)</body>
<link>http://www.philstar.com/Article.aspx?articleId=126133&amp;publicationSubCategoryId=92</link>
</article>
<article>
<title>Joma et al uuwi sa bansa</title>
<author>Ely Saludar</author>
<date>
<month>March</month>
<day>14</day>
<year>2001</year>
</date>
<body>Uuwi sa Pilipinas ang mga lider ng National Democratic Front na sina Communist Party of the Philippines founding chairman Jose Maria Sison at Luis Jalandoni bago simulan ang pormal na usapang pangkapayapaan ng pamahalaan at ng NDF. Sinabi kahapon ni dating Justice Secretary Silvestre Bello III na puno ng negotiating panel ng pamahalaan na darating sa Pilipinas sa Abril 18, 2001 sina Sison, Jalandoni at iba pang staff ng NDF mula sa The Netherlands. Ipinahiwatig ni Bello na maaaring idaos sa Brussels, Belgium ang negosas yon bagaman wala pang desisyon sa bagay na ito ang Malaca&amp;ntilde;ang, Inaprubahan na rin kahapon ni Pangulong Gloria Macapagal-Arroyo ang panibagong usapang pangkayapaan ng pamahalaan at ng mga rebeldeng komunista pero sinabi niya na hihintayin pa niya ang resulta ng pag-aaral ng kanyang Gabinete kung saan idaraos ang negosasyon. (Ulat ni Ely Saludar)</body>
<link>http://www.philstar.com/Article.aspx?articleId=126134&amp;publicationSubCategoryId=92</link>
</article>
<article>
<title>Comelec, pinasasagot ng Supreme Court sa isyu ng registration</title>
<author>Grace Amargo at Doris Franche</author>
<date>
<month>March</month>
<day>14</day>
<year>2001</year>
</date>
<body>Inatasan kahapon ng Supreme Court ang Commission on Elections na sagutin ang petisyon ng isang Michelle Betito at ng mga grupong Akbayan, Alyansa at KOMPIL II na humihiling na magdaos ng espesyal na rehistrasyon para sa mga kabataang hindi makakaboto sa halalan sa Mayo dahil sa pagkabigong makapagparehistro sa Comelec. Itinakda rin ng Mataas na Hukuman sa Marso 16 ang pagdinig sa naturang petisyon na nagreklamo na, sa 7.2 milyong kabataan, 282,482 lamang ang hindi nakapagparehistro. Itinakda rin ng Senado ang special session nito sa Marso 19-20 para sa pagsususog sa Omnibus Election code at mapagbigyan ang may apat na milyong kabataan na makapagparehistro at makaboto sa halalan. Ipinahiwatig ni Senate President Aquilino Pimentel na maaaring mapagtibay ng dalawang kapulungan ng Kongreso sa Marso 22 ang panukalang-batas para sa rehistrasyon bago ito lagdaan ng Pangulo sa Marso 23. Malamang idaos ang rehistrasyon sa Abril 2. (Ulat nina Grace Amargo at Doris Franche)</body>
<link>http://www.philstar.com/Article.aspx?articleId=126135&amp;publicationSubCategoryId=92</link>
</article>
<article>
<title>RP sisingit sa away ng Malaysia at Indonesia</title>
<author>Rose Tamayo</author>
<date>
<month>March</month>
<day>14</day>
<year>2001</year>
</date>
<body>Makikialam ang Pilipinas sa pag-aagawan ng Indonesia at Malaysia sa mga isla ng Ligitan at Sipadan para matiyak na hindi maaapektuhan ang pag-aangkin ng pamahalaang Pilipino sa Sabah. Kaugnay nito, aapela ang Pilipinas sa International Court of Justice para makapanghimasok sila sa hidwaan ng Malaysia at Indonesia. Ang Litigan-Sipadan ay malapit lang sa Sabah, ang isla na pinag-aagawan naman ng Pilipinas at ng Malaysia. Ilang oras lang itong matatawid sa dagat mula sa Tawi-Tawi, Zamboanga o Sulu. Isang mataas na opisyal ng Department of Foreign Affairs ang nagsabing hihilingin nilang payagang makialam ang Pilipinas dahil maaaring maapektuhan ng magiging desisyon ng ICJ sa away ng Malaysia at Indonesia ang pag-aangkin ng Pilipinas sa Sabah. (Ulat ni Rose Tamayo)</body>
<link>http://www.philstar.com/Article.aspx?articleId=126136&amp;publicationSubCategoryId=92</link>
</article>
<article>
<title>Misuari, sugo sa OIC</title>
<author>Ely Saludar</author>
<date>
<month>March</month>
<day>14</day>
<year>2001</year>
</date>
<body>Inihayag kahapon ni Pangulong Gloria Macapagal-Arroyo na itinalaga niya si Moro National Liberation Front founder Nur Misuari bilang special ambassador ng Pilipinas sa Organization of Islamic Countries. Inaasahang matatapos ngayong taong ito ang panunungkulan ni Misuari bilang governor ng Autonomous Region for Muslim Mindanao. &amp;quot;Para sa pagsusulong ng prosesong pangkapayapaan, itinatalaga ko si Governor Nur Misuari bilang special envoy ng Pilipinas sa OIC,&amp;quot; sabi ng Pangulo. Tinanggap na anya ni Misuari ang posisyon. (Ulat ni Ely Saludar)</body>
<link>http://www.philstar.com/Article.aspx?articleId=126137&amp;publicationSubCategoryId=92</link>
</article>
<article>
<title>Taumbayan, inapi raw ni Erap</title>
<author>Jhay Mejias</author>
<date>
<month>March</month>
<day>14</day>
<year>2001</year>
</date>
<body>Taumbayan ang inapi at hindi ang pinatalsik na si dating Pangulong Joseph Estrada ang tunay na biktima na gaya ng gustong palabasin ng oposisyong Puwersa ng Masa sa kanilang pangangampanya. Ito ang sinabi kahapon ni People Power Coalition senatorial candidate Liway way Vinzons-Chato bilang reaksyon sa sinasabi ng oposisyon na makukuha ng PnM ang simpatya ng taumbayan kaya makukuha nito ang 13-0 vote sa senatorial elections sa Mayo. Sinabi ni Chato na ang panghihikayat ni Estrada sa bawat mamamayang Pili pino ay isang paraan para lang pagtakpan ang mga anomalya sa tatlong taong administrasyon nito. (Ulat ni Jhay Mejias)</body>
<link>http://www.philstar.com/Article.aspx?articleId=126138&amp;publicationSubCategoryId=92</link>
</article>
<article>
<title>50 partylist malabo</title>
<author>Marilou Rangalerios</author>
<date>
<month>March</month>
<day>12</day>
<year>2001</year>
</date>
<body>Imposible umanong maboto ang may 50 partylist congressmen sa darating na eleksyon. Niliwanag ni Negros Oriental Rep. Herminio Teves na imposible na maluklok sa puwesto ang may 50 partylist congressmen dahil sa probisyon na nilalaman ng batas. Sa ilalim ng Republic Act no. 7941, ang isang partylist group ay kinakailangang makakuha ng botong 2 porsiyento ng total ng mga bumoto para magkaroon ng isang upuan sa Kongreso. Ayon sa mambabatas para makakuha ng isang upuan ang isang partylist representative, kailangan nitong makakuha ng 700,000 boto para sa mga bobotong 35 milyong Pilipino. Subalit ito aniya ay imposible para makapasok ang may 50 partylist dahil sa 143 partylist groups ang nagparehistro at inaprubahan ng Commission on Elections para sa darating na May elections. (Ulat ni Marilou Rangalerios)</body>
<link>http://www.philstar.com/Article.aspx?articleId=126139&amp;publicationSubCategoryId=92</link>
</article>
<article>
<title>Pulitikong may private armies gigiyerahin</title>
<author>Non Alquitran</author>
<date>
<month>March</month>
<day>12</day>
<year>2001</year>
</date>
<body>Kasalukuyang nangangalap ang pulisya ng mga ebidensya laban sa mga pulitiko at ibang personahe na nagmamantini ng mga private armies o mga walang lisensyang baril para magawan ng kaukulang aksyon ang mga ito. Inatasan ni Metro Manila Police Chief Deputy Director General Romeo Pena ang lahat ng intelligence chief na isumite sa kanyang tanggapan hanggang linggong ito ang resulta ng kanilang imbestigasyon para makagawa ng mga hakbang at matiyak na magiging payapa ang Metro Manila sa halalan sa Mayo. &amp;quot;Kinukumpleto namin ang aming listahan ng mga kandidato sa darating na halalan,&amp;quot; sabi ni Pena sa isang panayam sa telepono. Idinagdag niya na, sa ngayon, wala pa silang natutukoy na magulong lugar at napakaaga pa para ideklarang hot spot ang isang lugar. Ipinaliwanag ni Pena na maaaring maging alalahanin o area of concern ang isang lugar kung naglipana rito ang mga private armies at mga baril na walang lisensya at napakainit ng labanan ng mga magkakalabang kandi dato. Maituturing din anyang area of immediate concern ang isang lugar kung suportado ng Communist Party of the Philippines o ng Moro Islamic Liberation Front ang isang kandidato. Hanggang kahapon, sinasabi ng pulisya na tanging maituturing palang na area of concern sa Metro Manila ang Mandaluyong at Marikina. Sinabi ni Eastern Police District Director C/Supt. Simeon Dizon Jr. na masusi niyang minomonitor ang dalawang lunsod. Itatakda niya ang klasipikasyon ng mga ito sa pagsisimula ng kampanya sa lokal na halalan sa Marso 30. Kapwa kumakandidatong mayor sa Marikina City sina Maridez Fernando ng Bayani Party at Romeo Candazo ng Lakas-NUCD. Sa pagka-mayor at vice mayor naman ng Mandaluyong, mainitan ang tunggalian ng mga tambalang Benhur Abalos Jr.-Jessie Cruz ng Lakas-NUCD at Ernesto Domingo-Philip Salvador ng Puwersa ng Masa. Sinasabi ng intelligence source ng pulisya na kabilang sa mga tagasuporta nina Fernando at Candazo ang ilang grupong may kaugnayan umano sa kilusang komunista. Inaakusahan naman ni Domingo si Abalos ng malawakang &amp;quot;dagdag-bawas&amp;quot; sa nagdaang halalan bagaman dinismis ito ng Commission on Elections. (Ulat ni Non Alquitran)</body>
<link>http://www.philstar.com/Article.aspx?articleId=126140&amp;publicationSubCategoryId=92</link>
</article>
<article>
<title>Peace talks sa NDF nilinaw ng Palasyo</title>
<author>Ely Saludar</author>
<date>
<month>March</month>
<day>12</day>
<year>2001</year>
</date>
<body>Idiniin kahapon ng Malaca&amp;Atilde;&amp;plusmn;ang na mas nanaisin nitong isagawa sa loob ng Pilipinas ang usapang pangkayapaan ng pamahalaan at ng National Democratic Front. Sinabi ni Press Undersecretary Roberto Capco na isang panloob na usapin ng Pilipinas ang negosasyon pero hindi naman ipipilit ng Malaca&amp;Atilde;&amp;plusmn;ang ang nasabing pagdarausang lugar ng usapang pangkapayapaan dahil masusi pa itong tinatalakay ng magkabilang panig. Sinabi pa ni Capco na wala pang pinal na araw at lugar ang usapang pangkapayapaan dahil hindi pa nagsusumite ng report kay Pangulong Gloria Macapagal-Arroyo ang isang opisyal ng peace panel ng pamahalaan na si Atty. Silvestre Bello III hinggil sa resulta ng pakikipag-usap nito sa liderato ng NDF sa The Netherlands kamakailan. Naunang napaulat na itinakda ang pagsisimula ng pag-uusap sa Abril 27 at malamang idaos ito sa ibayong-dagat. (Ulat ni Ely Saludar)</body>
<link>http://www.philstar.com/Article.aspx?articleId=126141&amp;publicationSubCategoryId=92</link>
</article>
<article>
<title>Reklamo sa 15 bets ibabasura</title>
<author>Jhay Mejias</author>
<date>
<month>March</month>
<day>12</day>
<year>2001</year>
</date>
<body>Malamang ibasura ng Commission on Elections ang reklamo ni Atty. Homobono Adaza hinggil sa paglabag umano ng 15 sa mga kandidatong senador sa probisyon ng Omnibus Election Code o pagkakabit ng mga campaign poster sa mga lugar na hindi sakop ng common poster area. Sinabi ni Comelec Law Department Chief Atty. Jose Balbuena sa isang panayam na, hanggang sa kasalukuyan, walang maipakitang ebidensya si Adaza na mag- papatunay na lumabag ang 15 kandidato sa batas. Kabilang sa inireklamo ni Adaza ang mga kandidatong senador na sina Panfilo Lacson, Ricardo Puno, Noli de Castro, Loi Ejercito, Ralph Recto, Roberto Pagdanganan, Orlando Mercado, Liwayway Chato, Ernesto Herrera, Wigberto Tanada, Manny Villar, Frank Drilon at Juan Ponce Enrile. (Ulat ni Jhay Mejias)</body>
<link>http://www.philstar.com/Article.aspx?articleId=126142&amp;publicationSubCategoryId=92</link>
</article>
<article>
<title>Maralita di paloloko sa puwersa</title>
<author>Jhay Mejias</author>
<date>
<month>March</month>
<day>12</day>
<year>2001</year>
</date>
<body>Tiniyak ng Adhikain at Kilusan ng Ordinaryong Tao, isang party-list group na miyembro ng Kongreso ng Mamamayang Pilipino 2, na hindi nila papayagang lokohin muli umano ni dating Pangulong Joseph Estrada at ng mga kandidato nitong senador sa ilalim ng Puwersa ng Masa ang mga maralitang mamamayan. Sinabi ni AKO Spokesman Poneng Tolentino na galit na galit sila kay Estrada dahil pinag-aaway nito ang mga maralita para lang makalusot sa pagkakulong. Pinuna ni Tolentino ang paggamit umano ni Estrada sa mahihirap na mamamayan para makakuha ng simpatya. Hahakot anya ang dating Pangulo ng mga tao mula sa sektor ng maralita para sa mga rally ng Puwer sa ng Masa at palabasin na malaki pa ang suporta rito ng mamamayan. Idinagdag ni Tolentino na ikakampanya ng kanilang grupo na dapat makulong si Estrada na nahaharap sa mga kasong plunder, perjury, ill-gotten wealth, graft at violation of Constitution. (Ulat ni Jhay Mejias)</body>
<link>http://www.philstar.com/Article.aspx?articleId=126143&amp;publicationSubCategoryId=92</link>
</article>
<article>
<title>Quorum sa House tiniyak</title>
<author>Jess Diaz</author>
<date>
<month>March</month>
<day>12</day>
<year>2001</year>
</date>
<body>Tiniyak kahapon ni Speaker Feliciano Belmonte Jr. kay Pangulong Gloria Macapagal-Arroyo na magkakaroon ng quorum sa House of Representatives kapag nagpatawag ito ng special session ng Kongreso para magpatibay ng batas na magpapahintulot sa panibagong rehistrasyon ng mga botante. Sinabi ni Belmonte na may kumpiyansa siya na dadalo sa sesyon ang bawat miyembro ng House dahil tungkulin nila ito. Si Belmonte na kumakandidatong mayor sa Quezon City ay nagsabi rin na meron nang nakabimbing panukalang-batas para sa special voter registration. Inakda ito nina Reps. Heherson Alvarez ng Isabela at Ignacio Bunye ng Muntinlupa. Sinabi pa ni Belmonte na maaaring hindi na dumaan ang bill sa isang House-Senate conference kung aaprubahan ng dalawang kapulungan ang magkaka halintulad na panukalang-batas sa rehistrasyon. Sa kaugnay na ulat, sinabi ni dating Speaker Manuel Villar na hindi maaaring ipagpaliban ng Comelec ang congressional at local elections nang hindi lalabag sa Konstitusyon. &amp;quot;Nakatadhana sa Konstitusyon ang halalan sa Mayo at, sa tingin ko, hindi natin ito maipagpapaliban,&amp;quot; sabi ni Villar na kabilang sa mga kandidatong senador ng makaadministrasyong People Power Coalition. Ginawa ni Villar ang pahayag dahil sa babala ng ilang opisyal ng Comelec na maaaring suspindihin nito ang eleksyon kapag iginiit ang pagdaraos ng bagong rehistrasyon. Idiniin ni Villar na meron pang panahon para sa rehistrasyon dahil dalawang buwan pa bago maghalalan. &amp;quot;Hindi natin dapat pag- kaitan ang mga kabataan na lumahok sa unang halalan pagkatapos ng pangalawang people power revolution,&amp;quot; sabi pa ni Villar. (Ulat ni Jess Diaz)</body>
<link>http://www.philstar.com/Article.aspx?articleId=126144&amp;publicationSubCategoryId=92</link>
</article>
<article>
<title>Mahabang pila sa passport mababawasan na</title>
<author>Aurea Calica</author>
<date>
<month>March</month>
<day>12</day>
<year>2001</year>
</date>
<body>Wala kang panahong pumila sa Department of Foreign Affairs para maka kuha ka ng bagong passport? I-dial mo lang sa telepono ang mga numerong 737-1000. Mula ngayon, sinumang Pilipino na magpapa-renew ng passport ay kailangan lang tumawag sa isang courier service provider para hindi na sila makipag siksikan sa mahahabang pila ng libu-libong tao sa labas ng gusali ng DFA sa Pasay City. Sa DFA Passport Direct, tatawagan lang ng aplikante ang ibinigay na numero kahit saang bahagi ng Pilipinas sila naroroon. Pagkatapos tawagan ang operator, magpapadala ng isang mensahero o courier ang Teleserv para kunin ang mga kumpletong passport renewal form at ibang dokumento ng aplikante. Isasaayos ng Teleserv ang mga dokumento bago isumite sa DFA para maiproseso. Sa loob ng may isang linggo, ihahatid ng courier sa aplikante ang bago nitong passport. Sinumang gagamit sa serbisyo ng Teleserv ay kailangang magbayad ng P1,200 hanggang P550 para sa service fee at P650 para sa passport fee. Sinabi ng DFA na mas mura ang singil ng Teleserv kumpara ng sa mga travel agencies na walang courier para kumuha sa papeles ng mga aplikante. Sinabi ni Vice President at DFA Secretary Teofisto Guingona sa isang panayam na mababawasan nang 40 porsiyento ang mahahabang pila sa DFA dahil sa bagong passport renewal dropbox system. Sa kasalukuyan, 3,500 aplikasyon ang pinoproseso ng DFA bawat araw bagaman kalahati nito ay pagpapa-renew lang ng passport. Gayunman, hindi masisilbihan ng bagong sistema ang mga first time passport applicant dahil kailangan nilang humarap nang personal sa mga processor sa DFA. (Ulat ni Aurea Calica)</body>
<link>http://www.philstar.com/Article.aspx?articleId=126145&amp;publicationSubCategoryId=92</link>
</article>
<article>
<title>US$13-B iwi-'withdraw' ni Irene Marcos-Araneta</title>
<author>Marichu Villanueva at Marilou Rongalerios</author>
<date>
<month>March</month>
<day>13</day>
<year>2001</year>
</date>
<body>Tiniyak kahapon ng Malaca&amp;ntilde;ang na ipagpapatuloy ng administrasyon ni Pangulong Gloria Macapagal-Arroyo ang paghabol at pagbawi sa ill-gotten wealth ng pamilya ni dating Pangulong Ferdi- nand E. Marcos. Ginawa ni Executive Secretary Renato de Villa ang paniniyak sa isang panayam sa radyo dahil sa napaulat na pagtatangka umano ng anak ni Marcos na si Irene Araneta at asawa nitong si Gregorio na i-withdraw ang $13.2 bilyong account nito sa Union Bank of Switzerland para mailipat ito sa Deutsche Bank ng Germany. Gayunman, tumanggi si De Villa na magbigay ng ibang detalye maliban sa pagkumpirma na sinisikap ng pamahalaan na mapigilan ang umanoy pagtangka ng mag-asawang Araneta na ilipat sa ibang banko ang naturang kayamanan. Iminungkahi naman ni Partylist Rep. Etta Rosales (Akbayan) sa pamahalaan na imbestigahan ang naturang ulat at magpadala agad ng kinatawan sa Germany para mapigilan ang mga Marcos na mailabas ang salapi. Dapat anyang kasuhan ng perjury ang mga Marcos kapag napatunayang totoo ang ulat. (Ulat nina Marichu Villanueva at Marilou Rongalerios)</body>
<link>http://www.philstar.com/Article.aspx?articleId=126146&amp;publicationSubCategoryId=92</link>
</article>
<article>
<title>72 sundalo bodyguard ni Estrada</title>
<author>Joy Cantos, Grace Amargo, at Ely Saludar</author>
<date>
<month>March</month>
<day>13</day>
<year>2001</year>
</date>
<body>Umaabot sa 72 sundalo ng Armed Forces of the Philippines bukod sa mga pulis ang mahigpit na nagbabantay kay dating Pangulong Joseph Estrada. Lumilitaw din sa mga dokumento na, sa mga dating pangulo ng bansa, si Estrada ang may pinakamaraming guwardiya. Naunang kinumpirma ng Philippine National Police na mahigpit nilang binabantayan si Estrada dahil sa ulat na plano nitong tumakas palabas ng bansa para iwasan ang kinakaharap niyang mga kaso. Pero pinuna ng impormante na hindi dapat magkaroon ng sobrang escort si Estrada at dapat magmula sa Presidential Security Guard ang bantay nito at hindi direktang nagrereport sa Chief of Staff. Nabatid na tatlo lang ang bodyguard ni dating Pangulong Corazon Aquino samantalang 13 si dating Pangulong Fidel Ramos. Sa kaugnay na ulat, pinabulaanan ng Malaca&amp;ntilde;ang ang akusasyon na kinukumbinsi ni Justice Secretary Hernando Perez si Estrada na umalis sa Pilipinas. Bahagi lang umano ito ng disinformation campaign. Sinabi naman ni Perez sa isang pulong-balitaan na, dahil ayaw niyang may mabitay sa ilalim ng kanyang panunungkulan, baka irekomenda niyang ibaba sa habambuhay na pagkabilanggo ang parusa kay Estrada sakaling hatulan ito ng parusang bitay kapag napatunayang nagkasala ng plunder. Gayunman, sinabi ni Perez na, kung ano ang kalooban ng civil society sa naturang usapin, iyon ang kanyang susundin. Sinabi rin ni Perez na baka umabot na sa 13 ang bilang ng mga kasong plun der ang maisasampa nila kay Estrada dahil sa patuloy na pagdagsa ng mga ebidensya laban sa dating Pangulo. (Ulat nina Joy Cantos, Grace Amargo, at Ely Saludar)</body>
<link>http://www.philstar.com/Article.aspx?articleId=126147&amp;publicationSubCategoryId=92</link>
</article>
<article>
<title>2 pang cronies handang tumestigo laban kay Erap</title>
<author>Grace Amargo</author>
<date>
<month>March</month>
<day>13</day>
<year>2001</year>
</date>
<body>Dalawa pang umanoy cronies ni dating Pangulong Joseph Estrada ang takdang sumama sa apat o limang dati niyang kaalyado na tetestigo sa mga kaso laban sa kanya. Ito ang nabatid kahapon kay Justice Secretary Hernando Perez. Tumanggi siyang magbanggit ng pangalan dahil manganganib daw ang buhay ng mga bago nilang testigo bukod sa maaapektuhan ang hakbang ng pamahalaan sa kasong ito. Kabilang sa mga dating kaalyado ni Estrada na bumaliktad sa kanya ang negosyanteng si Mark Jimenez, dating Social Security System President Carlos Arellano, dating Government Service Insurance System General manager Federico Pascual at dating Belle Corp. Director William Ocier. Pero nilinaw ni Perez na hindi kasama sa bagong listahan ang negosyanteng si William Gatchalian na kinatagpo niya kahapon ng hapon sa Makati City para sa posibleng pagtestigo nito laban kay Estrada. (Ulat ni Grace Amargo)</body>
<link>http://www.philstar.com/Article.aspx?articleId=126148&amp;publicationSubCategoryId=92</link>
</article>
<article>
<title>Dagdag-bawas mauulit</title>
<author></author>
<date>
<month>March</month>
<day>13</day>
<year>2001</year>
</date>
<body>Nagbabala kahapon si dating Bulacan Governor Roberto Pagdanganan na posibleng maulit ang kinatatakutang Dagdag-Bawas sakaling hindi pahintulutan ang special registration para sa apat na milyong kabataang itinuturing na first time voter. Si Pagdanganan na isa sa senatorial candi date ng People Power Coalition ay nagsabing posibleng samantalahin ng ilang tusong pulitiko ang nalalapit na halalan lalot lantaran ang ginagawang pagpigil nila sa kahilingan sa panibagong registrasyon. &amp;quot;Isa rin ako sa biktima ng dagdag-bawas noon at naniniwala akong ang hindi pagkatig sa special registration ay para na ring pagpabor sa maanomalyang dagdag-bawas. Sana naman makinig ang Commission on Elections dito,&amp;quot; sabi pa ni Pagdanganan. Inihayag naman kahapon ni Chief Presidential Legal Counsel Avelino Cruz na isasampa nila ni Solicitor General Simeon Marcelo sa Supreme Court ang isang petisyon na hihiling na atasan ang Comelec na magdaos ng special registration. Nilinaw din ni Executive Secretary Renato de Villa na hindi naman pinipilit ni Pangulong Gloria Macapagal-Arroyo ang pagdaraos ng rehistrasyon kung makakaantala ito sa eleksyon. Nais lang ng Pangulo na huwag mawalan ng karapatang bumoto ang mga kabataan. Kasabay nito, nakipagpulong sina Senate President Aquilino Pimentel at House Speaker Feliciano Belmonte kay Comelec Chairman Alfredo Benipayo para pag-usapan ang rehistrasyon. Inaasahan ding magdaraos ng special session sa Marso 19-20 ang Kongreso para sa pagpapalista ng apat na milyong kaba- taang nabigong magparehistro sa Comelec noong Dis- yembre. Sinabi naman ni dating Speaker Manuel Villar na, noong Abril 11-12, 1987, nagawang makapagdaos ng rehistrasyon kahit isang buwan na lang bago magdaos ng halalan nang taong iyon. Binanggit niya ang ruling ng Comelec na maaari itong magtakda ng ibang petsa para sa mga pre-election activities para hindi makapagkaitang bumoto ang mamamayan. (Lilia Tolentino, Ely Saludar at Jhay Mejias)</body>
<link>http://www.philstar.com/Article.aspx?articleId=126149&amp;publicationSubCategoryId=92</link>
</article>
<article>
<title>Preso ipinalilista</title>
<author>Jhay Mejias</author>
<date>
<month>March</month>
<day>13</day>
<year>2001</year>
</date>
<body>Itinakda ng Commission on Elections sa Marso 15 ang huling araw para sa mga jailwarden na ipaskel sa mga pampublikong lugar ang pangalan ng mga preso na nasa kanilang pangangalaga. Sinabi kahapon ni Comelec Commissioner Resurrecion Borra na layunin ng naturang hakbang na matukoy ang mga presong nakakulong sa bawat munisipalidad o lunsod dahil baka magamit ang mga ito bilang ghost voter o mga goons ng ilang kandidato. (Ulat ni Jhay Mejias)</body>
<link>http://www.philstar.com/Article.aspx?articleId=126150&amp;publicationSubCategoryId=92</link>
</article>
<article>
<title>Police major, 8 pa, mabubulok sa piitan</title>
<author>Grace Amargo at Andi Garcia</author>
<date>
<month>March</month>
<day>13</day>
<year>2001</year>
</date>
<body>Siyam na pulis ang pinatawan kahapon ng Manila Regional Trial Court ng parusang habambuhay na pagkabilanggo dahil sa pagpatay sa magkapatid na Gerardo at Rolando Purificacion at pagkasugat sa isa pang kapatid ng mga biktima na si Vicente sa Maragondon, Cavite. Kinilala ni MRTC Judge Luis Arranz sa kanyang 11 pahinang desisyon ang mga nasentensyahang akusado na sina Chief Inspector Francisco Alhambra, SPO3 Leon Sante, SPO2 Virgilio Zamora, SPO2 Virgilio Manabo, SPO1 Domingo de Salit, SPO1 Alberto Nepomuceno, SPO1 Rene Ambat, PO3 Constancio Lagtu, at Junior Police Renato C. Morales na pawang miyembro ng police station ng Carmona, Cavite. Sinabi ni Arranz na nabigo ang mga akusado na patunayang ipinagtanggol lang nila ang kanilang mga sarili nang mapatay nila ang dalawa sa tatlong magkakapatid na Purificacion. Pinatawan din ang mga akusado ng parusang mula walo hanggang 14 na taong pagkabilanggo dahil sa bigong pagpatay kay Vicente na nakaligtas sa masaker. Sinasabi sa rekord ng korte na, bago naganap ang krimen, isinisilbi ng grupo ni Alhambra ang arrest warrant laban sa magkakapatid na Purificacion sa tahanan ng mga ito sa Barangay San Miguel, Maragondon, Cavite noong Hulyo 13, 1993 dahil umano sa pagkakasangkot ng mga biktima sa isang kasong murder. Ikinatwiran ng mga akusado na, habang isinisilbi nila ang arrest warrant, nakipagbarilan sa kanila ang magkakapatid hanggang sa mapatay sina Gerardo at Rolando at masugatan si Vicente. Pero lumabas sa pagsisiyasat ng National Bureau of Investigation na negatibo sa powder burns ang napatay na magkapatid na nangangahulugang hindi nanlaban ang mga ito sa mga pulis. Naunang dininig sa isang korte sa Naic, Cavite ang naturang usapin pero, dahil sa pagkakaroon ng mga kumplikasyon tulad ng pagpapapatay sa ama ng mga Purificacion na si Narciso noong Setyembre 21, 1994, hiniling ng ina ng mga biktima na ilipat ang kaso sa Maynila. Kaugnay pa nito, inatasan ni Arranz ang mga akusado na magbayad ng P177,800 danyos pinsala sa mga biktima. (Ulat ni Grace Amargo at Andi Garcia)</body>
<link>http://www.philstar.com/Article.aspx?articleId=126151&amp;publicationSubCategoryId=92</link>
</article>
<article>
<title>2 suspect sa Dacer case nawawala</title>
<author>Joy Cantos at Ellen Fernando</author>
<date>
<month>March</month>
<day>13</day>
<year>2001</year>
</date>
<body>Palaisipan ngayon ang pagkawala ng dalawang miyembro ng Presidential Anti-Organized Crime Task Force na kabilang umano sa mga suspect ng National Bureau of Investigation sa misteryosong pagkawala ng public relations man na si Salvador &amp;quot;Bubby&amp;quot; Dacer at ng driver nitong si Emmanuel Corbito. Sinabi kahapon ni PAOCTF Chief Director Hermogenes Ebdane na hindi na matagpuan ng kanyang mga tauhan sina Sr. Supt. Teofilo Vinia na dating hepe ng task force sa Visayas at tauhan nitong si SPO3 Marino Soberano. Hindi rin umano nagpaalam ang dalawa bago nawala. Naganap ang pagkawala nina Vinia at Soberano ilang araw matapos silang kilalanin ng NBI bilang ilan sa posibleng may kinalaman sa pag- kawala nina Dacer at Corbito mula noong Nobyembre 24, 2000. Kinumpirma ni Ebdane na isa sa dahilan kaya sila nahihirapang matagpuan ang dalawa ay ang pagsusumite nila ng early retirement pero hindi binanggit ng opisyal kung kailan ito isinumite ng dalawa. Muli namang ipinangako ng pamunuan ng PAOCTF na gagawin nila ang lahat ng paraan para matagpuan ang sino mang opisyal o miyembro nila na suspek umano sa pagdukot kay Dacer. Samantala, sinabi kahapon ni NBI-National Capital Region Director Samuel Ong na takda nilang kasuhan ng kidnaping sina Vinia, Soberano at SPO2 Edmund de Leon ng PAOCTF-Luzon makaraang isnabin nila ang subpoe-na kaugnay ng pagkakadawit nila sa pagkawala nina Dacer at Corbito. (Ulat ni Joy Cantos at Ellen Fernando)</body>
<link>http://www.philstar.com/Article.aspx?articleId=126152&amp;publicationSubCategoryId=92</link>
</article>
<article>
<title>Pamilya minasaker ng ama bago nag-suicide</title>
<author>Rudy Andal</author>
<date>
<month>March</month>
<day>14</day>
<year>2001</year>
</date>
<body>Isang negosyanteng Filipino-Chinese ang napatay nang makipagbarilan siya sa isa niyang anak na sundalo makaraang patayin umano niya ang kanyang asawa at anak na babae sa bahay ng mga ito sa Barangay Balingasa, Quezon City kahapon ng hapon. Kinilala ni Central Police District Director Chief Superintendent Victor Luga ang dalawa sa mga nasawi na sina Chua Yun Su, 68, at anak na si Elizabeth Chua-Relucio, 32, pawang residente ng Phase 3 Lot 22 M.Y. Homes, Marvex Drive, Barangay Balingasa. Namatay din sa insidente ang suspek na si David Chua, 70, makaraang makipagbarilan sa anak niyang si Army Sergeant Charlie Chua, 36, na kasalukuyan namang ginagamot sa Chinese General Hospital.Lumilitaw naman sa hiwalay na imbestigasyon ng Scene-of-the-Crime Operation na nagpakamatay umano si Chua sa pamama- gitan ng pagbaril sa kanyang sentido. Iniulat ni CPD Station 1 Chief Supt. Pierre Bucsit na, bandang ala-1:00 ng hapon, sinugod ni David ang dati niyang asawang si Chua Yun Su sa bahay nito para komprontahil hinggil sa pagrereklamo nito na hindi niya sinusustentuhan ang mga ito at ang hinggil sa conjugal property. Nagkaroon ng mainitang pagtatalo ang dating mag-asawa na matagal nang hi- walay. Kasunod nito, binunot ni David Chua ang kanyang .38 kalibreng baril bago pinagbabaril si Chua Yun Su. Nang dumating si Elizabeth, ito naman ang binalingan, binaril at napatay ng kanyang ama. Sumunod na dumating sa bahay si Charlie. Pinagbalingan naman ng suspek ang anak niyang sundalo pero nakatakbo ito patungo sa isang silid bago muling lumabas dala ang isang 9mm pistol at nakipagbarilan sa sariling ama. Napatay ng sundalo ang suspek bagaman nagtamo ng apat na tama ng bala sa katawan ang una. Sinasabi ni Sgt. Chua na napilitan siyang makipagbarilan sa kanyang ama para ipagtanggol ang kanyang sarili hanggang sa mapatay niya ito. Gayunman, lumalabas sa imbestigasyon ng SOCO na nagbaril sa sarili ang matandang Chua. (Ulat ni Rudy Andal)</body>
<link>http://www.philstar.com/Article.aspx?articleId=126153&amp;publicationSubCategoryId=92</link>
</article>
<article>
<title>Killer ng 2 UP students ipinatutugis</title>
<author>Ely Saludar</author>
<date>
<month>March</month>
<day>14</day>
<year>2001</year>
</date>
<body>Inutos kahapon ni Pangulong Gloria Macapagal-Arroyo sa mga ahensyang tagapagpatupad ng batas na paigtingin ang pagtugis sa mga kumidnap at pumatay sa mga estudyante ng University of the Philippines-Baguio na sina John Carlos Leong, 23, at nobya nitong si Honey Tingale. Kasabay ng pagkondena sa naturang krimen, nilinaw ng Pangulo na hindi dapat maalarma ang publiko dahil nananatiling mas mababa ang crime rate sa bansa. Sinabi ng Pangulo na hindi siya titigil hanggat hindi nabibigyan ng hustisya ang pagkamatay ng magkasintahang dalawang estudyante. &amp;quot;Tutugisin ng mga awtoridad ang mga kidnaper. Maaari silang makatakas pero hindi sila makakapagtago habambuhay. Pag-iibayuhin namin ang lahat ng pagsisikap para masugpo ang mga kidnaping,&amp;quot; wika ng Pangulo kasabay ng pakikidalamhati sa pamilya ng mga biktima. Nabatid na kinidnap ang mga biktima sa Baguio City. Noong Linggo, natagpuan ang kanilang mga bangkay sa Pampanga tatlong araw makaraang dukutin sila ng mga suspek. Sinabi ng pulisya na pinatay pa rin ng mga kidnaper sina Leong at Tingale kahit nagbayad ng P200,- 000 ransom ang kanilang mga magulang. (Ulat ni Ely Saludar)</body>
<link>http://www.philstar.com/Article.aspx?articleId=126154&amp;publicationSubCategoryId=92</link>
</article>
<article>
<title>PNP handa nang arestuhin si Erap</title>
<author>Joy Cantos</author>
<date>
<month>March</month>
<day>15</day>
<year>2001</year>
</date>
<body>Mas lalong nakahanda ang Philippine National Police na arestuhin si dating Pangulong Joseph Estrada sakaling magpalabas na ng arrest warrant laban sa kanya ang Sandiganbayan kaugnay ng mga kinakaharap niyang kaso tulad ng plunder, perjury, ill-gotten wealth, graft and malversation of public fund. Ito ang inihayag kahapon ni Acting PNP Chief Deputy Director General Leandro Mendoza bilang tugon sa pahayag kamakalawa ni Estrada na handa itong magpaaresto sakaling makasuhan sa Sandiganbayan bagaman umaapela ang pinatalsik na Pangulo sa Supreme Court para ikonsidera ang desisyon nito na tumatanggi sa kanyang immunity sa demanda. Gayunman, sinabi ni Mendoza sa isang forum sa Ciudad Fernandina sa Greenhills, San Juan na dadakpin lang nila si Estrada kung may utos na sa PNP ang Sandiganbayan. Nakaalerto rin ang pulisya sa posibleng pang gugulo ng mga tagasuporta ng dating Pangulo sakaling magpalabas na ng arrest warrant ang korte. Idiniin ni Mendoza na nakahanda na sila sa posibleng mangyaring kagulu han sa pagdakip nila kay Estrada.(Ulat ni Joy Cantos)</body>
<link>http://www.philstar.com/Article.aspx?articleId=126155&amp;publicationSubCategoryId=92</link>
</article>
<article>
<title>MILF rebels, payag na rin sa peace talks</title>
<author>Lilia Tolentino at Rose Tamayo</author>
<date>
<month>March</month>
<day>15</day>
<year>2001</year>
</date>
<body>Pumayag na ang Moro Islamic Liberation Front na bumalik sa usapang pakikipagkapayapaan sa pamahalaan. Ito ang inihayag kahapon ni Pangulong Gloria Macapagal-Arroyo kasabay ng pagdalaw sa Lanao del Sur. para tanggapin ang mga sumusukong rebelde at kumustahin ang mga mamamayang naipit sa labanan ng MILF at ng militar noong nakaraang taon. Sinasabi naman ng MILF na payag silang makipag-usap kung gagawin ang ne gosasyon sa ibang bansa at hahayaang mamagitan ang Organization of Islamic Countries. Hindi binanggit ng Pangulo kung tatanggapin ng pamahalaan ang mga kundisyon ng MILF. Sinabi pa ng Pangulo na, kahit makikipagnegosasyon sila sa MILF, patuloy na tutuparin ng kanyang administrasyon ang 1996 peace agreement ng pamahalaan at ng Moro National Liberation Front. Sa kaugnay na ulat, opisyal na tinanggap ni MNLF at Autonomous Region for Muslim Mindanao Governor Nur Misuari ang pagtatalaga sa kanya ng Pangulo bilang special envoy ng Pilipinas sa OIC. Sinabi ni Misuari sa isang panayam na, bago niya tinanggap ang posisyon, kumonsulta muna siya sa ibang mga lider ng MNLF dahil baka makaapekto ito sa pagpapatupad ng kasunduang pangkapayapaan nila sa pamahalaan. Isa sa dahilan ng pagpili kay Misuari ang kakayahan niyang manghikayat ng mga dayuhang negosyante na manuhunan sa Pilipinas. (Ulat nina Lilia Tolentino at Rose Tamayo)</body>
<link>http://www.philstar.com/Article.aspx?articleId=126156&amp;publicationSubCategoryId=92</link>
</article>
<article>
<title>Electioneering laban sa 8 heneral isasampa</title>
<author>Joy Cantos</author>
<date>
<month>March</month>
<day>15</day>
<year>2001</year>
</date>
<body>Inihayag kahapon ni Acting Philippine National Police Chief Deputy Director General Leandro Mendoza na nagbigay na siya ng go-signal para kasuhan ng electioneering sa Ombudsman ang walong heneral ng PNP na lumahok sa pangangampanya ni dating Police Director General Panfilo Lacson na kasalukuyang kumakandidatong senador. Sinabi ni Mendoza na inatasan na niya ang PNP-Criminal Investigation and Detection Group na mangalap ng matibay na ebidensya laban sa naturang mga opisyal bago pormal na isampa ang kaso sa Ombudsman. Kabilang sa mga heneral na nahaharap sa kasong paglabag sa election code sina P/Directors Jose Ayap ng Ilocos Region, Vic Batac, Reynaldo Acop, Romeo Acop, C/Supts. Gregorio Dolina ng Southern Mindanao Region, Tiburcio Fusilero ng Central Visayas, Dominador Domingo ng Zamboanga at Francisco Zubia na pawang mga kaal- yado ni Lacson. (Ulat ni Joy Cantos)</body>
<link>http://www.philstar.com/Article.aspx?articleId=126157&amp;publicationSubCategoryId=92</link>
</article>
<article>
<title>P37.7-B pondo nilinaw</title>
<author>Lilia Tolentino at Malou Rongalerios</author>
<date>
<month>March</month>
<day>15</day>
<year>2001</year>
</date>
<body>Nilinaw kahapon ni Department of Budget and Management Secretary Emilia Bonco- din na nauukol sa mga infrastructure projects ng ibat ibang ahensya ng pamahalaang tulad ng Department of Public Works and Highways ang ipinalabas nilang P34.7 bilyong pondo sa ilalim ng Fiscal Year 2000 reenacted budget. Ginawa ni Boncodin ang paglilinaw para pabulaanan ang akusasyon ni Senador John Osme&amp;ntilde;a na bibigyan ng Malaca&amp;ntilde;ang ng tig-P17.5 milyon ang bawat kongresista para magkaroon ng quorum sa special session ng Kong reso at mapagtibay ang panukalang panibagong rehistrasyon ng mga bagong botante. Sinabi ni Boncodin na alam ni Osme&amp;ntilde;a bilang tagapangulo ng finance committee ng Senado na ang pondong ipinalalabas ng DBM ay bahagi ng regular na pondong ipinalalabas para sa mga proyektong imprastruktura. Idiniin din ni Speaker Feliciano Belmonte na walang kinalaman sa special registration ang pondo ng DPWH kasabay ng pagdidiin na hindi na kailangang suhulan ang mga mambabatas para dumalo sa sesyon. Idinagdag niya na sang-ayon ang ilang lider ng lahat ng partido sa House na ipasa ang bill sa rehistrasyon. Samantala, ipinalabas na kahapon ni Pangulong Gloria Macapagal-Arroyo ang Proclamation No. 15 na nagpapatawag ng special session ng Senate at House of Representatives sa Marso 19-21 para magtakda ng rehistrasyon ng mga bagong botante. (Ulat nina Lilia Tolentino at Malou Rongalerios)</body>
<link>http://www.philstar.com/Article.aspx?articleId=126158&amp;publicationSubCategoryId=92</link>
</article>
<article>
<title>NDF nagbantang umatras sa Negosasyon</title>
<author>Joy Cantos at Lilia Tolentino</author>
<date>
<month>March</month>
<day>15</day>
<year>2001</year>
</date>
<body>Nagbanta kahapon ang National Democratic Front na kinabibilangan ng Communist Party of the Philippines at ng New Peoples Army na aatras sila sa usapang pangkapayapaan kapag nagdesisyon ang administrasyon ni Pangulong Gloria Macapagal-Arroyo na idaos ito sa Maynila sa halip na sa ibang bansa. Sinabi ni CPP founding chairman Jose Maria Sison sa isang panayam sa radyo na nangangamba ang kanilang kilusan na baka sila tiktikan at dakpin ng militar at pulisya kung gagawin sa Pilipinas ang negosasyon. Pinabulaanan din ni Sison na uuwi siya sa Pilipinas para lumahok sa negosasyon. (Ulat nina Joy Cantos at Lilia Tolentino)</body>
<link>http://www.philstar.com/Article.aspx?articleId=126159&amp;publicationSubCategoryId=92</link>
</article>
<article>
<title>Pagtanggi ng PPC sa balato idiniin</title>
<author>Doris Franche</author>
<date>
<month>March</month>
<day>15</day>
<year>2001</year>
</date>
<body>Hindi umano dapat itulad ni Senador John Osmena ang People Power Coalition at ilang mambabatas sa kanyang sarili na tumatanggap ng lagay para lamang sa isang hindi matanggihang pabor. Ito ang tugon ng mga kandidatong senador ng PPC sa pahayag ni Osme&amp;ntilde;a na nagpalabas umano ang Malaca&amp;ntilde;ang ng tig-P17.5 milyong pondo para sa bawat mambabatas para mapagtibay ang special registration sa apat na milyong kabataang hindi nakapagparehistro sa Commission on Elections. &amp;quot;Ano ang palagay ninyo sa amin, balato babies? Hindi kami interesado sa balato kaya hindi kami marunong manuhol. Bagong pulitika ang ipinaglalaban namin at hindi bulok na pamumulitika,&amp;quot; sabi ng isa sa kandidatong senador ng PPC na si Quezon Rep. Wigberto Ta&amp;ntilde;ada na nagpa- tungkol sa P1 milyong balato mula sa jueteng na tinanggap ni Osme&amp;ntilde;a mula kay dating Pangulong Joseph Estrada. (Ulat ni Doris Franche)</body>
<link>http://www.philstar.com/Article.aspx?articleId=126160&amp;publicationSubCategoryId=92</link>
</article>
<article>
<title>Namfrel, NPC sabay sa May 14 elections</title>
<author>Jhay Mejias</author>
<date>
<month>March</month>
<day>15</day>
<year>2001</year>
</date>
<body>Napagkasunduan kamakalawa ng gabi ng mga miyembro ng Commission on Elections na kapwa payagan ang National Movement For Free Elections at ang National Press Club sa pagsasagawa ng operation quick count sa halalan sa Mayo 14. Gayunman, hahatiin ang dating trabaho ng Namfrel para mapagbigyan ang NPC. (Ulat ni Jhay Mejias)</body>
<link>http://www.philstar.com/Article.aspx?articleId=126161&amp;publicationSubCategoryId=92</link>
</article>
<article>
<title>Police official, 9 pa hinatulan ng bitay</title>
<author>Angie Dela Cruz at Rudy Andal</author>
<date>
<month>March</month>
<day>16</day>
<year>2001</year>
</date>
<body>Isang nadismis na opisyal ng pulisya at 9 niyang tauhan ang hinatulan kahapon ng Quezon City Regional Trial Court ng parusang kamatayan matapos mapatunayang nagkasala sa kasong graft and corruption at qualified bri bery. Agad na dinala ang mga akusado sa New Bilibid Prisons sa Muntinlupa matapos ibaba ni QCRTC Judge Diosdado Peralta ang hatol sa kanila. Kinilala ni Peralta sa kanyang 15 pahinang desisyon ang mga nasen tensyahang mabitay na sina Supt. Francisco Ovilla, dating commander ng station 9 ng Central Police District; mga tauhan nitong sina Senior Inspector Edwin Misador, SPO4 Florendo Lucila, SPO3 Benjamin Fonacier, SPO2 Teodorico Lado, SPO1 Ronnie Rodaje, SPO1 Orencio Jurado, PO3 Orlin Comia, PO3 Manuel Malong, at PO2 Ladislao Rebancos. Sinabi rin ng korte na hindi na kailangang magbaba ng hatol sa isa pang akusado na si Supt. Loreto dela Cruz dahil inatake sa puso at namatay ito nang hulihin at ikulong ito at ang ibang nasasakdal. Nauna na umanong nadismis ang kaso laban kay dela Cruz. Pinawalang-sala naman ng korte ang akusadong si SPO1 Eusebio N. Zembano Jr. dahil nabigo ang taga-usig na patunayan na meron siyang pagkakasala. Sinasabi sa rekord ng korte na, noong Agosto 1999, inaresto ng mga aku sadong pulis sa isang buy-bust operation ang dalawang umanoy drug trafficker na sina Robert Koo at Jimmy Tan ng Hong Kong triad Pero agad pinalaya kinalaunan nina Ovilla sina Koo at Tan makaraang kikilan nila ang mga ito ng P650,000. Binigyang-halaga ng korte ang testimonya nina PO3 Willie Gonzales at PO3 Reynato Resurrecion na nagbunyag sa katiwalian ng mga akusado. (Ulat ni Angie Dela Cruz at Rudy Andal)</body>
<link>http://www.philstar.com/Article.aspx?articleId=126162&amp;publicationSubCategoryId=92</link>
</article>
<article>
<title>Testigo sa Feliciano rape/slay hawak na ng NBI</title>
<author>Ellen Fernando, Lordeth Bonilla, Ely Saludar at Angie dela Cruz</author>
<date>
<month>March</month>
<day>16</day>
<year>2001</year>
</date>
<body>Hawak na ng National Bureau of Investigation ang isang testigo na makakapagturo sa apat na lalaking gumahasa at pumatay kay La Salle graduate Claudine Mabelle Feliciano noong Sabado ng gabi sa Para&amp;ntilde;aque City. Pinuna rin ng mga impormante sa NBI na mahina ang pagkilos ng Southern Police District sa kabila ng intelligence report na pagala-gala lang sa Para&amp;ntilde;aque City ang mga suspek na hinihinalang kabilang sa mayayamang angkan. Sa cartographic sketch ng isa sa mga suspek na ipinalabas ng SPD, lumitaw na kahawig ito ng isa sa mga suspek sa panggagahasa sa isang estudyante ng St. Paul College sa Mandaluyong City kamakailan. Lumitaw din sa ginawang awtopsiya sa bangkay ni Feliciano na birhen pa siya nang unang &amp;quot;makuha&amp;quot; ng mga suspek. Hininalang pinahirapan muna ng mga suspek na sabog sa bawal na gamot si Feliciano dahil sa maraming pasa sa kanyang katawan at pagkakasakal. Hubot hubad ang bangkay ni Feliciano nang matagpuan ito sa isang creek sa San Antonio Valley sa Para&amp;ntilde;aque City noong Linggo ng umaga. Pinaniniwalaan ng Para&amp;ntilde;aque Police na isang sex gang na gumagala sa kati mugang bahagi ng Metro Manila ang mga suspek. Ikinalat ng Para&amp;ntilde;aque Police sa ilang lugar sa Metro Manila ang mga miyembro ng binuo nitong task force para tugisin ang mga salarin. Bago naganap ang krimen, nagpaalam noong Sabado ng gabi si Feliciano sa kanyang mga kaanak lulan ng kotse niyang itim na Mazda para makipagkita sa isang kaibigan sa Alabang, Muntinlupa City. Inihatid kinalaunan ni Feliciano ang naturang kaibigan sa bahay nito sa Ayala-Alabang. Kasunod nito, hinarang siya ng mga suspek at dinala sa isang hindi malamang lugar. Inabandona rin ng mga suspek ang kanyang sasakyan sa Magallanes Village, Makati City. Pinamamadali rin ng Malaca&amp;ntilde;ang sa NBI ang paglutas sa naturang kaso. Sinabi ni Justice Secretary Hernando Perez sa isang panayam kahapon na inatasan niya si NBI Director Reynaldo Wycoco na mabilis na siyasatin ang naturang kaso. Inamin ni Perez na nakakabahala sa mga magulang ang naturang pangyayari kaya dapat agad malutas ng mga awtoridad ang krimen. Sinabi ng Commission on Human Rights na iimbestigahan din nila ang naturang kaso dahil sa umanoy kahinaan ng pulisya na kagyat na mabigyan ng hustisya ang biktima. Noong gabi ng Sabado, Marso 10, inihatid pa ni Feliciano ang kaibigang si Myrna Dacanay sa bahay ng huli bago naganap ang krimen. Hinarang umano ng apat na suspek ang sasakyan ni Feliciano, kinumander ang kanyang sasakyan bago dinala ang biktima sa hindi malamang lugar. (Ulat nina Ellen Fernando, Lordeth Bonilla, Ely Saludar at Angie dela Cruz)</body>
<link>http://www.philstar.com/Article.aspx?articleId=126163&amp;publicationSubCategoryId=92</link>
</article>
<article>
<title>Gathalian, inayawan bilang testigo ni DOJ Sec. Perez</title>
<author>Grace Amargo at Rudy Andal</author>
<date>
<month>March</month>
<day>16</day>
<year>2001</year>
</date>
<body>Ipinawalangsaysay na kahapon ni Justice Secretary Hernando Perez ang posibilidad na gawing testigo sa mga kaso laban kay dating Pangulong Joseph Estrada ang kaibigan nitong negosyanteng si William Gatchalian. Sinabi ni Perez na nawalan na siya ng gana kay Gatchalian kaya hindi na siya makikipag-usap muli rito para makakuha ng kaukulang impormasyon. Sinabi pa ni Perez na, nang kausapin niya si Gatchalian kamakailan, batid na niya na ayaw nitong tumestigo laban kay Estrada kaya hindi na niya ito pipilitin. Takda namang isampa ng Confederation of Unity, Recognition, and Advancement of Government Employees ang ika-13 kasong plunder laban kay Estrada at sa kanyang mga cronies, mga anak na sina San Juan Mayor Jinggoy Estrada at Jude Estrada, at kalaguyong si Guia Gomez. Nabatid din na sinuri na ng pulisya ang posibleng magiging selda ni Estrada sa centennial building ng Sandiganbayan sa Commonwealth Avenue, Quezon City. Ang sinasabing magiging selda ni Estrada ay may sukat na 8x3.5 metro na, rito, malaya siyang makikita ng mga guwardiya habang nakakulong. (Ulat nina Grace Amargo at Rudy Andal)</body>
<link>http://www.philstar.com/Article.aspx?articleId=126164&amp;publicationSubCategoryId=92</link>
</article>
<article>
<title>'Rose Bud' humingi ng proteksyon</title>
<author>Grace Amargo</author>
<date>
<month>March</month>
<day>16</day>
<year>2001</year>
</date>
<body>Hiniling kahapon sa Departmet of Justice ng dating undercover agent ng Presidential Anti-Organized Crime Task Force na si Mary Ong alyas Rose Bud na ipailalim siya sa witness protection program. Sinabi ni Ong kay Justice Secretary Hernando Perez na bigyan siya ng proteksyon dahil sa pagbubunyag niya sa mga katiwalian sa Philippine National Police noong panahon ng dati nitong hepeng si Panfilo Lacson na kasalukuyang kumakandidatong senador. Naunang idinawit ni Ong si Lacson at iba pang matataas na opisyal ng PNP sa mga kasong drug trafficking, kidnaping, wiretapping at carnapping. Binanggit pa ni Ong na, sa ngayon, nakakatanggap siya ng mga pagbabanta sa kanyang buhay o death threat. (Ulat ni Grace Amargo)</body>
<link>http://www.philstar.com/Article.aspx?articleId=126165&amp;publicationSubCategoryId=92</link>
</article>
<article>
<title>Special session ng Kongreso pinahahabaan</title>
<author>Doris Franche</author>
<date>
<month>March</month>
<day>16</day>
<year>2001</year>
</date>
<body>Inirekomenda kahapon ni Senador John Osme&amp;ntilde;a na dagdagan pa ang araw ng special session ng Kongreso na ipinatawag ni Pangulong Gloria Macapagal-Arroyo para mapagtibay ang isang batas na magtatakda ng rehistrasyon sa mga bagong botanteng kabataan. Sinabi ni Osme&amp;ntilde;a na kulang ang tatlong araw na sesyon na sisimulan sa Lunes para masusugan ang Omnibus Election Code at mabigyang-daan ang naturang rehistrasyon. Sinabi pa ni Osme&amp;ntilde;a na kulang ang tatlong araw dahil kailangan pang mag daos ng pampublikong pagdinig ang committee on constitutional amendments, revision of code and laws ng Senado. (Ulat ni Doris Franche)</body>
<link>http://www.philstar.com/Article.aspx?articleId=126166&amp;publicationSubCategoryId=92</link>
</article>
<article>
<title>Moratorium sa welga ipinababasura</title>
<author>Lilia Tolentino</author>
<date>
<month>March</month>
<day>16</day>
<year>2001</year>
</date>
<body>Tinutulan kahapon ng mga lider-manggagawa ang pagpapatuloy hanggang ngayon ng moratorium sa mga welga na naunang ipinatupad ng nagdaang administrasyon ng napatalsik na si dating Pangulong Joseph Estrada. Sa isang employment summit sa Malaca&amp;ntilde;ang na dinaluhan din ng mga kinatawan ng puhunan at ng pamahalaan, hiniling ni Trade Union Congress of the Philippines President Democrito Mendoza na ipawalambisa ang Department Order No. 1 ng Department of Labor and Employment na nagpapahintulot sa subcontracting. &amp;quot;Ito (welga) ang tanging sandatang nalalabi sa mga manggagawa laban sa pag-aabuso. Bigyan ninyo kami ng hustisya at magbibigay ang manggagawa ng kapayapaan sa industriya,&amp;quot; sabi pa ni Mendoza. Sa kanya namang talumpati sa summit, sinabi ni Pangulong Gloria Maca pagal-Arroyo na umaabot sa 3.5 milyon ang kasalukuyang bilang ng mga Pilipino na hindi makakita ng trabaho. May anim na milyong Pilipino rin ang na-ngangailangan ng dagdag na trabaho dahil hindi sila nasisiyahan sa kanilang kita. Sinabi ng Pangulo na, ngayong tumatatag na ang kalagayang pulitikal sa bansa, inaasahan niyang bubuti ang kalagayan ng empleyo. (Ulat ni Lilia Tolentino)</body>
<link>http://www.philstar.com/Article.aspx?articleId=126167&amp;publicationSubCategoryId=92</link>
</article>
<article>
<title>NDF, nagdeklara ng ceasefire</title>
<author>Rose Tamayo</author>
<date>
<month>March</month>
<day>16</day>
<year>2001</year>
</date>
<body>Nagdeklara kahapon ng ceasefire ang National Democratic Front na, ibig sabihin, hindi muna makikipagsagupa sa mga sundalo ng Armed Forces of the Philippines ang mga rebeldeng miyembro ng New Peoples Army ng Com munist Party of the Philippines. Magkakabisa ang ceasefire mula Marso 17 hanggang Abril 11 para mabigyang-daan ang pagpapalaya kay Major Noel Buan na bihag ng NPA, ayon sa punong negosyador ng NDF na si Luis Jalandoni mula sa isang pahayag mula sa kanyang base sa The Netherlands. Naunang ipinahinto ng pamahalaan ang opensiba ng militar laban sa NPA sa katimugang Tagalog para sa negosasyon sa pagpapalaya kay Buan. Kaugnay ng isinusulong na usapang pakikipagkapaya- paan sa NDF, sinabi kahapon ni Vice President at Foreign Affairs Secretary Teofisto Guingona Jr. na iniuurong na ng pamahalaang Pilipino ang kahilingan nito sa Dutch government na patalsikin sa The Netherlands si CPP founding chairman Jose Maria Sison at pabalikin ito sa Pilipinas. (Ulat ni Rose Tamayo)</body>
<link>http://www.philstar.com/Article.aspx?articleId=126168&amp;publicationSubCategoryId=92</link>
</article>
<article>
<title>5% umento sa gov't employees ok na kay GMA</title>
<author>Lilia Tolentino</author>
<date>
<month>March</month>
<day>16</day>
<year>2001</year>
</date>
<body>Tiniyak ni Pangulong Gloria Macapagal-Arroyo sa mga kawani ng pamahalaan na mabibigyan sila ng 5 porsiyentong taas sa sahod sa sandaling pagtibayin ng Kongreso ang ihaharap niyang supplemental budget sa isa pang special session na kanyang ipatatawag pagkaraan ng halalan sa Mayo 14. Inihayag ito kahapon ni Pangulong Gloria Macapagal-Arroyo sa kanyang talumpati kahapon sa ginanap na Employment Summit sa Heroes Hall ng Malaca&amp;ntilde;ang. Ang nakatakda na sanang 5% across-the-board na taas sa sahod ng tinatayang 1.2 milyong kawani ng gobyerno ay dapat sanang nagkabisa nitong Enero 2001 kung napagtibay ng Kongreso ang panukalang pambansang badyet para sa 2001. Dahil sa pagkabigo ng Kongreso na mapagtibay ang 2001 General Appropriations Act dahil sa pagkagahol sa panahon sanhi ng pagpapalit ng administrasyon ang operasyon ng pamahalaan ay nakabase sa pondong pinagtibay ng Kongreso para sa taong 2000. (Ulat ni Lilia Tolentino)</body>
<link>http://www.philstar.com/Article.aspx?articleId=126169&amp;publicationSubCategoryId=92</link>
</article>
<article>
<title>1 sa 10 Pinoy walang hanapbuhay</title>
<author>Marilou Rongalerios</author>
<date>
<month>March</month>
<day>16</day>
<year>2001</year>
</date>
<body>Marami ang nagugutom sa bansa dahil sa kawalan ng trabaho. Ito ang naging pahayag kahapon ni People Power Coalition (PPC) senatorial candidate at dating House Speaker Manuel Villar matapos mabunyag na isa sa sampung katao sa kabuuang work-force ng bansa ang walang trabaho o hanapbuhay. Ayon kay Villar, sa istatistika noong Oktubre 2000 ng National Statistics Office, 10.1 ang unemployment rate sa bansa na nangangahulugang 3.1 milyong Pilipino na nais magtrabaho ang walang mapasukan. &amp;quot;Ang ibig nitong sabihin, isa sa 10 nais mamasukan ay walang makitang hanapbuhay,&amp;quot; pahayag ng Las Pi&amp;ntilde;as solon. Dahil dito, naniniwala si Villar na kinakailangang pursigihin sa ngayon ng administrasyong Arroyo ang lehislaturang magtutulak upang mapasigla ang kalakalan sa bansa na magbibigay ng maraming trabaho para sa mga taong walang hanapbuhay. (Ulat ni Marilou Rongalerios)</body>
<link>http://www.philstar.com/Article.aspx?articleId=126170&amp;publicationSubCategoryId=92</link>
</article>
<article>
<title>3 frat members tiklo sa kidnap /slay ng 2 UP students</title>
<author>Joy Cantos</author>
<date>
<month>March</month>
<day>18</day>
<year>2001</year>
</date>
<body>Naaresto ng mga operatiba ng Philippine National Police-Criminal Investigation and Detection Group(PNP-CIDG) ang tatlong miyembro ng fraternity na kabilang sa limang suspek na itinuturong nasa likod ng pagdukot at pagpatay sa dalawang magkaibigang estudyante ng University of the Philippines(UP) Baguio City sa isinagawang operasyon sa nasabing lunsod kamakalawa. Iniharap kahapon sa pulong-balitaan nina Acting PNP Chief Director Leandro Mendoza at PNP-CIDG Director,Chief Supt.Nestorio Gualberto sa mga mamamahayag ang isa sa tatlong naarestong suspek. Ang mga ito ay nakilalang sina Ronald Domalina,18, habang ang dalawa ay sina Raymund Testado, 23, Adviser ng Samahang Ilocano Fraternity at itinuturong utak ng grupo at Bong Sison, 21, at nasa kostudya ng Baguio PNP. Ang mga nahuling suspek at dalawa pa nitong kasama na tinutugis ng mga awtoridad ay positibong itinuro ng mga saksing sina Job Calano, Christopher Ferrer at Jonathan Nabiten na responsable sa pagdukot at pagpatay sa magkaibigang Giancarlo Leung at Tihani Tingal na dinukot noong Marso 8 sa Laubach Road, Baguio City. Magugunita na humingi ng P2M ransom ang mga suspek sa pamilya ni Leung na nakatakda namang ibigay ng ina ng biktima sa itinakdang pay-off sa kahabaan ng Urdaneta at Villasis, Pangasinan national highway ngunit pinatay ang mga biktima bago itinapon sa magkahiwalay na lugar sa San Simon at Mexico, Pampanga noong nakalipas na Marso 11. Nauna nang napaulat na nagbigay ng P 1M ransom ang mga magulang ni Leung sa mga suspek subalit mahigit na P.1M lang umano ang nakarating sa mga ito na labis na ikinairitta kaya pinatay ang dalawang biktima. Ayon sa pahayag ng saksing si Calano sa mga tauhan ng 14th Regional CIDG na inatasan siya ng grupo ni Testado na manmanan ang mga lugar na pinupuntahan ni Leung na nagawa naman niya ng ilang beses. Ngunit ng isasama na siya sa pagplano ng pagpatay ay tumanggi ito dahil hindi kaya ng kanyang konsensiya na gawin ito. Nag-ugat umano ang alitan sa pagitan nina Testado at Leung na miyembro naman ng Beta Sigma Fraternity nang maltratuhin ng huli ang isa sa mga babae na miyembro ng fraternity ng una. Ang pagmamaltrato umano ni Leung sa babae na miyembro ng fraternity ni Testado ay ang pagpaso ng sigarilyo sa ibat-ibang bahagi ng katawan pati na ang ari nito. Hinalay pa umano ni Leung ang nasabing babae kaya ganoon na lamang ang matinding paghihiganti ng Samahang Ilocano Fraternity. Unang naaresto ng mga tauhan ni Gualberto si Domalina noong Marso 16 dakong ala 1:00 ng hapon at ipinagharap na ng kasong kidnapping aggravated by murder sa Municipal Trial Court ng Villasis, Pangasinan. Habang sina Testado at Sison ay nasa pangangalaga ni Police Regional Office-Cordillera Autonomous Region(PRO-CAR) P/Sr. Supt. Arturo Lomibao na naaresto matapos ang isinagawang surveillance operations sa mga tahanan nito sa Milton House, Baguio City. Maliban sa unang kasong isinampa sa mga suspek sasampahan din ito ng paglabag sa PD 1866 o illegal possession of firearms and ammunition matapos makumpiskahan ng mga bala at armas. (Ulat ni Joy Cantos)</body>
<link>http://www.philstar.com/Article.aspx?articleId=126171&amp;publicationSubCategoryId=92</link>
</article>
<article>
<title>7 PAOCTF agents sa Dacer case lumutang</title>
<author>Ellen Fernando</author>
<date>
<month>March</month>
<day>18</day>
<year>2001</year>
</date>
<body>Matapos ang isang buwang pananahimik lumutang kamakalawa ang pitong ahente ng Presidential Anti-Organized Crime Task Force (PAOCTF) na umanoy sangkot sa Bubby Dacer kidnapping pero hindi sa tanggapan ng National Bureau of Investigation (NBI) na nagpadala sa kanila ng subpoena kundi sa media sila nagbigay ng pahayag. Sa panayam ng ABS-CBN sa pitong PAOCTF na nakilalalang sina Inspectors Wilson Perdido, Dionisio Bonoy,SPO4 Willy Nuas, SPO2 Goercito Cagnayo, SPO1 Adelaido Celarco, PO3 Roco Matic at Edmund Gacuti,pinabulaanan ng mga ito na nagkaroon sila ng partisipasyon sa pagdukot sa kilalang PR Man at sa driver nitong si Emmanuel Corbito noong nakalipas na Nobyembre 24. Ayon naman sa testigo na kabilang ang isang SPO3 Marino Soberano na kasama ng pito na sumalakay sa isang bahay sa Sun Valley Subdivision malapit sa bahay ni Dacer at ito rin umano ay itinuturong nakitang dumukot kina Dacer at Corbito. Nanawagan ang pitong PAOCTF na maghinay-hinay ang NBI sa pagbibigay ng mga pahayag sa media na nagiging dahilan para umano sila madiin sa nasabing pagkawala ni Dacer. Ayon naman kay NBI Director Reynaldo Wycoco na malakas ang kanilang paniwala na may kinalaman si Soberano sa nasabing kaso dahil sa pagdidiin ng kanilang saksi. (Ulat ni Ellen Fernando)</body>
<link>http://www.philstar.com/Article.aspx?articleId=126172&amp;publicationSubCategoryId=92</link>
</article>
<article>
<title>911 rescue system mungkahi ni Speaker Belmonte</title>
<author>Malou Rongalerios</author>
<date>
<month>March</month>
<day>18</day>
<year>2001</year>
</date>
<body>Kung nagagawa umano dito sa Pilipinas na makapagpatawag ng maraming bilang ng tao sa pamamagitan lamang ng text messages upang manawagan sa pagpapatalsik ng isang Presidente, maaari din itong gawin sa mga emergency cases. Ito ang sinabi kahapon ni Speaker Feliciano Belmonte,kasabay ang panukalang paglulunsad ng &amp;quot;911&amp;quot; isang sistemang ginagamit sa Estados Unidos. Mas mabilis umanong matutugunan ang mga emergency sa Metro Manila at kalapit na probinsiya sa pamamagitan lamang nang paggamit ng telepono. Ang kinakailangan na lamang umano ngayon ay pag-aralan ang sistema na ang 911 ay ilalaan lamang sa emergency use ng publiko. Dapat magkaroon ng link ang nasabing numero sa lahat ng police at hospital rescue teams para agad makaresponde kapag may nangangailangan ng tulong. Balak ni Belmonte na ang Quezon City ay isang magandang lugar para itayo ang 911 rescue system dahil sa maraming residente dito ang may sariling telepono. (Ulat ni Malou Rongalerios)</body>
<link>http://www.philstar.com/Article.aspx?articleId=126173&amp;publicationSubCategoryId=92</link>
</article>
<article>
<title>Debateng hamon ng PnM, inismol nina Arroyo at Chato</title>
<author>Malou Rongalerios</author>
<date>
<month>March</month>
<day>18</day>
<year>2001</year>
</date>
<body>&amp;quot;Hindi namin iyan papatulan.They&amp;acirc;€™re not worth answering!&amp;quot; Ito ang naging sagot nina senatorial bet Joker Arroyo at Liwayway Vinzon Chato ng People Power Coalition sa hamon ng debate ng Puwersa ng Masa(PnM) upang mapag-usapan ang umano&amp;acirc;€™y plata porma de gobyerno ng dalawang partido. Ayon kay Arroyo &amp;quot;There are not worth answering&amp;quot;, hindi nila papatulan ang hamon dahil ito ay walang katuturan at pag-aaksaya lamang ng panahon at kung plata porma de gobyerno lamang ang pag-uusapan bakit kailangan pa ang debate. &amp;quot;Halata lamang na naghahanap lamang ng publisidad ang oposisyon para sila ay pag-usapan, ang maganda ay ilapit na lamang natin sa taong bayan at ipaliwanag sa kanila ang ating plata porma&amp;quot; ani Arroyo. Samantala sinabi naman ni Chato na isa lamang ang isyu na dapat sagutin ng oposisyon. Ito ay kung sino ba ang mga kasama sa katiwalian at sino ba ang nasa tama. Matatandaan na magkasunod na hinamon nina PnM senatorial candidates Dong Puno at Eduardo Angara ng debate ang PPC. (Ulat ni Malou Rongalerios)</body>
<link>http://www.philstar.com/Article.aspx?articleId=126174&amp;publicationSubCategoryId=92</link>
</article>
<article>
<title>Reyes sa DND Sec. di hinaharang - Ermita</title>
<author>Lilia Tolentino</author>
<date>
<month>March</month>
<day>18</day>
<year>2001</year>
</date>
<body>Wala umanong basehan ang mga haka-haka na hinaharang ni Acting Defense Secretary Eduardo Ermita ang paghirang ng Pangulong Gloria Macapagal-Arroyo sa nagretiro nang si AFP Chief of Staff Gen.Angelo Reyes para maitalaga bilang Defense Secretary. Ito ang mariing pahayag ni Ermita sa mga akusasyon na kabilang umano siya sa tatlong humaharang kay Reyes para maging permanenteng Defense Chief. Ipinaliwanag ni Ermita na ang ganitong hindi kanais-nais na paghaharang ng appointment ay isang bagay na hindi niya magagawa dahil Presidente lamang ang may kapangyarihan na makapagtalaga sa puwesto ng miyembro ng kanyang gabinete. (Ulat ni Lilia Tolentino)</body>
<link>http://www.philstar.com/Article.aspx?articleId=126175&amp;publicationSubCategoryId=92</link>
</article>
<article>
<title>Malaca&amp;ntilde;ang Garden bubuksan sa publiko</title>
<author>Lilia Tolentino</author>
<date>
<month>March</month>
<day>18</day>
<year>2001</year>
</date>
<body>Ngayong umaga at bawat linggo ay bubuksan ni Pangulong Gloria Macapagal-Arroyo ang Malaca&amp;ntilde;ang Garden para sa mga bata at miyembro ng barangay para dito sila mag-jogging at mamasyal. Ang paanyaya ay ginawa kahapon ng Pangulo nang imbitahan niya ang mga opisyal ng barangay malapit sa Malaca&amp;ntilde;ang para makasalo niya sa almusal. &amp;quot;Hindi na ninyo kailangang mamasyal pa sa Luneta minsan isang linggo para doon mag-jogging dahil puwede naman ninyong gawin dito sa hardin na malapit pa sa inyong mga tahanan&amp;quot; anang Pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=126176&amp;publicationSubCategoryId=92</link>
</article>
<article>
<title>Villanaueva, nanumpa bilang bagong chief of staff ng AFP</title>
<author>Joy Cantos</author>
<date>
<month>March</month>
<day>18</day>
<year>2001</year>
</date>
<body>Pormal ng nanumpa kahapon at nakamtan ang ika-apat na estrelya ni Gen. Diomedio Villanueva,ang tinaguriang beterano ng digmaan sa Mindanao bilang ika-28 Chief of Staff ng Armed Forces of the Philippines (AFP) kapalit ng nagretirong si Gen. Angelo Reyes. Sa isang seremonya sa Camp Aguinaldo na dinaluhan ni Pangulong Gloria Macapagal-Arroyo, bilang panauhing pandangal pormal na isinalin ni Reyes ang kapangyarihan kay Villanueva. Si Villanueva ang napili ng Malaca&amp;ntilde;ang sa puwesto sa kabila ng mahigpit na tunggalian sa pagitan ng pitong heneral ng AFP kabilang na sina AFP Vice Chief of Staff Lt. Gen. Jose Calimlim at Marine Lt.Gen. Edgardo Espinosa na mahigpit na kakumpitensiya sa posisyon. Isa umanong malaking hamon sa bagong Chief of Staff na pamunuan ang may 113,000 malakas na puwersa ng militar at resolbahin ang anomalya at kontrobersiyang gumagambala kasabay ng pagpapatupad ng reporma sa buong sandatahang lakas. (Ulat ni Joy Cantos)</body>
<link>http://www.philstar.com/Article.aspx?articleId=126177&amp;publicationSubCategoryId=92</link>
</article>
<article>
<title>Kasong plunder laban kay Erap dinagdagan</title>
<author>Grace Amargo</author>
<date>
<month>March</month>
<day>17</day>
<year>2001</year>
</date>
<body>Muli na namang nadagdagan ang kasong plunder na kinakaharap ni dating Pangulong Joseph Estrada makaraang ihain ito kahapon ng tatlong grupo ng abogado dahil sa sinasabing pagkamkam niya ng P3.3 bilyong itinago sa Jose Velarde account sa Equitable-PCI Bank. Kabilang sa nagsampa ng bagong kasong plunder ang Concerned Lawyers for Erap&amp;acirc;€™s Abrupt Resignation, Caucus of Lawyers for Moral and Effective Leadership at United Solicitors for Truth and Estrada&amp;acirc;€™s Resignation na humiling sa Ombudsman na magsagawa ng preliminary investigation at sampahan agad si Estrada ng kasong kriminal sa Sandiganbayan. Sinabi ni CLEAR Spokesperson Leonard de Vera na sapat na ang nilalaman ng &amp;quot;Jose Velarde account&amp;quot; na kabilang sa kontrobersyal na pangalawang envelop para patunayan na sinamantala ni Estrada ang ekonomiya ng bansa. Sinabi sa reklamo na piso lang ang laman ng Jose Velarde account nang buksan ito noong Agosto 26, 1999. Pagkaraan ng isang araw, nagkaroon na ito ng P81 milyong deposito at, pagkaraan pa ng 15 buwan, lumobo ito sa P3.3 bilyon. (Ulat ni Grace Amargo)</body>
<link>http://www.philstar.com/Article.aspx?articleId=126178&amp;publicationSubCategoryId=92</link>
</article>
<article>
<title>Quorom sa special session tiniyak ni Nene; Miriam binira</title>
<author>Doris Franche at Malou Rongalerios</author>
<date>
<month>March</month>
<day>17</day>
<year>2001</year>
</date>
<body>Tiniyak kahapon ni Senate President Aquilino Pimentel Jr. na magkakaroon ng quorum sa special session ng Senado sa Lunes para talakayin ang special registration ng apat na milyong botanteng Pilipino. Sinabi ni Pimentel na isang pananakot lamang ang pahayag ni Senador Miriam Defensor-Santiago na iboboykot nito at ng ibang oposisyong senador ang sesyon para hindi magkaroon ng quorum. Ayon naman kay People Power Coalition Spokesperson Dodi Limcaoco, nawawala na naman umano si Santiago sa sarili nito. Sinabi ni Limcaoco na halatang desperado na ang kampo ni Santiago kaya kung anu-anong pagbabanta na lamang ang ipinalalabas nito. &amp;igrave;Alalahanin niya, 11 senador ang naging dahilan upang masimulan ang People Power II. Tapos, may plano na naman silang magbanta. Nagpapatawa na sila,&amp;icirc; sabi pa ni Limcaoco. Kung sakali, ayon kay Limcaoco, ang planong boykot ay maiging hudyat pa ng 13-0 boto pabor sa mga kandidato ng administrasyon. Sinabi naman ni Pimentel na hindi maaaring pilitin ang sinumang mambabatas na dumalo sa special session pero pinaalalahanan niya ang mga ito na tungkulin nilang talakayin ang anumang panukalang-batas. Binanggit pa ni Pimentel na 12 senador na ang nagtiyak na dadalo sila sa sesyon kaya hindi siya nababahala na hindi matatalakay ang naturang isyu. Samantala, muling ginamit ng pamunuan ng House of Representatives ang tinatawag na telephone brigade para masabihan ang lahat ng miyembro nito na dumalo sa special session sa Lunes. Sinabi ni House secretary-general Roberto Nazareno na maraming kongresista ang kumumpirmang dadalo sila sa sesyon kaya malaki ang posibilidad na mabuo ang quorum. Hinikayat din ni dating Speaker Manuel Villar ang kanyang mga kasamahan sa Kongreso na dumalo sa sesyon para matiyak ang tagumpay nito. Idiniin ni Villar na ito lang ang paraan para makaboto ang mga kabataang nabigong makapagrehistro sa Commission on Elections. (Ulat nina Doris Franche at Malou Rongalerios)</body>
<link>http://www.philstar.com/Article.aspx?articleId=126179&amp;publicationSubCategoryId=92</link>
</article>
<article>
<title>Mga OFW, umunlad sa tulong-pangkabuhayan ng OWWA</title>
<author>Rose Tamayo</author>
<date>
<month>March</month>
<day>17</day>
<year>2001</year>
</date>
<body>Maraming mga Pilipino ang naghahanapbuhay sa ibang bansa sa hangad na mapaunlad ang kanilang kalagayang ekonomiya sa Pilipinas. Bunga nito, sinisikap ng Overseas Workers Welfare Administration na mapagkalooban ng tulong-pangkabuhayan ang mga overseas Filipino worker at kanilang pamilya upang makaagapay sa kanilang mga pangangailangan. Ayon kay OWWA administrator Eli N. Gardiner na ang expanded livelihood development program ng kanilang ahensiya ay nagpapahiram ng pang-unang kapital para sa mga OFW o dating OFW na nais magtayo ng sariling negosyo o nangangailangan ng dagdag na puhunan para sa kanilang umiiral na negosyo. (Ulat ni Rose Tamayo)</body>
<link>http://www.philstar.com/Article.aspx?articleId=126180&amp;publicationSubCategoryId=92</link>
</article>
<article>
<title>1,000 Pinay sex slave sa Malaysia</title>
<author>Rose Tamayo at Butch Quejada</author>
<date>
<month>March</month>
<day>17</day>
<year>2001</year>
</date>
<body>Mahigit 1,000 Pilipina ang kasalukuyang nasa kamay umano ng isang white slavery syndicate sa Malaysia at takdang sagipin ng pinagsanib na puwersa ng Armed Forces of the Philippines, Department of Foreign Affairs at sa pakikipagtulungan ng ilang ahensya ng pamahalaan at ng Malaysia. Ito ang nabatid kay Atty. Raul Dado ng Office of Legal Assistance for Migrant Workers Affairs at ng embahada ng Pilipinas sa Kuala Lumpur. Nabatid sa isang liham ni OLAMWA Undersecretary Dr. Benjamin Domingo kay Vice President at DFA Secretary Teofisto Guingona Jr. na biktima ng mga illegal recruiter ang naturang kababaihan na ipinuslit palabas ng Pilipinas sa pamamagitan ng karagatan ng Zamboanga City patungong Malaysia. Pawang mga tinedyer ang karamihan umano sa mga biktima at isinadlak sa iba&amp;acirc;€™t ibang bahay-aliwan sa Labuan sa naturang bansa. Sinabi ni Domingo na nabunyag lang sa mga kinauukulan ang naturang suliranin nang dalawa sa mga biktimang kabataan ang nakatakas noong nakaraang linggo sakay ng inupahan nilang bangka patungo sa Zamboanga. Isinumbong ng dalawang kabataan ang kanilang karanasan sa isang miyembro ng media sa Zamboanga na siya namang tumawag sa DFA hinggil sa naturang kaso. Ayon sa nakatakas na mga biktima, dinala sila ng illegal recruiter sa Malaysia at ibinenta sa mga prostitution den doon. Sinasabi sa dokumentadong ulat ng DFA na puwersahang ibinenta ang katawan ng mga biktima bukod sa ginagawa sa kanilang pambubugbog at mental torture. Naunang iniulat na nawawala ang mga biktima. Dahil sa kahilingan ng mga magulang ng mga biktima, isang contingency plan ang binuo para sagipin ang naturang mga babae. Samantala, ibinunyag kahapon ng isa sa 15 kabataang Pinay na nakatakas sa prostitution den sa West Africa na marami pa umanong Pilipina na nakakulong at sapilitang ginagawang sex slave sa iba&amp;acirc;€™t ibang fun houses ng nasabing bansa. Ang pagbubunyag ay ginawa ni Marlyn Barazona, 19-anyos sa mga imbestigador ng Bureau of Immigration (NBI) at National Bureau of Investigation (NBI) sa Ninoy Aquino International Airport (NAIA). Si Barazona, kasama ang mga Pinay na sina Agnes Gamboa, Sylvia Sandrino, Marilou Macaspac, Annalyn Magallon, Amor Asedillo, Grace Fernandez, Rosalie Roma, Rubina Tapnio, Anilyn Rabutazo, Gina Plomo, Rosalia Recto, Marivec Esquillo, Joselyn Mariano at Mary Ann Fabian ay nakatakas mula sa mala-impiyernong bahay aliwan sa Abidjan ng naturang lugar. Ayon kay Tom Natividad, NAIA-BI Special Assistant to the Commissioner, ang mga biktima ay dumating sa arrival area ng premier airport dakong alas-6:00 ng gabi lulan ng Air France flight AF-162 mula Paris. (Ulat nina Rose Tamayo at Butch Quejada)</body>
<link>http://www.philstar.com/Article.aspx?articleId=126181&amp;publicationSubCategoryId=92</link>
</article>
<article>
<title>Suspek sa Feliciano rape-slay susuko ?</title>
<author>Lordeth Bonilla at Ellen Fernando</author>
<date>
<month>March</month>
<day>17</day>
<year>2001</year>
</date>
<body>Susuko na umano ang isa sa apat na suspek na nanggahasa at pumatay kay La Salle graduate Claudine Mabelle Feliciano sa Para&amp;ntilde;aque City dahil nakukunsiyensiya na sila. Ito ang nabatid kahapon kay Para&amp;ntilde;aque Police Chief Supt. Ronald Estilles makaraang makatanggap siya ng impormasyon na handa nang sumuko sa pulisya ang isa sa mga salarin. Sinasabi umano ng naturang suspek na labis siyang binabagabag ng kanyang kunsiyensiya sa ginawa nilang krimen. Nasa impluwensiya umano ng bawal na gamot ang mga suspek nang pagsamantalahan at patayin nila si Feliciano noong Marso 10. Sa isa namang pulong-balitaan kahapon, kinumpirma ng National Bureau of Investigation na mga miyembro ng mayayamang pamilya sa Ayala-Alabang at mahihilig sa nightlife ang mga suspek. May lead na rin ang NBI sa kanilang kinaroroonan. Sinasabi pa sa impormasyong nakalap ng NBI na hindi kasapi ng anumang sindikato sa Metro Manila ang mga suspek kundi nag-trip lang sa kanilang ginagawa na, rito, nakainom sila at lango sa droga nang isagawa ang pagkidnap at pagpatay kay Feliciano. Hinihinala ng NBI na babae ang isa sa mga suspek dahil sa stocking na ipinanggapos sa kamay ni Feliciano nang matagpuan itong patay at hubot hubad sa isang creek sa Para&amp;ntilde;aque. Lumitaw din sa autopsy report na ang naturang stocking din ang ginamit sa pagsakal sa dalaga. Nabatid sa ina ni Feliciano na si Carmelita Villasis na hindi nagsusuot ng stocking ang kanyang anak. (Ulat nina Lordeth Bonilla at Ellen Fernando)</body>
<link>http://www.philstar.com/Article.aspx?articleId=126182&amp;publicationSubCategoryId=92</link>
</article>
<article>
<title>Patrol 117, inilunsad ni GMA</title>
<author>Lilia Tolentino</author>
<date>
<month>March</month>
<day>17</day>
<year>2001</year>
</date>
<body>Inilunsad kahapon nina Pangulong Gloria Macapagal-Arroyo at Interior and Local Government Secretary Joey Lina ang Patrol 117 na aktibong nagsasangkot sa mga barangay sa pagsugpo sa krimen. Sa pormal na paghahayag ng programa sa simpleng seremonya sa Malaca&amp;ntilde;ang, sinabi ng Pangulo na kinakatawan ng Patrol 117 ang pagnanais ng kanyang administrasyon na masiglang lumahok ang mamamayan sa pagsugpo ng krimen at pagtiyak ng kaligtasan ng publiko para maisulong ang pag-unlad ng bansa. Mula sa kasalukuyang 10 community telephone booth na itinatag sa Metro Manila para maireport ng mamamayan ang mga nagaganap o posibleng krimen sa kanilang lugar, magtatatag pa ng dagdag na 500 telephone booth sa mga istratehikong lugar. Sinabi ni Lina na puwedeng ireport ng mamamayan sa Patrol 117 ang mga pang-aabuso sa bata, pagtutulak ng droga, iligal na sugal at kahit ang mga hindi nakokolektang basura. Tatanggap din ito ng mga tawag hinggil sa sunog, traffic accident, baha at ibang kalamidad. (Ulat ni Lilia Tolentino)</body>
<link>http://www.philstar.com/Article.aspx?articleId=126183&amp;publicationSubCategoryId=92</link>
</article>
<article>
<title>RP binalaan ng China</title>
<author>Lilia Tolentino</author>
<date>
<month>March</month>
<day>21</day>
<year>2001</year>
</date>
<body>Binalaan kahapon ng China ang Pilipinas na huwag umakyat o sumakay sa mga barkong Intsik na nangingisda sa Scarborough Shoal sa South China Sea bagaman nangako ang naturang bansa na iimbestigahan nito ang mga iligal na pangingisda sa naturang lugar. Ginawa ng China ang pahayag kasunod ng pagtaboy kamakailan ng Philippine Navy sa 10 barkong Intsik na nakumpiskahan ng mga taklobo at dinamita sa Scarborough Shoal. (Ulat ni Lilia Tolentino)</body>
<link>http://www.philstar.com/Article.aspx?articleId=126184&amp;publicationSubCategoryId=92</link>
</article>
<article>
<title>Masa nililigawan ni GMA</title>
<author>Ely Saludar</author>
<date>
<month>March</month>
<day>19</day>
<year>2001</year>
</date>
<body>Patuloy na gumagawa ng hakbang si Pangulong Gloria Macapagal-Arroyo para mapalapit sa kanya ang masa o mahihirap na mamamayan na naunang sandigan ni dating Pangulong Joseph Estrada. Pormal ding binuksan kahapon ng Pangulo ang Malaca&amp;ntilde;ang garden bilang pasyalan ng publiko tuwing Linggo. Bukod sa pasyalan, inimbitahang magbigay ng aliw dito ang Bayanihan Philippine Folk Dance Company. Nakipagsayawan din ang Pangulo at si First Gentleman Mike Arroyo sa mga Bayanihan dancer kasama ang ibang bata na dumalo sa okasyon. Nauna rito, inilunsad ng Pangulo ang pakikipagdayalogo sa mga mahihirap na mamamayan na humihingi ng tulong sa Malaca&amp;ntilde;ang lalo na sa Presidential Action Center. (Ulat ni Ely Saludar)</body>
<link>http://www.philstar.com/Article.aspx?articleId=126185&amp;publicationSubCategoryId=92</link>
</article>
<article>
<title>Special session ngayon ng kongreso</title>
<author>Malou Rongalerios</author>
<date>
<month>March</month>
<day>19</day>
<year>2001</year>
</date>
<body>Sisimulan ngayong Lunes ng Kongreso ang tatlong araw na espesyal na sesyon na ipinatawag ni Pangulong Gloria Macapagal-Arroyo para mapahintulutang makapagparehistro ang mga Pilipino na sasapit na sa gulang na 18-anyos sa Mayo 14, 2001 o bago sumapit ang petsang ito. Sinabi ni Speaker Feliciano Belmonte na nais din ng Pangulo na mapayagan ang mga kuwalipikadong botante na nabigong makapagparehistro. &amp;quot;Labag sa Konstistusyon kung ang mga nasa edad na 18 taong gulang lang ang papayagan at hindi naman papayagang makapagparehistro yaong mga kuwalipikado pero hindi pa nakalista,&amp;quot; sabi pa ni Belmonte. (Ulat ni Malou Rongalerios)</body>
<link>http://www.philstar.com/Article.aspx?articleId=126186&amp;publicationSubCategoryId=92</link>
</article>
<article>
<title>Puwersa ng Masa, inabot daw ng karma</title>
<author>Joy Cantos</author>
<date>
<month>March</month>
<day>19</day>
<year>2001</year>
</date>
<body>Sinabi ni People Power Coalition senatorial candidate Wigberto Ta&amp;ntilde;ada na na-&amp;quot;karma&amp;quot; umano ang mga organizer ng Puwersa ng Masa nang mapahiya ang mga pinakawalan nitong &amp;quot;infiltrator&amp;quot; sa rally ng administrasyon sa Davao City kamakailan. Sinabi ni Ta&amp;ntilde;ada na hindi naging epektibo ang 50 infiltrator na ipinakalat ng PnM para guluhin ang rally ng PPC dahil dinumog pa rin ito 30,000 tagasuporta nito ang campaign sortie ng mga kandidato ng administrasyon. Sinabi pa ni Tanada na tinangkang manakit at manggulo ng mga Erap supporter sa naturang rally pero hindi nagtagumpay dahil sa takot sa dami ng tagasuporta ng PPC. &amp;quot;Ganyan din naman ang nangyari sa rally sa Mendiola noong araw na patalsikin si Erap Estrada sa Malacanang. Naobligang umuwi ang mga Erap supporter nang may kalahating milyon ang sumugod sa Malaca&amp;ntilde;ang,&amp;quot; sabi ni Ta&amp;ntilde;ada. (Ulat ni Joy Cantos)</body>
<link>http://www.philstar.com/Article.aspx?articleId=126187&amp;publicationSubCategoryId=92</link>
</article>
<article>
<title>10 barkong intsik itinaboy sa Shoal</title>
<author>Joy Cantos</author>
<date>
<month>March</month>
<day>19</day>
<year>2001</year>
</date>
<body>Nasabat ng pinagsanib na puwersa ng Navy at Coast Guard ang 10 barkong Intsik habang iligal na nangingisda ang mga ito sa pinag-aagawang teritoryo ng Scarborough Shoal sa South China Sea kahapon. Sinasabi sa ulat ni Navy Chief Rear Admiral Victorino Hingco na nakumpiska rin nila sa mga dayuhang sasakyan ang ibat ibang uri ng isda, 50 shell ng taklobo, ilang sako ng laman ng taklobo, cyanide powder, dinamita at mga blasting caps na pinaniniwalaang ginagamit ng mga mangingisdang Intsik sa iligal na aktibidad. Nakadaong umano sa Scarborough Shoal ang mga barko nang matunton hanggang sa maitaboy ng mga tauhan ng Navy at Coast Guard. Walang inaresto sa mga lulan ng mga barko. (Ulat ni Joy Cantos)</body>
<link>http://www.philstar.com/Article.aspx?articleId=126188&amp;publicationSubCategoryId=92</link>
</article>
<article>
<title>Gordon, inutusang ayusin ang gulo sa DOT</title>
<author>Ely Saludar</author>
<date>
<month>March</month>
<day>19</day>
<year>2001</year>
</date>
<body>Inatasan kahapon ng Malaca&amp;ntilde;ang si Tourism Secretary Richard Gordon na agad magsagawa ng dayalogo sa mga empleyado ng Department of Tourism (DOT). Ito ay matapos na makabangga ng kalihim ang DOT Employees Association (DOTEA) dahil sa umanoy pagiging arogante at bastos ni Gordon. &amp;quot;Hindi na kailangang pang makialam diyan ang Malaca&amp;ntilde;ang. May direktiba na kay Gordon para ito makipagdayalogo sa mga empleyado,&amp;quot; pahayag ni Press Undersecretary Roberto Capco. Sinabi ng Malaca&amp;ntilde;ang na mismong si Gordon lamang ang dapat na magresolba sa nasabing problema sa pamamagitan ng pakikipagdayalogo sa mga empleyado. Nauna rito, binatikos ng mga empleyado ng DOT ang umanoy pagiging bastos at diktador ni Gordon sa nasabing kagawaran na humantong upang manawagan ang mga manggagawa na magbitiw na ang kalihim. (Ulat ni Ely Saludar)</body>
<link>http://www.philstar.com/Article.aspx?articleId=126189&amp;publicationSubCategoryId=92</link>
</article>
<article>
<title>100 Yakuza members inilagay sa blacklist</title>
<author>Butch Quejada</author>
<date>
<month>March</month>
<day>19</day>
<year>2001</year>
</date>
<body>Humigit kumulang sa 100 miyembro ng kilabot na grupong Japanese Mafia ang ngayon ang inilagay sa blacklist ng mga awtoridad ng Bureau of Immigration sa Ninoy Aquino International Airport (BI-NAIA) at hindi pahihintulutang makapasok ng bansa. Ang mga Yakuza na tinuturing na isang gangster group sa kanilang bansa ay nagtutungo sa Pilipinas para mangalap ng magagandang Pilipina sa pamamagitan ng mga local promotion na kanilang kontak ay palalabasin nila itong mga dancers at singers bilang entertainers doon. Subalit pag nasa Japan na ang mga Pilipinang entertainers ay sapilitan na umanong gagawing prostitute ng mga among Yakuza sanhi ng pangangailangan ng salapi ng kanilang pamilya at kanilang sarili. Sanhi ng mga reklamo na nakakarating kay BI Commissioner Andrea Domingo ay kanyang ipinag-utos sa kanyang mga tauhan sa NAIA na maging alerto ang mga ito sa Yakuza na pumapasok sa Pilipinas. Kaugnay nito, nagbunga ang pagbabantay ng mga ahente ng BI-NAIA nang masakote ang pitong Yakuza gang leader na hinihinalang mga recruiters ng mga magagandang Pilipina entertainers na dadalhin sa Japan. Kinilala ni Tom Natividad, BI-NAIA Special Asst. to the Commissioner, ang mga nasakoteng Yakuza leaders na sina Kanda Kasuhiro, Kiichi Kobayashi, Hideo Yamada, Nobuhiko Hayashi, Hiruyoki Miyasaka, Keita Tanaka at Keiju Dobashi. (Ulat ni Butch Quejada)</body>
<link>http://www.philstar.com/Article.aspx?articleId=126190&amp;publicationSubCategoryId=92</link>
</article>
<article>
<title>9 seamen ng lumubog na barko dumating na!</title>
<author>Butch Quejada</author>
<date>
<month>March</month>
<day>19</day>
<year>2001</year>
</date>
<body>Siyam na mangingisdang pinoy na crew members ng lumubog na MV Pahe-6 Fishing vessel sa karagatan ng Indonesia noong Marso 6 ang dumating kahapon sa Ninoy Aquino International Airport (NAIA). Ang siyam na mandaragat ay kinilala ni Maximo So, Senior Intelligence Officer ng BI sa NAIA na sina Rodrigo Lucio, Rogelio Ruta, Arnold Mansanes, Ray Laurino, Fernando de Guzman, Rommel Balambot, Eddie Jadraque, Rodgin Hubahib at Eduardo Samano. Silay dumating sakay ng magkakahiwalay na flight ng Cathay Pacific Airways buhat sa bansang Indonesia via Hong Kong. Batay sa kanilang salaysay kina Pedro Labingdalawa Jr., BI investigator, Rose Perez at Jonathan Orrosco ng Monitoring and Enforcement Unit, ang siyam ay nangingisda sa laot ng Sulu Sea nang silay makaenkuwentro ng malakas na hangin na may kasamang malalaking alon na naging sahi ng kanilang pagkakapadpad sa karagatan ng Indonesia. (Ulat ni Butch Quejada)</body>
<link>http://www.philstar.com/Article.aspx?articleId=126191&amp;publicationSubCategoryId=92</link>
</article>
<article>
<title>Rapist-killer ni Claudine nakunan ng video</title>
<author>Lordeth Bonilla at Joy Cantos</author>
<date>
<month>March</month>
<day>19</day>
<year>2001</year>
</date>
<body>Hawak na ng Paranaque Police ang isang video camera na posibleng susi para malutas ang kaso ng panggagahasa at pagpatay sa De La Salle graduate na si Claudine Mabelle Feliciano. Ito ang nabatid kahapon sa isang mapagkakatiwalaang impormante na nagsabing nasa kamay na ni Para&amp;ntilde;aque Police Chief Supt. Ronald Estilles ang hidden video camera ng Ayala Alabang Town Center sa Muntinlupa City. Posibleng nakunan umano ng video si Feliciano at ang mga tao na nasa paligid niya habang nasa loob siya ng naturang shopping mall bago siya dinukot at pinagsamantalahan ng mga suspek noong gabi ng Marso 10. Maaari umanong tumugma sa cartographic sketch ng mga suspek ang mukha ng sinumang nasa paligid ni Feliciano nang gabing iyon. Hinihinala ng pulisya na matagal nang minamanmanan ng mga suspek ang dalaga bago nila isinagawa ang krimen. Samantala, pinaniniwalaang malapit nang malutas ang naturang kaso matapos matukoy ng pulisya ang mga suspek. &amp;quot;Anumang araw mula ngayon ay madadakip na ang mga gumahasa at pumatay kay Feliciano. Nabatid namin na mula sila sa mayayamang angkan,&amp;quot; sabi ni Supt. Rodrigo de Gracia, tagapagsalita ng Philippine National Police. Sinabi pa ni de Gracia na nakikipag-ugnayan na ang PNP sa Bureau of Immigration para mapigilang makalabas ng bansa ang apat na suspek. Matatandaang noong Marso 10, nawala ang 21-anyos na si Feliciano makaraang mamasyal sa Ayala-Alabang Town Center. Natagpuan kinabukasan ang hubot hubad na bangkay ng dalaga sa isang creek sa Para&amp;ntilde;aque. (Ulat nina Lordeth Bonilla at Joy Cantos)</body>
<link>http://www.philstar.com/Article.aspx?articleId=126192&amp;publicationSubCategoryId=92</link>
</article>
<article>
<title>AFP officers nagretiro dahil sa factionalism</title>
<author>Joy Cantos</author>
<date>
<month>March</month>
<day>19</day>
<year>2001</year>
</date>
<body>Ilang matataas na opisyal ng militar ang nagdesisyong magretiro dahil umano sa paksyonalismo na bunsod ng pulitika sa Armed Forces of the Philippines. Si Air Force Deputy Chief Maj. Gen. Adelberto Yap ay pinili ang maaagang pagreretiro nitong Marso 15 o limang buwan bago sumapit ang opisyal niyang pagreretiro sa serbisyo na nakatakda sa Agosto 15. Nauna nang nagbabala si Senador Rodolfo Biazon na, kung hahaluan ng pulitika ang pagtatalaga at pagtatanggal ng mga opisyal ng AFP, malamang magkaroon ng demoralisasyon sa ng militar. Nagpasya rin si AFP Vice Chief of Staff Lt. Gen. Jose Calimlim na magretiro nang maaga bago sumapit ang Nobyembre 29, 2001 na naunang itinakdang opisyal na pamamaalam niya sa serbisyo. Sinabi ni Calimlim sa isang panayam na nais niyang bigyan ng pagkakataon ang mga mas batang opisyal na umunlad at para malayang makapag-organisa sa militar ang bagong hepe ng AFP na si Gen. Diomedio Villanueva na kanyang mistah. Taliwas sa naunang napaulat na magreretiro si Calimlim bunga ng pagkakabulgar sa kontrobersyal na multi-milyong anomalya sa AFP, nakiusap si Calimlim na huwag idawit ang kanyang pangalan dahil wala naman siyang kinalaman dito. Idiniin ni Calimlim na hindi siya maaaring masangkot sa kontrobersya dahil siya mismo ang pinuno ng Office of the Ethical Standars and Public Accountability sa kapasidad niya bilang vice chief of staff ng AFP. Nauna nang nagdesisyong lumisan sa serbisyo nang maaga ang kontrobersyal na si Marines Lt. Gen. Eduardo Espinosa na unang mataas na opisyal ng militar na kumalas ng suporta sa pinatalsik na si dating Pangulong Joseph Estrada. &amp;quot;Magulo, maraming intriga. Sinuman ay sinisira,&amp;quot; sabi ng isang mataas na opisyal ng militar na tumangging magpabanggit ng pangalan. Sinasabi naman ng mga tagasuporta ni Espinosa na babakantihin nito ang pagiging three-star rank general para umangat ang ranggo ng bagong talagang hepe ng Navy na si Rear Admiral Victorino Hingco. Nabatid na tinanggap ni Yap ang alok ng Malacanang na manungkulan siya bilang assistant secretary ng Department of Transportation and Communications at pinuno ng Air Transportation Office. Takda ring manungkulan sa araw na ito sa ATO si Yap. (Ulat ni Joy Cantos)</body>
<link>http://www.philstar.com/Article.aspx?articleId=126193&amp;publicationSubCategoryId=92</link>
</article>
<article>
<title>26 patay sa 2 magkasunod na banggaan</title>
<author>Efren Alcantara, Lordeth Bonilla, Joy Cantos, Lilia Tolentino at Malou Rongalerios</author>
<date>
<month>March</month>
<day>20</day>
<year>2001</year>
</date>
<body>May 26 katao ang nasawi habang marami ang nasugatan sa magkakahiwalay na insidente ng mga banggaan ng mga sasakyan sa Bulacan at Paranaque City kahapon ng madaling-araw. Sinasabi sa ulat ng pulisya na, bandang ala-1:30 ng madaling-araw, binabagtas ng isang pampasaherong bus ng RAM Transit na may plakang CVC-180 at patungong Nueva Ecija ang kahabaan ng North Luzon Expressway sa Bocaue, Bulacan nang bigla itong sumalpok sa isang trailer truck na patungong Maynila at may plakang FXY-662. Diretsong sumuwag ang truck sa kinauupuan ng driver ng RAM hanggang sa tuloy-tuloy ang una na kumayod sa kaliwang bahagi ng bus na kinauupuan ng karamihan ng biktimang pasahero. Hinihinala ng pulisya na posibleng nakatulog ang driver ng truck habang nagmamaneho at huli na nang mapansin niyang kumabila ng linya ang kanyang sasakyan hanggang sa maganap ang aksidente. Naunang napaulat sa Kampo Alejo Santos na 12 katao ang namatay samantalang 10 ang nasugatan sa naturang salpukan bagaman sinasabi sa ibang ulat na tinanggap ng Camp Crame na 15 ang nasawi at 12 ang sugatan sa aksidente sa Bocaue. Kabilang sa naiulat na nasawi ang nakilala sa pangalang, Amelito Laderas, Henry Dantes, Sergio Gaspar, Gaudencio Bernabe, Melencio Rodriguez, Teofilo Denseng, Raymond Magayon, Juanito Buenaventura, Francisco Tamayo, driver ng bus na si Cezar Dimla, at pahinante ng truck na si Ronaldo Bantic. Samantala, 14 katao ang nasawi sa pagbangga ng isang oil tanker sa isang nakaparadang jeepney na ikinadamay ng apat pang sasakyan sa harapan ng Fishermens Wharf sa Coastal Road, Barangay La Huerta, Paranaque City kahapon. Sinasabi sa pangunang ulat ng Paranaque Police na, sa 14 na nasawi, apat ang nakilalang sina Sherly Plamenticar, 13, first year student ng Emilio Aguinaldo High School; Maria Rena Benig, 21; mag-asawang Luciano at Rosie Lozada ng Imus, Cavite. Lubhang nasunog ang katawan ng ibang nasawi kaya hindi agad makilala ang mga ito. Gayunman, pinangangambahang tumaas pa ang bilang ng mga nasawi dahil nasa kritikal na kalagayan ang ibang biktima na isinugod sa Philippine General Hospital at San Juan de Dios Hospital. Sinabi ng pulisya na, bandang alas-5:00 ng madaling-araw, nakaparada sa naturang lugar ang isang pampasaherong jeepney na may plakang DML-954, biyaheng Dasmarinas, Cavite at naglalaman ng mahigit 11 pasahero nang biglang sumalpok dito ang isang rumaragasang oil tanker ng Pilipinas Shell na minamaneho ni Gilberto Galleron. Nakaladkad ang naturang jeep kaya patay ang lahat ng pasahero nito at nadamay sa banggaan ang apat pang jeep at ang dalawa pang tao na naghihintay ng sasakyan sa naturang lugar. Nabangga rin ang isang poste ng kuryente na dahilan para sumabog ang oil tanker at nadamay sa nalikhang sunog ang mga sinalpok nitong sasakyan. Mabilis na tumakas pagkatapos ng insidente si Galleron. Nagpahayag ng kalungkutan ang Malacanang sa naganap na mga aksidente. Dahil dito, inatasan ng Malacanang ang kinauukulang mga ahensya ng pamahalaan na tiyakin ang kaligtasan ng mga pasahero sa anumang uri ng sasakyan tulad ng bus, eroplano at barko lalo ngayong marami ang magtutungo sa mga lalawigan sa panahon ng Kuwaresma. Sinabi naman ni Las Pi&amp;ntilde;as Rep. Manuel Villar na, dahil sa madugong aksidente, dapat ipatigil ang dagdag na singil sa toll fee na hinihingi ng mga operator ng North Luzon Expressway at ng Coastal Road dahil sa kapabayaan sa pamamalakad sa mga lansangang ito. (Ulat nina Efren Alcantara, Lordeth Bonilla, Joy Cantos, Lilia Tolentino at Malou Rongalerios)</body>
<link>http://www.philstar.com/Article.aspx?articleId=126194&amp;publicationSubCategoryId=92</link>
</article>
<article>
<title>1,000 Pinay 'hostage' daw sa Japan</title>
<author>Rey Arquiza</author>
<date>
<month>March</month>
<day>20</day>
<year>2001</year>
</date>
<body>May 1,000 Pilipina ang tila umano &amp;quot;hostage&amp;quot; sa mga prostitution den ng Yakuza gang sa mga red light district ng Narita, Osaka at Tokyo sa Japan. Ito ang nabatid sa isang Pilipinang itinago sa pangalang Vivian at dumating kahapon sa Ninoy Aquino International Airport lulan ng Japan Airlines mula sa Narita. Si Vivian na edad 24 anyos at tubong-Alcala, Pangasinan ay nagsabing nakatakas lang siya sa isang prostitution den nang makatulog ang kanyang bantay. Sinabi ni Vivian na ang naturang mga Pilipina na nagtatrabaho bilang prostitute sa naturang bansa ay ikinukulong sa isang kuwarto na walang bintana at naguguwardiyahan ng mga tauhan ng Yakuza. Ginugulpi o dinodroga umano ang sinumang magtangkang lumabas nang mag-isa. Sapilitan din ang pagsama ng mga babae sa labas sa mga kustomer ng club. (Ulat ni Rey Arquiza)</body>
<link>http://www.philstar.com/Article.aspx?articleId=126195&amp;publicationSubCategoryId=92</link>
</article>
<article>
<title>Registration okey na sa House at Comelec</title>
<author>Marilou Rongalerios, Doris Franche at Ely Saludar</author>
<date>
<month>March</month>
<day>20</day>
<year>2001</year>
</date>
<body>Pumasa kahapon sa committee on electoral reforms, suffrage, and peoples participation ng House of Representatives ang panukalang-batas para sa espesyal na rehistrasyon ng mga bago at datihang botante na hindi nakaabot noong Disyembre 27, 2000 na huling araw ng pagpapatala. Napagkasunduan ng komite at ng Commission on Elections na isagawa ang rehistrasyon sa Abril 10-11 ng taong ito. Hindi na tumutol si Comelec Chairman Alfredo Benipayo na naunang naghayag ng pagtutol sa panukala. Tinataya ng Comelec na aabot sa anim na milyong Pilipino ang maaaring makapagparehistro kapag pinal na inaprubahan ito ng dalawang kapulungan ng Kongreso. Samantala, tinupad ni reelectionist Senator Miriam Defensor-Santiago ang banta niyang iboykot ang special session ng Kongreso na sinimulan kahapon para mapagtibay ang panukalang-batas sa rehistrasyon. Wala kahit anino ni Santiago mula sa umpisa hanggang katapusan ng unang araw kahapon ng special session ng Senado. Gayunman, taliwas sa inaasahan ni Santiago, nagroon ng quorum at nasimulan ang sesyon dahil 14 na senador ang dumalo rito. Sinabi naman ni Presidential Chief of Staff Renato Corona na mas gusto ng Malacanang na mapagtibay ng Senate at House ang naturang panukala kaysa sa manalo ito sa petisyon nito na humihiling sa Supreme Court na ideklarang ligal ang pagdaraos ng special registration bago maghalalan. (Ulat nina Marilou Rongalerios, Doris Franche at Ely Saludar)</body>
<link>http://www.philstar.com/Article.aspx?articleId=126196&amp;publicationSubCategoryId=92</link>
</article>
<article>
<title>P1.3-M blood money sa OFW na bibitayin</title>
<author>Rose Tamayo</author>
<date>
<month>March</month>
<day>20</day>
<year>2001</year>
</date>
<body>Maaaring makaligtas sa parusang bitay o pugot ang overseas Filipino worker na si Rommel Angeles na nakapatay sa kaibigan niyang Bombay na si Amiz Azni sa Muscat, Oman noong Abril 1999 kung magbabayad ng P1.3 milyong blood money ang kanyang pamilya o ang pamahalaan ng Pilipinas para mapatawad siya ng biyuda ni Azni na si Abida. Nabatid kahapon sa Department of Foreign Affair na hiniling dito noong nakaraang linggo ni Azni na bayaran siya ng naturang halaga ng pamilya ni Angeles at ng pamahalaang Pilipino. Sinabi ni Atty. Raul Dado ng Office of Legal Assistance for Migrant Affairs na sisikapin nilang tugunan ang kahilingan ni Gng. Azni para makaligtas sa kamatayan si Angeles. Sinabi pa ni Dado na baka hikatayin nila ang Philippine Amusement and Gaming Corporation at ibang ahensya ng pamahalaan na tumulong sa paglikom ng naturang halaga. (Ulat ni Rose Tamayo)</body>
<link>http://www.philstar.com/Article.aspx?articleId=126197&amp;publicationSubCategoryId=92</link>
</article>
<article>
<title>Blank check mula kay MJ, tinanggihan ng PPC</title>
<author>Doris Franche at Malou Rongalerios</author>
<date>
<month>March</month>
<day>20</day>
<year>2001</year>
</date>
<body>&amp;quot;Ayaw namin ng pera mo!&amp;quot; Ito ang magkasabay na pahayag kahapon nina dating Bulacan Gov. Roberto Pagdanganan at dating Bohol Rep. Ernesto Herrera ng Peoples Power Coalition nang tanggihan ng PPC ang blank check na pantulong umano ng negosyanteng si Mark Jimenez sa mga kandidato ng administrasyon. Sinabi nina Herrera at Pagdanganan na tama lang ang desisyon ng PPC. Dapat anilang suriing mabuti ang mga tinatanggap nitong donasyon. Idinagdag nila na hindi magandang tanggapin ng PPC ang tulong ni Jimenez na kilalang crony ni dating Pangulong Joseph Estrada at may mga nakabimbing kasong illegal campaign, tax evasion at mail fraud sa United States. (Ulat nina Doris Franche at Malou Rongalerios)</body>
<link>http://www.philstar.com/Article.aspx?articleId=126198&amp;publicationSubCategoryId=92</link>
</article>
<article>
<title>Reyes, hinirang bilang DND Secretary.</title>
<author>Ely Saludar</author>
<date>
<month>March</month>
<day>20</day>
<year>2001</year>
</date>
<body>Para mawakasan na ang paksyunalismo sa Armed Forces of the Philippines, agad nang hinirang kahapon ni Pangulong Gloria Macapagal-Arroyo si retired AFP Chief of Staff Gen. Angelo Reyes bilang kalihim ng Department of National Defense. Sinabi ni Presidential Spokesman Renato Corona na napaaga ang pormal na pagtatalaga kay Reyes sa DND para magkaroon ng katahimikan sa AFP. (Ulat ni Ely Saludar)</body>
<link>http://www.philstar.com/Article.aspx?articleId=126199&amp;publicationSubCategoryId=92</link>
</article>
<article>
<title>12 Supreme Court Justices pinag-iinhibit</title>
<author>Grace Amargo</author>
<date>
<month>March</month>
<day>20</day>
<year>2001</year>
</date>
<body>Hiniling kahapon ni dating Pangulong Joseph Estrada sa Supreme Court na mag-inhibit sa kanyang petisyong kumukuwestyon sa legalidad ng panunungkulan ni Pangulong Gloria Macapagal-Arroyo sa puwesto aang 12 mahistrado ng Mataas na Hukuman na nagtungo noong Enero 20 sa EDSA Shrine para panumpain si Arroyo bilang ika-14 na pangulo ng bansa. Sinabi ng abogado ni Estrada na si Rene Saguisag na nais lang nilang matiyak na magkakaroon ng pantay na pagdinig sa kanilang petisyon kaya hiniling nilang pumalit sa 12 mahistrado ng Mataas na Hukuman ang mga mahistrado ng Court of Appeals. (Ulat ni Grace Amargo)</body>
<link>http://www.philstar.com/Article.aspx?articleId=126200&amp;publicationSubCategoryId=92</link>
</article>
<article>
<title>Imelda Marcos, di pinayagang lumabas ng bansa</title>
<author>Malou Rongalerios</author>
<date>
<month>March</month>
<day>20</day>
<year>2001</year>
</date>
<body>Tinanggihan kahapon ng Sandiganbayan ang kahilingan ni dating Unang Ginang Imelda Marcos na payagan siyang makapunta sa United States para sa pagpapasailalim niya sa cranial examination doon. (Ulat ni Malou Rongalerios)</body>
<link>http://www.philstar.com/Article.aspx?articleId=126201&amp;publicationSubCategoryId=92</link>
</article>
<article>
<title>RP, nawalan ng P100 milyon</title>
<author>Marilou Rongalerios</author>
<date>
<month>March</month>
<day>20</day>
<year>2001</year>
</date>
<body>Sinabi kahapon ni Bukidnon Rep. Juan Miguel Zubiri na P100 milyong potensyal na kita para sa Pilipinas ang nawala nang pakawalan ng Navy at Coast Guard ang mga mangingisdang Intsik at ang mga barko nito na itinaboy sa Scarborough Shoal sa South China Sea makaraang makumpiskahan ng mga taklobo, dinamita, cyanide, at blasting caps. Dapat anyang pinagmulta ng tig-P10 milyon ang bawat barkong dayuhan na nahuli. (Ulat ni Marilou Rongalerios)</body>
<link>http://www.philstar.com/Article.aspx?articleId=126202&amp;publicationSubCategoryId=92</link>
</article>
<article>
<title>Estrada takot sa kabataan</title>
<author>Lilia Tolentino</author>
<date>
<month>March</month>
<day>21</day>
<year>2001</year>
</date>
<body>Ayaw tanggapin ni dating Pangulong Joseph Estrada ang katotohanang galit sa kanya at isinusuka siya ng mga kabataan kaya pilit na ipinapipigil ng kanyang mga kapanalig ang special registration para sa mga bagong botante. Ito ang inihayag kahapon ni People Power Coalition senatorial candidate Wigberto Ta&amp;ntilde;ada na nagsabi pa na kinatatakutan umano ni Estrada ang mga kabataan dahil ang sektor na ito ang may pinakamalaking bilang sa pangalawang people power revolution na nagpatalsik sa kanya sa puwesto. Nanawagan naman si Ta&amp;ntilde;ada sa mga kapwa mambabatas na huwag nang ipilit ang pagsilip sa legalidad ng special registration dahil nakasaad naman ito sa Konstitusyon. (Ulat ni Lilia Tolentino)</body>
<link>http://www.philstar.com/Article.aspx?articleId=126203&amp;publicationSubCategoryId=92</link>
</article>
<article>
<title>Pulisya nakuryente sa Feliciano rape-slay</title>
<author>Lordeth Bonilla</author>
<date>
<month>March</month>
<day>21</day>
<year>2001</year>
</date>
<body>Nakuryente (nakasagap ng maling impormasyon) ang pulisya matapos nilang mapagkamalan na ang kanilang nadakip ay isa sa suspek na nanggahasa at pumatay sa De La Salle Graduate na si Claudine Mabelle Feliciano. Ayon kay Para&amp;ntilde;aque Police Chief Supt. Ronald Estilles, napagkamalan umano ang suspek na si Agustin Adriatico, 21, ng Dasmari&amp;ntilde;as, Cavite, dahil kamukha umano ito ng nasa kanilang cartographic sketh. Nabatid na si Adriatico ay nadakip dakong alas 8:00 kahapon ng umaga sa Maceda St., Sampaloc, Manila ng mga kagawad ng Western Police District. Dahil dito, agad na dinala si Adriatico sa Para&amp;ntilde;aque City Police upang kilalanin ito ni Janet Bais, isa sa saksi. Pero ipinahihiwatig ni Bais na hindi kasama ng mga suspek si Adriatico. Nabatid na si Bais ay isusunod sana sa magiging biktima ng mga suspek na nanggahasa at pumatay kay Feliciano. Subalit nakatakas ang babae. Habang isinusulat ito, pinalaya ng pulisya si Adriatico. (Ulat ni Lordeth Bonilla)</body>
<link>http://www.philstar.com/Article.aspx?articleId=126204&amp;publicationSubCategoryId=92</link>
</article>
<article>
<title>Mag-asawang Araneta isu-subpoena</title>
<author>Doris Franche</author>
<date>
<month>March</month>
<day>21</day>
<year>2001</year>
</date>
<body>Ipapa-subpoena ng Senate Blue Ribbon Committee ang mag-asawang Irene at Greggy Araneta para pagpaliwanagin sa ulat na tinangka umano nilang ilipat sa Deutsche Bank sa Germany ang kanilang account sa Union Bank of Switzerland. Sinabi ni Senate President Aquilino Pimentel Jr. na pinag-aaralan din nila ang pagpapalabas ng hold-order departure order laban sa mag-asawa para matiyak na makakadalo sila sa pagsisiyasat ng kapulungan. (Ulat ni Doris Franche)</body>
<link>http://www.philstar.com/Article.aspx?articleId=126205&amp;publicationSubCategoryId=92</link>
</article>
<article>
<title>NPC uurong</title>
<author>Jhay Mejias</author>
<date>
<month>March</month>
<day>21</day>
<year>2001</year>
</date>
<body>Posibleng iurong na lang ng National Press Club ang plano nitong pagsasagawa ng operation quick count sa halalan kung susulutin ng National Movement for Free Elections ang kanilang mga volunteer at supporter. Sinabi kahapon ng isang opisyal ng NPC na si Delfin Perez na ginapang ng Namfrel ang Philippine Chamber of Commerce and Industry na naunang nangako ng suporta sa NPC. Sinabi ni Perez na, dalawang linggo na ang nakakaraan, handang-handa na sila sa quick count pero, &amp;quot;kung ganyang maruming maglaro ang Namfrel, masisira lang ang balak namin.&amp;quot; (Ulat ni Jhay Mejias)</body>
<link>http://www.philstar.com/Article.aspx?articleId=126206&amp;publicationSubCategoryId=92</link>
</article>
<article>
<title>Kandidatong mayor, 6 pa inaresto</title>
<author>Joy Cantos</author>
<date>
<month>March</month>
<day>21</day>
<year>2001</year>
</date>
<body>Isang kandidatong mayor sa Sulat, Eastern Samar at anim nitong kasamahan na sangkot sa pagkidnap sa isang negosyante ang inaresto ng mga tauhan ng Philippine National Police-Criminal Investigation and Detection Group sa Quezon City kamakalawa. Kinilala ni PNP-CIDG Director C/Supt. Nestorio Gualberto sa isang pulong-balitaan kahapon ang kandidato na si Javier Zacate, 39, na isa ring dating alkalde ng Sulat. Nadakip din ang mga kasabwat ni Zacate na sina Michael Tuquero, 32; Wilmar Agbon, 25; John Zacate, 27; Roberto Evardone, 34; Ricky Ocale, 31; at Christopher Balena. Sinabi ni Gualberto na sangkot ang mga suspek sa pagdukot noong Marso 8 sa negosyanteng Filipino-Chinese na may-ari ng isang malaking hardware store sa Antipolo City na si Pen Chang Tan. Sinabi ng pulisya na nakikipagtulungan umano si Zacate sa mga rebeldeng New Peoples Army sa kanyang lugar. Mga miyembro naman ng Waray-Ilonggo kidnap-for-ransom syndicate ang anim pang mga suspek. Pinakawalan ng mga suspek si Tan makaraang makapagbayad ng P8 milyong ransom ang pamilya ng biktima. Ginamit umano ang naturang halaga sa kandidatura ni Zacate. (Ulat ni Joy Cantos)</body>
<link>http://www.philstar.com/Article.aspx?articleId=126207&amp;publicationSubCategoryId=92</link>
</article>
<article>
<title>Registration okay na sa Senate bodies</title>
<author>Doris Franche</author>
<date>
<month>March</month>
<day>21</day>
<year>2001</year>
</date>
<body>Napagkasunduan ng finance at electoral reform committees ng Senado na sa Abril 7, Sabado, idaos ang special registration para sa may tatlong milyong botante. Isinalang na rin kahapon sa floor deliberation ang panukalang-batas sa special registration. Nagkasundo ang Senado at ang Comelec na, sa tatlong milyong botante na hindi pa nakakapagparehistro, 2.4 milyon ang baguhan at may edad na mula 18 hanggang 21 anyos samantalang ang natitirang 800,000 ay may edad na 21 anyos pataas. Naiba ang bersyon ng Senado sa panukalang-batas sa House of Representatives na itinatakda ang rehistrasyon sa Abril 10-11. Isa naman sa mga safeguard na isinusog ni Senador John Osme&amp;ntilde;a ang paglalaan ng hiwalay na voters list, election form at ballot boxes at bagong presinto para hindi makagulo sa mahigit 35 milyong botante na nakarehistro na. (Ulat ni Doris Franche)</body>
<link>http://www.philstar.com/Article.aspx?articleId=126208&amp;publicationSubCategoryId=92</link>
</article>
<article>
<title>P50,000 para sa biktima ng banggaan</title>
<author>Angie dela Cruz, Lordeth Bonilla at Marilou Rongalerios</author>
<date>
<month>March</month>
<day>21</day>
<year>2001</year>
</date>
<body>Inihayag kahapon ng Land Transportation Franchising and Regulatory Board na makakakuha ng tig-P50,000 ang pamilya ng bawat pasaherong nasawi sa magkahiwalay na mga banggaan ng mga sasakyan sa Bocaue, Bulacan at sa Para&amp;ntilde;aque City kamakalawa. Ang danyos ay ibibigay sa mga kaanak ng mga nasawing pasahero ng bus ng RAM Transit na sinalpok ng isang trailer truck sa North Luzon Expressway sa Bocaue at ng pampasaherong jeepney na sinalpok ng isang oil tanker sa Para&amp;ntilde;aque. Sinabi ni LTFRB Chairman Dante Lantin na ang pagkakaloob ng ayuda sa mga biktima ay alinsunod sa passenger insurance coverage para sa mga pampasaherong sasakyan sa buong bansa. Aabutin naman umano ng P12,500 ang tatanggapin ng mga pasaherong nasugatan sa dalawang aksidente. Nabatid din na magkakaloob din ng tulong sa mga biktima ang pangasiwaan ng RAM Transit. Samantala, kinasuhan na ng hit and run, reckless imprudence resulting to multiple homicide, multiple physical injuries at damage of property laban kay Gilbert Galleron na driver ng nabanggit na oil tanker. Kasalukuyan pang pinaghahanap ng pulisya si Galleron. Nanawagan naman si Speaker Feliciano Belmonte na ipailalim ng pamahalaan sa regular na neuro at drug examination ang mga driver para mabawasan ang madudugong aksidente sa lansangan. (Ulat nina Angie dela Cruz, Lordeth Bonilla at Marilou Rongalerios)</body>
<link>http://www.philstar.com/Article.aspx?articleId=126209&amp;publicationSubCategoryId=92</link>
</article>
<article>
<title>Erap di pa maaaresto</title>
<author>Grace Amargo</author>
<date>
<month>March</month>
<day>21</day>
<year>2001</year>
</date>
<body>Pinalawig kahapon ng Supreme Court ang nauna nitong kautusan na pansamantalang pumipigil sa Ombudsman na mag-imbestiga at magsampa sa Sandiganbayan ng mga kasong kriminal laban kay dating Pangulong Joseph Estrada. Dahil dito, hindi pa puwedeng arestuhin at ikulong ng pamahalaan si Estrada hangga&amp;acirc;€™t hindi pa pinal ang desisyon ng Supreme Court na ligal ang panunungkulan ni Pangulong Gloria Macapagal-Arroyo sa puwesto. Lumitaw ang kaganapang ito sa pagpapalabas kahapon ng Supreme Court ng isang resolusyon na nag-uutos sa pamahalaang Arroyo na sagutin sa loob ng 10 araw ang motion for reconsideration na isinampa ni Estrada. (Ulat ni Grace Amargo)</body>
<link>http://www.philstar.com/Article.aspx?articleId=126210&amp;publicationSubCategoryId=92</link>
</article>
<article>
<title>Pagbibitiw ni Tiongson sa MTRCB, tinanggap ni GMA</title>
<author>Lilia Tolentino at Ely Saludar</author>
<date>
<month>March</month>
<day>22</day>
<year>2001</year>
</date>
<body>Inatasan ng Malaca&amp;ntilde;ang ang MTRCB na bawiin ang permisong pinalabas para sa pagtatanghal ng pelikulang Live Show. Ang direktiba ay pinalabas ng Malaca&amp;ntilde;ang kasabay ng paghahayag na tinanggap na ng Pangulong Arroyo ang pagbibitiw ni MTRCB Chairman Nicanor Tiongson. Ang kontrobersiya ng MTRCB ay naganap matapos magreklamo ang ilang grupo ni Manila Archbishop Jaime Cardinal Sin sa pagpapalabas ng pelikula na isang uri ng pornograpiya. Samantala pinabulaanan ng Malaca&amp;ntilde;ang na may pressure mula sa simbahan at iba pang grupo ng kababaihan ang ginawang pagsibak kay Tiongson. (Ulat nina Lilia Tolentino at Ely Saludar)</body>
<link>http://www.philstar.com/Article.aspx?articleId=126211&amp;publicationSubCategoryId=92</link>
</article>
<article>
<title>NAMFREL, aprub sa Comelec</title>
<author>Jhay Mejias</author>
<date>
<month>March</month>
<day>22</day>
<year>2001</year>
</date>
<body>Pangungunahan ng National Movement for Free Election (Namfrel) ang pagsasagawa ng operation quick count (OQC) habang aalalay lamang ang National Press Club sa darating na halalan sa Mayo 14. Ito ang ipinahayag ni Commission on Election Chairman Alfredo Benipayo sa naganap na pagpupulong ng Philippine Bar Association (PBA) sa Hotel Intercontinental sa Makati City kahapon ng umaga. Idineklara ni Benipayo sa nasabing pulong na panghahawakan ng Namfrel ang 6th copy ng election returns; 4th copy of canvass at isang kopya ng precint tally form na pirmado ng board of election inspectors habang ang NPC ang hahawak ng 7th copy ng certificate of votes. Sinabi ni Benipayo na minarapat ng kanilang komisyon na bigyan ng accreditation ang Namfrel dahil sa naging mga track records nito, partikular na sa logistics. (Ulat ni Jhay Mejias)</body>
<link>http://www.philstar.com/Article.aspx?articleId=126212&amp;publicationSubCategoryId=92</link>
</article>
<article>
<title>Bahay ni Nora Aunor niratrat</title>
<author>Cet Dematera at Ed Casulla</author>
<date>
<month>March</month>
<day>22</day>
<year>2001</year>
</date>
<body>IRIGA CITY &amp;acirc;€“ Napilitang lisanin ni Superstar Nora Aunor, kandidatong gobernador ng People Power Coalition(PPC) sa lalawigan ng Camarines Sur ang kanyang tahanan sa Bgy. San Miguel matapos itong paulanan ng bala ng mga hindi pa kilalang mga kalalakihan kamakalawa ng hapon. Ayaw namang magbigay ng pahayag ang kampo ni Aunor sa mga mamamahayag ukol sa naganap na pagratrat sa tahanan na ginagamit ding headquarters ng PPC. Makakaharap ni Aunor ang re-eleksiyunistang si Gob. Luis Villafuerte. Sinabi ni Iriga PNP chief Edgar Agar na kasalukuyang inaalam nila kung sino ang mga suspek at kung ano ang motibo sa pamamaril sa tahanan ni Aunor pero hindi umano nila inaalis ang anggulong may kinalaman ito sa politika. Sa pagsisiyasat ni P/Insp. Edgar Ballarda na sakay ng isang Ford Expedition ang mga hindi pa kilalang mga suspek nang tatlong beses nitong paulanan ng bala ang bahay ni Aunor bandang ala-1:10 ng hapon at pagkatapos ay mabilis na pinasibad ang kanilang sasakyan. Halos nagkabasag-basag ang bintanang salamin at nagkabutas-butas ang pintuan ng bahay ni Aunor. Isang team ang binuo ng pulisya dito para tugisin at alamin kung sino ang nagmamay-ari ng nasabing expedition van na tanging mayaman lamang ang may kakayahang makabili nito. Kasalukuyang si Aunor ay lumipat sa hindi mabatid na lugar sa lunsod ding ito para umano sa kanyang kaligtasan. Hindi naman makumpirma ng pulisya kung si Aunor ay nasa loob ng kanyang bahay nang paulanan ito ng bala. Ang naganap na pamamaril ay kauna-unahang pangyayari umano na may kinalaman sa politika. Magugunita na si Aunor ay matalik na kaibigan ni dating Pangulong Joseph Estrada na malaki ang naitulong sa pangangampanya kasama ang isa pang kaibigan na si Fernando Poe Jr. noong 1998 presidential election na isa sa naging dahilan para si Estrada ay maluklok sa puwesto. Subalit isa rin si Aunor sa naging instrumento sa pagkatalsik ni Estrada sa puwesto nang ito ay bumaligtad at sumama sa EDSA People Power 2 para manawagan sa pagbibitiw nito sa puwesto. (Ulat nina Cet Dematera at Ed Casulla)</body>
<link>http://www.philstar.com/Article.aspx?articleId=126213&amp;publicationSubCategoryId=92</link>
</article>
<article>
<title>Special registration ibinasura ng Senado</title>
<author>Doris Franche</author>
<date>
<month>March</month>
<day>22</day>
<year>2001</year>
</date>
<body>Hindi na matutuloy ang special registration matapos ibasura ng Senado sa naganap na closed door caucus ng mga senador at Commission on Elections na tumagal ng halos 30 minuto. Sa pahayag ni Comelec Chairman Alfredo Benipayo pinag-aralan nilang mga commissioner ang special registration subalit lumitaw na hindi ito maaaring isagawa dahil labag sa batas. Inamin din nito na wala silang kakayahan na isagawa pa ang pag-iimprenta ng mga kakailanganing voters registration list dahil sa nalalapit na eleksyon sa Mayo 14. Ang pag-iimprenta ng voters registration list ay umaabot na sa 68 pahina na kailangang eksamining mabuti ng Comelec at ang paghahanda pa lamang sa isasagawang registration ay aabutin ng halos isang buwan. Ipinaliwanag din ni Benipayo na wala silang tutol sa mga gustong magparehistro ng mga bagong botante na mga kuwalipikado. Ang kanilang iniiwasan ay ang magkaroon ng anumang uri ng failure of elections. Iginiit ni Benipayo na mas pabor siyang matuloy ang eleksyon sa halip na magkaroon ng special registration na makakaapekto naman sa eleksyon. (Ulat ni Doris Franche)</body>
<link>http://www.philstar.com/Article.aspx?articleId=126214&amp;publicationSubCategoryId=92</link>
</article>
<article>
<title>GMA, Guingona pupuntang China dahil sa Spratly</title>
<author>Rose Tamayo</author>
<date>
<month>March</month>
<day>22</day>
<year>2001</year>
</date>
<body>Para maresolbahan ang pinag-aawayang Spratly Island sinabi ng isang opisyal ng Department of Foreign Affairs na hiwalay na bibisita sa bansang China ngayong taon sina Pangulong Gloria Macapagal-Arroyo at Pangalawang-Pangulo Teofisto Guingona. Sinabi Foreign Undersecretary Lauro Baja na unang bibisita si Guingona ngayong buwan ng Mayo para dumalo sa Asia-Europe meeting at pagkatapos ay susunod naman si Arroyo na tutungo sa Shanghai sa buwan ng Oktubre. Ayon kay Baja ang pagbisita ng dalawang lider ng bansa ay upang mapayapang mapag-usapan ang nagaganap na territorial disputes sa South China Sea. Ang huling naganap na insidente ay nang maaresto ng Philippine Navy ang isang Chinese boat sa Scarborough Shoal na kung saan ay nakakumpiska ng mga taklobos o giant clams at mga gamit sa pagpapasabog. (Ulat ni Rose Tamayo)</body>
<link>http://www.philstar.com/Article.aspx?articleId=126215&amp;publicationSubCategoryId=92</link>
</article>
<article>
<title>4 sanggol namamatay bawat araw</title>
<author>Malou Rongalerios</author>
<date>
<month>March</month>
<day>22</day>
<year>2001</year>
</date>
<body>Apat na sanggol araw-araw ang hindi na umaabot sa gulang na isang taon ang namamatay samantalang 2,920 naman ng mga Filipino ang nagkakasakit ng diarrhea dahil sa kakulangan ng sapat na pagkukunan ng malinis na tubig. Ito ang sinabi ni Isabela Rep. Heherson Alvarez, chairman ng Organizing Committee ng Global Legislators Organization for a Balanced Environment sa nakuha nitong report mula sa United Nations Environment Program at ng Department of Health. Umaabot sa 1,555 na sanggol ang namamatay sa Pilipinas at 1,065,810 namang iba pang Filipino ang nagkakasakit ng diarrhea. Samantala 2.2 milyon naman sa buong mundo ang namamatay mula sa 4 bilyong naiulat na nagkasakit ng diarrhea. (Ulat ni Malou Rongalerios)</body>
<link>http://www.philstar.com/Article.aspx?articleId=126216&amp;publicationSubCategoryId=92</link>
</article>
<article>
<title>Exam sa drivers license inalis ng LTO</title>
<author>Angie dela Cruz</author>
<date>
<month>March</month>
<day>22</day>
<year>2001</year>
</date>
<body>Inalis na nang Land Transportation Office ang pagkuha ng pagsusulit para sa mga drivers na nais kumuha ng drivers license at magre-renew ng kanilang lisensiya. Sinabi ni LTO Chief Edgardo Abenina na hindi na kailangang sumailalim sa eksamin ang mga aplikante at renewal drivers mas nais nitong dumaan na lamang sa aktuwal na pagmamaneho ang lahat ng aplikante para mabawasan umano ang anomalya sa pag-isyu ng lisensiya. Nakarating kay Abenina ang ilang reklamo ukol sa mga tiwaling tauhan ng kanyang tanggapan na tumatanggap ng &amp;quot;lagay&amp;quot; para sa issuance ng drivers license. (Ulat ni Angie dela Cruz)</body>
<link>http://www.philstar.com/Article.aspx?articleId=126217&amp;publicationSubCategoryId=92</link>
</article>
<article>
<title>Hair style ni GMA pinuri ni Erap</title>
<author>Lilia Tolentino</author>
<date>
<month>March</month>
<day>22</day>
<year>2001</year>
</date>
<body>Pinuri ni dating Pangulong Joseph Estrada ang bagong hair style ni Pangulong Gloria Macapagal Arroyo na umano'y bumagay sa kanyang dating Bise-Presidente. &amp;quot;She looks pretty now, she looks very pleasant, bagay sa kanya ang kanyang new hair style,&amp;quot; ani Estrada kasabay ng pahayag na telegenic si Arroyo. (Ulat ni Lilia Tolentino)</body>
<link>http://www.philstar.com/Article.aspx?articleId=126218&amp;publicationSubCategoryId=92</link>
</article>
<article>
<title>AFP, pinatutulong ni GMA sa mga kasong kidnapping</title>
<author>Lilia Tolentino at Ely Saludar</author>
<date>
<month>March</month>
<day>22</day>
<year>2001</year>
</date>
<body>Inatasan kahapon ni Pangulong Gloria Macapagal-Arroyo ang Armed Forces of the Philippines sa kampanya ng pamahalaan laban sa kidnapping. Ayon sa Pangulo, makakabuti ang AFP na siyang magbigay ng tulong sa PNP para magmantine ng kaayusan at kapayapaan ng bansa. Ang naging katuwiran ng Pangulo ay dahil sa wala namang laban ang militar sa mga New Peoples Army at Moro Islamic Liberation Front dahil sa isinusulong ang peace talks. (Ulat nina Lilia Tolentino at Ely Saludar)</body>
<link>http://www.philstar.com/Article.aspx?articleId=126219&amp;publicationSubCategoryId=92</link>
</article>
<article>
<title>Driver ng killer-tanker sumuko</title>
<author>Lordeth Bonilla</author>
<date>
<month>March</month>
<day>23</day>
<year>2001</year>
</date>
<body>Sumuko kahapon ang driver ng oil tanker na bumangga sa isang jeepney at ibang sasakyan at nakapatay ng 14 na tao sa Coastal Road, Barangay La Huerta, Para&amp;Atilde;&amp;plusmn;aque City noong Lunes ng umaga. Bandang alas-11:30 ng umaga nang humarap sa tanggapan ni Para&amp;Atilde;&amp;plusmn;aque Mayor Joey Marquez ang driver na si Gilbert Galleron, 25, stay-in driver ng D.P. Freight Services. Sinamahan si Galleron ng abogado niyang si Atty. Alberto Villamor sa pagsuko sa mga awtoridad. May tatlong araw ding nagtago si Galleron makaraang takasan ang kinasangkutan niyang sakuna. Limang sasakyan ang sumabog nang salpukin ang mga ito ng minamaneho niyang oil tanker ng Pilipinas Shell na ikinasawi ng maraming pasahero. Sinabi ni Galleron na labis siyang nakunsiyensiya kaya nagpatulong siya sa isang abogado para sa kanyang pagsuko. Nahaharap si Galleron sa mga kasong hit and run, reckless imprudence resulting to multiple homicide, multiple physical injuries at damage to property. Takda rin siyang isailalim sa drug test. Idiniin ni Galleron na aksidente lang ang nangyari at hindi niya ito sinasadya. (Ulat ni Lordeth Bonilla)</body>
<link>http://www.philstar.com/Article.aspx?articleId=126220&amp;publicationSubCategoryId=92</link>
</article>
<article>
<title>Bold stars bibitawan sa rally</title>
<author>Marilou Rongalerios</author>
<date>
<month>March</month>
<day>23</day>
<year>2001</year>
</date>
<body>Hindi umano gagamitin sa mga rally ng administrasyong People Power Coalition ang mga bold stars upang humatak ng tao kundi mga cultural dancers na lang. Ayon sa isang source, hindi na kukunin ng PPC ang serbisyo nina Ana Capri at Klaudia Koronel, mga bida sa pelikulang &amp;quot;Live Show&amp;quot;, na kadalasang panghatak ng tao ng PPC. Sa halip mga cultural dance na lamang ng mga kabataan ang ipapapanood sa mga tao habang naghihintay sa pagdating o pagsasalita ng mga senatorial candidates. Sa mga kampanyang kasama ang dalawang aktres, nagawa ng mga itong ipromote ang kanilang kontrobersiyal na pelikula para panoorin ng mga tao. (Ulat ni Marilou Rongalerios)</body>
<link>http://www.philstar.com/Article.aspx?articleId=126221&amp;publicationSubCategoryId=92</link>
</article>
<article>
<title>Session para sa umento</title>
<author>Ely Saludar</author>
<date>
<month>March</month>
<day>23</day>
<year>2001</year>
</date>
<body>Sinabi kahapon ni Presidential Adviser on Legislative Affairs Gabriel Claudio na, pagkatapos ng halalan sa Mayo 14, magpapatawag si Pangulong Gloria Macapagal-Arroyo ng special session ng Kongreso para mapagtibay ang P10.9 bilyong supplemental budget na pagkukunan ng dagdag sa sahod ng mga empleyado ng pamahalaan. (Ulat ni Ely Saludar)</body>
<link>http://www.philstar.com/Article.aspx?articleId=126222&amp;publicationSubCategoryId=92</link>
</article>
<article>
<title>OWWA nagbabala</title>
<author>Rose Tamayo</author>
<date>
<month>March</month>
<day>23</day>
<year>2001</year>
</date>
<body>Binalaan kahapon ng Overseas Workers Welfare Administration ang mga overseas Filipino workers hinggil sa panganib ng kunwari nilang pagpapakasal o pagpasok sa pekeng kasal sa mga dayuhan para lang maging legal ang pananatili nila nang matagal sa ibang bansa. Hinikayat ni OWWA Administrator Eleuterio Gardiner ang mga overseas welfare officer na magmatyag sa mga pekeng kasal na pinapasok ng ilang OFW dahil nakakasira ito sa reputasyon ng mga Pilipino. (Ulat ni Rose Tamayo)</body>
<link>http://www.philstar.com/Article.aspx?articleId=126223&amp;publicationSubCategoryId=92</link>
</article>
<article>
<title>Comelec chairman tinakot ng senators</title>
<author>Marilou Rongalerios, Lilia Tolentino at Jhay Mejias</author>
<date>
<month>March</month>
<day>23</day>
<year>2001</year>
</date>
<body>Sinabi kahapon ni People Power Coalition senatorial candidate Roberto Pagdanganan na posibleng tinakot umano ng ilang oposisyong senador si Commission on Elections Chairman Alfredo Benipayo kaya nagbago ito ng isip at tumutol muli sa pagdaraos ng espesyal na rehistrasyon para sa mga bagong botante. Sinabi ni Pagdanganan na maaaring natakot si Benipayo dahil nakasalalay sa mga senador ang kumpirmasyon sa pagkakatalaga sa kanya ng Pangulo bilang hepe ng Comelec. &amp;quot;Ang suspetsa ko, merong pressure in terms of non-confirmation by some senators at isang dahilan yan kaya siya bumigay,&amp;quot; pahayag ni Pagdanganan bilang tugon sa pagtanggi ng Senado sa panukalang rehistrasyon na bunsod naman ng pahayag ni Benipayo na hindi ito kakayanin ng Comelec bukod sa labag sa batas at kulang na sa oras. Ayon din kay PPC spokesperson Dodi Limcaoco, ang 11 senador na pumigil sa pagbubukas ng pangalawang envelope na naglalaman ng Jose Velarde Account sa naudlot na impeachment trial ang siya rin umanong nasa likod ng pang-oonse sa mga kabataan para hindi matuloy ang rehistrasyon. Tinukoy ni Limcaoco ang mga senador na sina Miriam Santiago, Juan Ponce Enrile, Nikki Coseteng, John Osme&amp;ntilde;a, Tessie Oreta, Robert Jaworski, Gregorio Honasan, Ramon Revilla, Kit Tatad, Tito Sotto, at Blas Ople. Sinabi ni Limcaoco na malinaw na nadominahan ng naturang mga senador na kaalyado ni dating Pangulong Joseph Estrada ang Comelec. Sinabi naman ni Quezon Rep. at PPC senatorial candidate Wigberto Ta&amp;ntilde;ada na ayaw ng mga oposisyong senador na makaboto ang mga kabataan dahil alam nilang iboboto ng mga ito ang mga kandidato ng administrasyon. Sinabi pa nina Ta&amp;ntilde;ada at dating Speaker Manuel Villar na hindi nila nagustuhan at ikinahihiya nila ang resulta ng special session ng Kongreso dahil sa pagkabigo nitong mapagtibay ang rehistrasyon. Sinabi ni Villar na hindi katanggap-tanggap ang hakbang ni Benipayo sa panawagan ng mga kabataan dahil hindi man lang ito nagsakripisyo at gumawa ng hakbang para marinig ang boses ng mga ito sa halalan. Tanggap na ng Malaca&amp;ntilde;ang ang pagkatalo ng panukalang rehistrasyon bagaman pinayuhan nito at ni Comelec Commissioner Resurreccion Borra ang mga kabataang hindi nakapagparehistro na tumulong na lang at maging mapagmatyag sa idaraos na halalan. (Ulat nina Marilou Rongalerios, Lilia Tolentino at Jhay Mejias)</body>
<link>http://www.philstar.com/Article.aspx?articleId=126224&amp;publicationSubCategoryId=92</link>
</article>
<article>
<title>Showbiz magpo-protesta sa pagsasasara ng 'Live Show'</title>
<author>Angie de la Cruz, Jhay Mejias, Lilia Tolentino at Ely Saludar</author>
<date>
<month>March</month>
<day>23</day>
<year>2001</year>
</date>
<body>Ilang grupo ng mga direktor, manunulat at artista sa pelikula ang takdang magsagawa ng kilos-protesta laban sa pakikialam ng simbahan sa pagtatalaga ng mga opisyal sa pamahalaan at ang paninikil umano sa kalayaan sa pamamahayag. Partikular nilang kinondena ang pagpapatigil ng Malaca&amp;ntilde;ang sa pagpapalabas sa sinehan ng pelikulang &amp;quot;Live Show&amp;quot; na tinampukan ng mga bold star na sina Ana Capri at Klaudia Koronel at idinirehe ni Jose Javier Reyes. Nagbunsod ito sa pagbibitiw ni Movie and Television Review and Classification Board Chairman Nicanor Tiongson. Hinamon ng Concerned Artists of the Philippines sina Pangulong Gloria Macapagal-Arroyo at Manila Archbishop Jaime Cardinal Sin na panoorin ang &amp;quot;Live Show&amp;quot; para malaman nila ang masakit na realidad ng lipunan. Iginiit ng CAP na isang social realist at hindi pornograpiko ang naturang pelikula na ipinalabas sa Europe. Sa isa namang pahayag, pinabulaanan ni Sin na nanghihimasok ang simbahang katoliko sa mga desisyon ng pamahalaan hinggil sa moralidad. Hindi anya tanda ng kahinaan ang pakikinig ng Pangulo sa simbahan. Tinutulan din ni dating Press Secretary Ricardo &amp;quot;Dong&amp;quot; Puno Jr. ang censorship sa pelikula. Sinabi niya na dapat isulong ang pagpapatupad ng batas na magbabawal sa mga menor de edad na manood ng mga pelikulang may kategoryang &amp;quot;For Adults Only.&amp;quot; Sa kaugnay na ulat, isang impormante sa Malaca&amp;ntilde;ang ang nagsabing napipisil ni Arroyo na italaga bilang bagong tagapangulo ng MTRCB si Alejandro Roces na dating kalihim ng Department of Education, Culture and Sports noong panahon ng ama niyang si dating Pangulong Diosdado Macapagal. (Ulat nina Angie de la Cruz, Jhay Mejias, Lilia Tolentino at Ely Saludar)</body>
<link>http://www.philstar.com/Article.aspx?articleId=126225&amp;publicationSubCategoryId=92</link>
</article>
<article>
<title>Mancao kinasuhan ng electioneering</title>
<author>Joy Cantos</author>
<date>
<month>March</month>
<day>23</day>
<year>2001</year>
</date>
<body>Isinampa na kahapon ng Criminal Investigation and Detection Group ng Philippine National Police sa Commission on Elections at sa Ombudsman ang kasong paglabag sa Omnibus Election Code laban kay dating Presidential Anti-Organized Crime Task Force-Luzon Chief Senior Superintendent Cesar Mancao dahil sa hayagang pagtulong nito sa pangangampanya ng isa sa mga kandidatong senador at dating hepe ng PNP na si Panfilo Lacson. (Ulat ni Joy Cantos)</body>
<link>http://www.philstar.com/Article.aspx?articleId=126226&amp;publicationSubCategoryId=92</link>
</article>
<article>
<title>Ika-9 kasong plunder sinagot na ni Erap</title>
<author>Grace Amargo</author>
<date>
<month>March</month>
<day>23</day>
<year>2001</year>
</date>
<body>Nagsumite na kahapon si dating Pangulong Joseph Estrada sa Ombudsman ng counter-affidavit na sumasagot sa ikasiyam na kasong plunder na isinampa laban sa kanya ng Department of Justice. Sa kanyang 11-pahinang counter-affidavit, pinabulaanan ni Estrada ang akusasyon nina dating Government Service Insurance System Gen. Manager Federico Pascual at Social Security System President Carlos Arellano, at ng negosyanteng si Mark Jimenez na tumanggap siya ng P189.7 milyong komisyon mula sa pagbili ng shares ng ilang ahensya ng pamahalaan sa shares of stocks ng Belle Corporation. (Ulat ni Grace Amargo)</body>
<link>http://www.philstar.com/Article.aspx?articleId=126227&amp;publicationSubCategoryId=92</link>
</article>
<article>
<title>'Erap group naniniktik sa amin' - PPC</title>
<author>Doris Franche</author>
<date>
<month>March</month>
<day>24</day>
<year>2001</year>
</date>
<body>Naniniwala si People Power Coalition senatorial candidate Joker Arroyo na ang grupo ni dating Pangulong Joseph Estrada ang nasa likod umano ng paniniktik sa tanggapan ng PPC sa Meralco Avenue, Pasig City. Ginawa ni Arroyo ang pahayag dahil sa ulat ng Philippine National Police hinggil sa &amp;quot;de-bugging&amp;quot; activities sa tatlong linya ng telepono ng PPC. Sinasabi sa ulat na pawang positibo sa &amp;quot;line frequency drops&amp;quot; ang mga telephone number 6360454, 6360774, at 6347562 ng PPC na nagpapahiwatig na may isang grupong nakikinig sa mga nag-uusap sa naturang mga linya. Napatunayan umano ito sa pananaliksik ng PNP sa tanggapan ng PPC noong Marso 19. Agad na bumuo si PNP Chief Director-General Leandro Mendoza ng special team para matukoy at mahuli ang grupong responsable sa paniniktik. Hinamon naman ni Arroyo si Mendoza na tukuyin kung sino ang mga suspek dahil alam ng PNP na may isang grupong eksperto rito. &amp;quot;Dapat tukuyin na ni Gen. Mendoza. Kung talagang grupo ni Erap, tukuyin na niya,&amp;quot; dagdag pa ni Arroyo. Naniniwala naman si PPC senatorial candidate Ernesto Herrera na iisang grupo lang ang naniktik sa PPC headquarter at ang mga naniktik sa ilang oposisyong senador noong panahon ng impeachment trial laban kay Estrada. (Ulat ni Doris Franche)</body>
<link>http://www.philstar.com/Article.aspx?articleId=126228&amp;publicationSubCategoryId=92</link>
</article>
<article>
<title>Manero gagamitin sa halalan kaya pinatakas</title>
<author>Rose Tamayo, Grace Amargo, Joy Cantos, Teng Garcia at Rudy Andal</author>
<date>
<month>March</month>
<day>24</day>
<year>2001</year>
</date>
<body>Kusa umanong pinakawalan at tinulungang makalabas mula sa piitan ng Sarangani para gamitin sa pulitika o eleksyon ang lider ng kultong Ilaga na si Norberto Manero alyas Kumander Bukay na nasentensyahang mabilanggo nang habambuhay dahil sa pagpatay sa paring Italyanong si Fr. Tulio Favali. Sinasabi ng ilang impormante sa southern Mindanao na isang grupo ng mga pulitikong malapit kay dating Pangulong Joseph Estrada ang maaari umanong may kinalaman sa pagpapatakas kay Manero mula sa kinakukulungan nito sa provincial jail sa Baluntay, Alabel, Sarangani. Mahirap umanong paniwalaan na kusang tumakas si Manero na sa loob ng halos isang taong pagkakapiit sa naturang kulungan ay tumatanggap ng espesyal na atensyon. Ilang testigo ang nagsabing inalalayan pa umano ng ilang jailguard ang kotseng minamaneho ng live in partner ni Manero na si Julie nang lumabas ito sa piitan bandang alas-2:30 ng madaling-araw kamakalawa. Nasa compartment umano ng kotse ang kontrobersyal na preso. Sinabi ng impormante na malamang gagamitin si Manero sa pagsasagawa ng dirty tactics sa pulitika. Tumanggi ang abogado ni Manero na si Atty. Tom Falgui na magbigay ng komentaryo sa naturang mga akusasyon bagaman sinabi niya na nagpadala na siya ng dalawang emisaryo para kausapin ang kanyang kliyente. Inamin ni Falgui na dismayado si Manero nang bawiin ng nagdaang administrasyong Estrada ang ipinagkaloob sa kanya na presidential pardon at nang ibalik siya sa Sarangani jail dahil naman sa pagkakasangkot niya sa kasong pagpaslang sa magkapatid na Mamalumpong noong 1977. Inihayag naman ni Sarangani Governor Priscilla Chiongbian na matagal nang binabalak ni Manero na tumakas bukod sa talagang may katangahan umano ang mga guwardiya sa naturang piitan. Sinuspinde na rin ni Chiongbian ang mga guwardiyang nakatalaga sa piitan nang makatakas si Manero at ipinaimbestiga ang pagdalaw sa bilangguan ng live in partner nito kahit gabing-gabi na. Inutos din ng Department of Justice sa National Bureau of Investigation na siyasatin ang pagkakatakas ni Manero. Samantala, inatasan ni Philippine National Police Chief Deputy Director General Leandro Mendoza ang mga regional director at mobile group ng PNP na tugisin at arestuhin si Manero. Ipinasisiyasat ni Interior and Local Government Secretary Joey Lina ang mga jailguard na sina Gabriel Axalan, Doroteo Pelino Jr., at Bernard Africa para matukoy kung may kinalaman ang mga ito sa pagkakatakas ng naturang preso. (Ulat nina Rose Tamayo, Grace Amargo, Joy Cantos, Teng Garcia at Rudy Andal)</body>
<link>http://www.philstar.com/Article.aspx?articleId=126229&amp;publicationSubCategoryId=92</link>
</article>
<article>
<title>DOJ Sec. Perez, manonood ng 'Live Show'</title>
<author>Grace Amargo, Doris Franche at Marilou Rongalerios</author>
<date>
<month>March</month>
<day>24</day>
<year>2001</year>
</date>
<body>Inihayag kahapon ni Justice Secretary Hernando Perez na panonoorin niya ang kontrobersyal na &amp;quot;Live Show&amp;quot; para makita niya kung may matibay na basihan para idemanda ang producer at director ng naturang pelikula. &amp;quot;Para sa interes ng hustisya, maaaring dapat kong panoorin yan para makita ko kung talagang may basihan na sampahan ng kaso (ang mga gumawa ng pelikula). Kung wala naman, titingnan pa rin natin,&amp;quot; sabi pa ng kalihim. Ginawa ni Perez ang pahayag kasunod ng pagpapahinto ng Malaca&amp;ntilde;ang sa pagpapalabas ng &amp;quot;Live Show&amp;quot; na mariing kinondena ng simbahang Katoliko dahil umano sa kalaswaan. Nagbunsod din ito sa pagbibitiw ni Movie and Television Review and Classification Board Chairman Nicanor Tiongson sa puwesto. Ilang grupo naman ng mga movie director at ibang sektor sa pelikula ang kumokondena sa ginawa ng pamahalaang Arroyo. Kaugnay pa nito, inatasan ni Perez ang Land Transportation Franchising and Regulatory Board na siyasatin ang mga kumpanya ng mga panlalawigang pampasaherong bus na nagpapalabas ng mga bold movies sa kanilang sasakyan. Pumabor naman sina Senate President Aquilino Pimentel Jr. at Batangas Rep. Ralph Recto sa pagpapahinto sa pagpapalabas sa &amp;quot;Live Show&amp;quot; sa mga sinehan. Idiniin ni Pimentel na kailangang isipin ng MTRCB ang moralidad ng kabataan bago aprubahan ang isang pelikula. Pinaboran ni Recto ang pagpapatigil ni Pangulong Gloria Macapagal-Arroyo sa naturang pelikula dahil dapat lang itong maging konserbatibo para maging halimbawa sa mamamayan. (Ulat nina Grace Amargo, Doris Franche at Marilou Rongalerios)</body>
<link>http://www.philstar.com/Article.aspx?articleId=126230&amp;publicationSubCategoryId=92</link>
</article>
<article>
<title>Militar pinakilos laban sa kidnapping</title>
<author>Lilia Tolentino</author>
<date>
<month>March</month>
<day>24</day>
<year>2001</year>
</date>
<body>Sinabi ni Pangulong Gloria Macapagal-Arroyo sa kanyang talumpati sa convention ng Filipino-Chinese Chambers of Commerce and Industry sa Westin Philippine Plaza kahapon na inatasan niya ang Armed Forces of the Philippines na tumulong sa pagsugpo sa mga kidnap-for-ransom syndicate. Ginawa ng Pangulo ang hakbang bilang bahagi ng kampanya ng pamahalaan laban sa kidnaping na napaulat na muling bumibiktima sa mga mayayamang negosyante sa Chinatown. Inutos din ng Pangulo ang pagdadagdag ng pulis sa mga sentrong pangkalakalan tulad ng Binondo para mapangalagaan ang mga negosyanteng Intsik pero binalaan niya ang mga tagapagpatupad ng batas na huwag makipagsabwatan sa mga sindikatong kriminal. (Ulat ni Lilia Tolentino)</body>
<link>http://www.philstar.com/Article.aspx?articleId=126231&amp;publicationSubCategoryId=92</link>
</article>
<article>
<title>Halalan bantayan - Belmonte</title>
<author>Malou Rongalerios</author>
<date>
<month>March</month>
<day>24</day>
<year>2001</year>
</date>
<body>Hinikayat kahapon ni House of Representatives Speaker Feliciano Belmonte ang mga bagong botante na ibuhos na lang ang kanilang sama ng loob sa nabigong pangarap na makaboto sa Mayo 14 sa puspusang pagbabantay para matiyak na magiging malinis, malaya at maayos ang darating na halalan. &amp;quot;Hindi tayo dapat umatras sa hamong ating hinaharap. Magkaisa tayo at huwag sayangin ang panahon sa pagkimkim ng sama ng loob. Kailangang-kailangan natin ang lahat ng sambayanan na lumahok at siguruhin na ang darating na halalan ay magsasalamin ng tunay na saloobin ng bayan,&amp;quot; sabi pa ni Belmonte. Sinabi ni Belmonte na maaaring sumali sa National Movement for Free Elections at ibang katulad na organisasyon ang mga kabataan na hindi nakapagparehistro sa Commission on Elections at hindi makakaboto sa Mayo 14. (Ulat ni Malou Rongalerios)</body>
<link>http://www.philstar.com/Article.aspx?articleId=126232&amp;publicationSubCategoryId=92</link>
</article>
<article>
<title>Pagbawi sa FM wealth pinag-ibayo</title>
<author>Lilia Tolentino</author>
<date>
<month>March</month>
<day>24</day>
<year>2001</year>
</date>
<body>Inatasan ni Pangulong Gloria Macapagal-Arroyo ang Presidential Commission on Good Government na doblehin ang pagsisikap na mabawi ang umano&amp;acirc;€™y mga nakaw na yaman ng pamilya ni dating Pangulong Ferdinand Marcos at cronies nito. Sa pakikipagpulong kay PCGG Commissioner at officer-in-charge Jorge Sarmiento, nabatid ng Pangulo na sinisiyasat na ng ahensya ang napaulat na $13.2 bilyong account ni Irene Marcos Araneta sa banko ng Switzerland na tinangka umanong ilipat sa isang bangko sa Germany. Mula noong 1986, nabawi ng PCGG ang kabuuang P79 bilyong cash at escrow account at naipagkaloob sa Department of Agrarian Reform ang 3,652 ektaryang lupain ng mga Marcos at cronies ng mga ito. (Ulat ni Lilia Tolentino)</body>
<link>http://www.philstar.com/Article.aspx?articleId=126233&amp;publicationSubCategoryId=92</link>
</article>
<article>
<title>Benipayo, magbibitiw daw sa go-signal ng SC sa rehistrasyon</title>
<author>Jhay Mejias at Doris Franche</author>
<date>
<month>March</month>
<day>24</day>
<year>2001</year>
</date>
<body>Sinabi kahapon ni Commission on Elections Chairman Alfredo Benipayo na magbibitiw siya sa kanyang tungkulin kapag kinatigan ng Supreme Court ang pagdaraos ng bagong special registration para sa mga bagong botante. Ipinaliwanag ni Benipayo na mahirap matuloy bukod sa kulang na ng panahon ang Comelec para sa rehistrasyon at ayaw niyang mapagbuntunan siya ng sisi kapag nagkaroon ng kapalpakan sa halalan sa Mayo 14 kaya magbibitiw na lang siya kapag inutos ng Supreme Court ang rehistrasyon. Kumampi naman kay Benipayo si Senate President Protempore Blas Ople na nagsabing hindi dapat sisihin ang una dahil mas malaki ang problemang kakaharapin kapag itinuloy ang special registration. Pinabulaanan ni Ople na na-pressure sa mga senador si Benipayo kaya binawi nito ang nauna nitong pagpabor sa rehistrasyon. (Ulat nina Jhay Mejias at Doris Franche)</body>
<link>http://www.philstar.com/Article.aspx?articleId=126234&amp;publicationSubCategoryId=92</link>
</article>
<article>
<title>Seguridad ng NDF negotiators tiniyak</title>
<author>Joy Cantos</author>
<date>
<month>March</month>
<day>25</day>
<year>2001</year>
</date>
<body>Sinabi kahapon ni Armed Forces of the Philippines-Civil Relations Service Chief Brig. Gen. Jaime Canatoy na pagkakalooban ng security ng AFP ang mga negosyador ng National Democratic Front na sina Luis Jalandoni, Connie Ledesma, at Fidel Agcaoili pagdating ng mga ito sa Pilipinas sa susunod na buwan kaugnay ng usapang pangkapayapaan ng NDF at ng pamahalaan. Sinabi ni Canatoy sa mga reporter pagkaraan ng awarding ceremonies sa mga natatanging kadete ng Philippine Military Academy na responsibilidad ng pamahalaan na bigyan ng proteksyon ang mga negosyador na komunista at tiyaking walang mangyayaring masama sa kanila habang nasa bansa. (Ulat ni Joy Cantos)</body>
<link>http://www.philstar.com/Article.aspx?articleId=126235&amp;publicationSubCategoryId=92</link>
</article>
<article>
<title>Malayang pamamahayag mananatiling malakas</title>
<author>Lilia Tolentino</author>
<date>
<month>March</month>
<day>25</day>
<year>2001</year>
</date>
<body>Tiniyak ni Pangulong Gloria Macapagal-Arroyo sa mga opisyal ng Kapisanan ng mga Brodkaster ng Pilipinas na mananatiling malakas at mapapangalagaan ang kalayaan ng pamamahayag sa ilalim ng kanyang administrasyon. Sa kanyang talumpati sa panunumpa ng mga bagong opisyal ng KBP sa Heroes Hall ng Malaca&amp;ntilde;ang kamakalawa ng gabi, sinabi ng Pangulo na bukod sa malayang pamamahayag ay higit na kikita ang mga istasyon ng radyo, telebisyon at pahayagan dahil sa pagkakatibay ng batas na nagpapahintulot sa anunsyong pulitikal sa panahon ng halalan. (Ulat ni Lilia Tolentino)</body>
<link>http://www.philstar.com/Article.aspx?articleId=126236&amp;publicationSubCategoryId=92</link>
</article>
<article>
<title>PPC bets wala raw iwanan</title>
<author>Doris Franche</author>
<date>
<month>March</month>
<day>25</day>
<year>2001</year>
</date>
<body>Walang iwanan. Ito ang nagkakaisang pahayag ng mga kandidatong senador ng People Power Coalition matapos na walo sa kanilang kaalyado ang patuloy na pumapailanlang sa mataas na posisyon sa bagong survey ng Social Weather Station. Sinasabi sa first quarter survey na walo sa PPC ang napasama muli sa Magic 13 samantalang apat sa kanila ang mabilis na umangat buhat sa dati nilang posisyon. Kabilang sa Magic 13 sina Juan Flavier, Ramon Magsaysay, Franklin Drilon, Sergio Osmena, Joker Arroyo, Manuel Villar, Francisco Pangilinan at Ralph Recto. Mula sa ika-14 na puwesto, malaki ang iniangat ni Villar na ngayon ay nasa ikapitong puwesto samantalang umangat sa ikawalo si Pangilinan bago sinundan ni Recto. (Ulat ni Doris Franche)</body>
<link>http://www.philstar.com/Article.aspx?articleId=126237&amp;publicationSubCategoryId=92</link>
</article>
<article>
<title>Manero, nakalabas na ng Mindanao</title>
<author>Rose Tamayo</author>
<date>
<month>March</month>
<day>25</day>
<year>2001</year>
</date>
<body>Kasalukuyan nang nagtatago sa Negros Occidental si Norberto Manaro makaraang makatakas mula sa kanyang piitan sa Baluntay, Alabel, Sarangani noong Huwebes. Ito ang nabatid mula sa isang impormante na nagsabing, nang patakasin si Manero noong Huwebes ng madaling-araw, nakaabang na ang isang sasakyang pandagat sa dalampasigan ng Abel para ihatid ang kontrobersyal na preso palabas ng Mindanao. Nakulong si Manero sa Sarangani Provincial Jail dahil sa pagkakasangkot niya sa pagpatay sa isang magkapatid at makaraang bawiin ng nagdaang administrasyon ni dating Pangulong Joseph Estrada ang pardon na naunang ipinagkaloob sa kanya. Nasentensyahan din si Manero ng habambuhay na pagkabilanggo dahil sa pagpaslang sa Italyanong pari na si Fr. Tulio Favali. Hinihinalang ilang maimpluwensya at malalaking pulitiko ang nasa likod ng pagpapatakas kay Manero. Sinabi ng impormante na maaaring nagtatago na si Manero sa Negros Occidental na kinaroroonan ng ilan nitong mga kamag-anak at Ilongo na pinanggalingan ng maraming miyembro ng dati niyang grupong Ilaga. Malabo anyang sumuko pa nang buhay si Manero dahil matagal na itong dismayado sa takbo ng mga kaso nito. Ayon naman kay Manuel Sales, assistant Jail warden ng provincial jail, sinampahan na ng kasong administratibo ang mga jailguard na sina Bernard Africa, Gabriel Axalan, Doroteo Pilino at Rizalino Jelaspi na nasuspinde dahil sa pagkakatakas ni Manero. (Ulat ni Rose Tamayo)</body>
<link>http://www.philstar.com/Article.aspx?articleId=126238&amp;publicationSubCategoryId=92</link>
</article>
<article>
<title>Pagbubukas ng kurso sa siyensiya giit ni GMA</title>
<author>Lilia Tolentino</author>
<date>
<month>March</month>
<day>25</day>
<year>2001</year>
</date>
<body>Hiniling ni Pangulong Gloria Macapagal-Arroyo sa mga kolehiyo at unibersidad na magbukas ng mga kurso sa siyensiya para maharap ng mga kabataan ang hamon ng bagong siglo. Idiniin ng Pangulo sa kanyang talumpati sa Don Mariano Marcos Memorial State University sa Agoo, La Union kasabay ng paggawad sa kanya ng doctorate degree on humanities honoris causa na kailangan ng bansa ang siyensiya sa daigdig ng impormasyon at teknolohiya ng komunikasyon at sa modernisasyon ng agrikultura. Sinabi ng Pangulo na, bagaman mahalaga ang inhinyera sa daigdig dahil sa ipinatutupad na globalisasyong pangkabuhayan, mahalaga ring magkaroon ng pananaliksik na pansakahan sa mga paaralan. Sa kanyang pagtanggap ng gawad parangal, sinabi ng Pangulo na, noong una, atubili siyang tanggapin ang honorary degree dahil batid niyang mahirap magtamo nito bukod sa meron na siyang doctorate degree on economics mula sa University of the Philippines. &amp;quot;Ito ang dahilan kaya dumating akong mayroong sariling toga at sombrero,&amp;quot; sabi pa ng Punong Ehekutibo. (Ulat ni Lilia Tolentino)</body>
<link>http://www.philstar.com/Article.aspx?articleId=126239&amp;publicationSubCategoryId=92</link>
</article>
<article>
<title>4 Yakuza at 2 Arabo ipinatapon</title>
<author>Butch Quejada</author>
<date>
<month>March</month>
<day>25</day>
<year>2001</year>
</date>
<body>Apat na Hapones na hinihinalang mga miyembro ng Yakuza at dalawang aroganteng Arabo ang ipinatapon kamakalawa ng Bureau of Immigration palabas ng bansa. Kinilala ni Tom Natividad ng BI ang mga Hapones na sina Amano Fujitoshi, Wada Yoshiki, Toyomura Hiromi at Tamada Fumio na pawang pasahero ng Northwest Airlines flight 071 at dumating kamakalawa ng gabi mula sa Narita. Nakilala naman ang mga Arabo na sina Bader Motla Alatawig at Bader Alataw na lulan ng Pakistani Airlines mula Karachi. Hindi na inabot ng isang araw sa Pilipinas ang limang dayuhan nang iutos agad ni Natividad na pabalikin ang mga ito sa mga pinanggalingan nilang bansa. (Ulat ni Butch Quejada)</body>
<link>http://www.philstar.com/Article.aspx?articleId=126240&amp;publicationSubCategoryId=92</link>
</article>
<article>
<title>Pinoy sa Saudi, gumon sa lotto?</title>
<author>Rose Tamayo</author>
<date>
<month>March</month>
<day>25</day>
<year>2001</year>
</date>
<body>Talamak at isa umano sa dahilan ng pagkakasawi at pagkakasadlak sa kapahamakan ng ilang overseas Filipino workers sa Middle East laluna sa Saudi Arabia ang &amp;quot;lottery&amp;quot; o lotto doon. Naging isa sa mga dahilan o mitsa rin umano ang lotto ng hindi maipaliwanag na pagkawala at pagkamatay ng ilang mga OFWs sa Middle East. Hindi rin umano katakataka kung may ilang pamilya dito sa Pilipinas ng mga OFWs na naroroon at nagrereklamo sa Department of Foreign Affairs at Overseas Workers Welfare Assistance na hindi na nila makontak at wala na ring balitang natatanggap mula sa mga ito dahilan rin umano minsan ito sa lotto. Ito ang naging pahayag ng isang Leo Unabia, 48, may asawa na isa ring domestic helper sa Riyadh na namasukan doon mula pa noong 1986 at naninirahan sa Davao City. Si Unabia ay ilang taon nang pabalik-balik mula noong 1995 sa Saudi Arabia bilang isang family driver doon, kusa siyang pumunta sa PSN upang ihayag ang nakatagong katotohanan sa buhay ng ilang mga OFWs sa Middle East. Ayon kay Unabia na mula nang mabasa niya sa pahayagang ito ang balita tungkol sa pagpaslang kay Jaime dela Cruz na umanoy pinatay ng anim nitong kababayan matapos manalo ng ilang milyon sa lotto doon ay hindi na ito mapakali na sabihin ang kanyang nalalaman tungkol sa nangyayaring katotohanan sa ating mga kababayang OFWs doon na may kaugnayan sa lotto. Kusa niyang inihayag sa naging panayam sa kanya na marami umanong mga &amp;quot;unreported cases&amp;quot; ng mga OFWs na pinapatay doon dahilan lamang sa lotto. Aniya, talamak na parang jueteng umano rito sa Pilipinas ang lotto doon maliban pa sa operasyon ng &amp;quot;last two digits&amp;quot; na kinuha rin sa dalawang huling numero sa 6 na digits ng lotto numbers pati na ang operasyon ng sabungan sa Riyadh na pinamumunuan ng ilang may malalakas na loob na mga OFWs. Sinabi ni Unabia na sa 10 Saudi Riyals umanong bet ay maaari ka nang manalo ng 4,500 Saudi Riyals na mas malaki pa umanong kikitain kaysa sa ilang buwan na sahod ng isang OFW doon. Ayon pa kay Unabia, dalawang beses umanong nagkakaroon ng lotto draw sa isang buwan; bawat a-kinse at a-trenta na kung saan nanggagaling pa sa bansang Thailand ang resulta nito, kasangkot din umano ang ilang matataas na opisyal at mga negosyante ng Saudi Arabia sa operasyon ng lotto doon. Nasaksihan rin umano ni Unabia ang pagpaslang sa isang kasamahan nitong nagngangalang Rolly na isang usher ng lotto roon. Si Rolly umano ay pinugutan ng ulo ng isang Saudi national na tumayat nanalo sa kanya ng lotto at nang hindi nito naibigay ang lahat ng pinanalunan na pera ay pinugutan ito ng naturang Arabo at itinapon sa isang disyerto roon ang kanyang bangkay at ang pangyayari umanong ito ay hindi nakaabot sa kaalaman ng pamilya ni Rolly hanggang sa kasalukuyan bagamat alam umano ito ng Philippine Embassy doon. Ayon pa kay Unabia, alam umano ng embahada ng Pilipinas ang mga pangyayaring ito bagamat nagbubulag-bulagan lamang umano at taliwas dito ay may ilang mga opisyales din umano ng embahada ang nagtatanong kung ano ang malakas na numero ng lotto na tumataya rin umano sa lotto roon. (Ulat ni Rose Tamayo)</body>
<link>http://www.philstar.com/Article.aspx?articleId=126241&amp;publicationSubCategoryId=92</link>
</article>
<article>
<title>Mga pekeng passenger insurance, tuluyan nang naglaho - LTFRB</title>
<author>Angie dela Cruz</author>
<date>
<month>March</month>
<day>25</day>
<year>2001</year>
</date>
<body>Tuluyan nang maglalaho ang mga pineke at &amp;quot;fly by night&amp;quot; insurance companies at agents operation sa pamamagitan ng kasalukuyang Passenger Accident Insurance sa ilalim ng &amp;quot;Two Group System,&amp;quot; batay sa pahayag ng Land Transportation Franchising Regulatory Board. Ayon kay LTFRB Chairman Dante Lantin, dahil sa talamak na insurance companies na namemeke ng insurance coverage ng mga pasahero sa mga public utility vehicles ay dalawang Insurance Company na lamang ang binigyan ng pagkakataon na pangasiwaan ang pag-iisyu ng passenger insurance sa mga pasahero para tuluyan nang maglaho ang modus operandi ng mga sindikato ng insurance na nag-ooperate sa LTFRB. Sa ilalim ng nasabing insurance, tatanggap ng P50,000 ang bawat pasahero na mamamatay sa aksidente sa mga pampasaherong sasakyan. Ang consortia ay kabilang sa pinakamalaking non-life insurance company sa bansa na kabibilangan ng Philippine Accident Managers Incorporated (PAMI) at Passenger Accident Insurance Coverage II (PAIC). Inobliga ng LTFRB nitong Pebrero ang lahat ng mga pampasaherong sasakyan na kumuha ng insurance mula sa PAMI at PAIC matapos ang mga serye ng pagpupulong sa pagitan ng mga lider at miyembro ng ibat ibang transport groups kabilang na ang FEJODAP, PISTON, INTERBOA, PBOAP, PCDP-ACTO, FERCODA at ATOMM na sinuportahan naman ng Insurance Companies at Insurance Commission. Kaugnay nito, sinabi naman ni PISTON President Medardo Roda na walang monopolisasyon, manipulasyon at alanganing mga transaksiyon sa pagkakaroon lamang ng dalawang accredited insurance groups na may 41 kasaping insurance firms at non-life insurance companies. Sa ilalim ng passenger Accident Insurance Coverage Program ng LTFRB, ang lahat ng pampasaherong sasakyan ay makakatanggap ng kaukulang benepisyo mula sa mga accredited insurance groups. Sumisingil ng halagang P1,165.00 para sa passenger insurance sa sedan at jeep, P1,042 sa vans, auvs at FX samantalang P1,287.00 para sa mga bus. (Ulat ni Angie dela Cruz)</body>
<link>http://www.philstar.com/Article.aspx?articleId=126242&amp;publicationSubCategoryId=92</link>
</article>
<article>
<title>Reyes, dadaan sa butas ng karayom</title>
<author></author>
<date>
<month>March</month>
<day>25</day>
<year>2001</year>
</date>
<body>Tiniyak kahapon ni Senador Rodolfo Biazon na dadaan sa butas ng karayom ang kumpirmasyon ni Defense Secretary Angelo Reyes makaraang mabunyag ang mga kinasasangkutan umano nitong anomalya lalo na sa mga kagamitan ng militar noong ang huli pa ang chief of staff ng Armed Forces of the Philippines. Sinabi ni Biazon na kailangan munang sagutin ni Reyes ang lahat ng mga tanong sa kanya ng Commission on Appointment bago siya makumpirma sa kanyang bagong posisyon. (Ulat Doris Franche)</body>
<link>http://www.philstar.com/Article.aspx?articleId=126243&amp;publicationSubCategoryId=92</link>
</article>
<article>
<title>DOH nagbabala laban sa sore eyes</title>
<author>Angie dela Ceruz</author>
<date>
<month>March</month>
<day>25</day>
<year>2001</year>
</date>
<body>Binalaan kahapon ng Department of Health ang publiko laban sa paglaganap ng sore eyes ngayong panahon ng tag-init. Sinabi ni Health Secretary Manuel Dayrit na karaniwan na ang sore eyes sa panahon ng tag-init. Hindi anya dapat ipagwalambahala ang sore eyes dahil lubha itong nakakahawa at nakakaabala. (Ulat ni Angie dela Ceruz)</body>
<link>http://www.philstar.com/Article.aspx?articleId=126244&amp;publicationSubCategoryId=92</link>
</article>
<article>
<title>1,116 pulis may tulo at Gonorrhea</title>
<author>Pia Lee Brago</author>
<date>
<month>March</month>
<day>26</day>
<year>2001</year>
</date>
<body>Maraming pulis sa bansa ang may &amp;quot;tulo&amp;quot; o sakit na Chlamydia dahil sa pambababae kahit meron nang asawa o pakikipagtalik sa ibat ibang babae at hindi paggamit ng condom. Ito ang lumilitaw sa pag-aaral na pinamagatang &amp;quot;Prevalence of Sexually Transmitted Infections Among Selected Population Group in the Philippines&amp;quot; at ginawa ni Dr. Mari Rose Aplasca-De Los Reyes ng Research Institute for Tropical Medicine. Sinabi ni delos Reyes na nakakabahala ang resulta ng pag-aaral dahil walang makikitang sintomas ng Chlamydia at gonorrhea sa mayorya ng mga pulis sa Baguio, Cebu at Davao na sinaklaw ng pag-aaral. Sinabi ni delos Reyes na hindi pa malalaman ng mga pulis na meron na silang impeksyon ng Chlamydia kung hindi pa sila nagpatingin sa doctor. Halos magkatulad anya ang Chlamydia o tulo at Gonorrhea. Sinaklaw ng pag-aaral ang may 1,116 pulis. Mula rito, 415 ang nasa Baguio, 291 sa Cebu at 410 sa Davao. (Ulat ni Pia Lee Brago)</body>
<link>http://www.philstar.com/Article.aspx?articleId=126245&amp;publicationSubCategoryId=92</link>
</article>
<article>
<title>Abogado ni Irene 'kakanta' sa US$13-B account</title>
<author>Jose Rodel Clapano</author>
<date>
<month>March</month>
<day>26</day>
<year>2001</year>
</date>
<body>Handa na umanong magsalita ang abogado ng mag-asawang Irene at Gregorio Araneta na si Eleazar Reyes hinggil sa naganap noong Pebrero 14 nang tangkain umano ng kanyang mga kliyente na ilipat sa Deutsche Bank ng Germany ang kanilang $13.2 bilyong account na nasa Union Bank of Switzerland. Sinabi ni Presidential Commission on Good Government Officer-in-Charge Jorge Sarmiento na nabatid niya mula sa isa niyang kaibigan na pinaplano ni Reyes na sulatan si Senate President at Blue Ribbon Committee Chairman Aquilino Pimentel Jr. at ang PCGG para ipaliwanag ang panig ng naturang abogado. Si Reyes ang binabanggit umano ng mga opisyal ng German bank na nagsama sa mga Araneta sa Deutsche Bank noong Pebrero 14. &amp;quot;Sabi ng kaibigan ko, binabalak ni Reyes na sulatan si Senate President Pimentel. Tahimik ang mga Marcos. Sa tingin ko, susulatan din niya ang PCGG, maaaring ako o si Senate President Pimentel. Si Reyes lang ito. Hindi ko alam kung magsasalita siya para sa mga Marcos o maaaring ipaliwanag lang niya ang kanyang panig,&amp;quot; sabi ni Sarmiento. Sinabi pa ni Sarmiento na dapat muling imbestigahan ng Senate Blue Ribbon Committee ang umanoy P13.2 bilyong account ni Irene, isa sa mga anak ni yumaong dating Pangulong Ferdinand Marcos. Itinigil ng SBRC noong 1999 ang imbestigasyon nito sa naturang bank account ni Araneta makaraang ideklara ng isang pribadong auditing company na inupahan ng PCGG na walang ganoong account sa banko ang anak ni Marcos. (Ulat ni Jose Rodel Clapano)</body>
<link>http://www.philstar.com/Article.aspx?articleId=126246&amp;publicationSubCategoryId=92</link>
</article>
<article>
<title>Erap grumadweyt, binati ni GMA</title>
<author>Joy Cantos</author>
<date>
<month>March</month>
<day>26</day>
<year>2001</year>
</date>
<body>FORT DEL PILAR, Baguio City - Ginulantang ng &amp;quot;Erap magic&amp;quot; ang 88th Commencement Execise ng Philippine Military Academy kahapon at maging si Pangulong Gloria Macapagal-Arroyo na dumalo sa okasyon. Naghiyawan ang mga manonood nang umakyat sa entablado ang isa sa mga nagtapos na kadete na kapangalan ni dating Pangulong Joseph Ejercito Estrada at nakipagkamay sa Pangulo at inabot ang kanyang diploma. Ika-166 sa mga nagsipagtapos sa PMA Kaakibat Class 2001 si Joseph Jason Lumicao Estrada na naging dahilan ng hindi magkamayaw na pagsisigawan at palakpakan ng may 3,000 katao kasunod ng pagkakarinig sa kanyang pangalan. Nabatid na ang Erap na palayaw ng napatalsik na pangulo ay siya ring itinawag sa nabanggit na kadete ng kanyang mga kaeskuwela. Ang 22-anyos na batang Estrada na tubong-Poblacion Aritao, Nueva Vizcaya ay mapapabilang sa Philippine Army. (Ulat ni Joy Cantos)</body>
<link>http://www.philstar.com/Article.aspx?articleId=126247&amp;publicationSubCategoryId=92</link>
</article>
<article>
<title>Roco, dismayado sa text grammar</title>
<author>Danilo Garcia</author>
<date>
<month>March</month>
<day>26</day>
<year>2001</year>
</date>
<body>Nadidismaya si Department of Education, Culture and Sports Secretary Raul Roco sa epekto sa pag-aaral ng mga estudyante ng text messaging sa cellular phone dahil nakakabobo rin umano ito. Sinabi ni Roco sa isang panayam na hindi niya gusto ang epekto ng &amp;quot;shortcut&amp;quot; na mga salita na ginagamit sa text messages. Sinabi ni Roco na, bagaman wala pang opisyal na pag-aaral ang DECS sa naturang usapin, maaaring maging dahilan ng pagbagsak ng isang estudyante sa mga simpleng araling tulad ng spelling at grammar sa English subject ang istilo ng mga salitang ginagamit sa text. &amp;quot;Dahil sa pagmamadali at pagkakasya sa espesyo ng mensahe, ang for ay ginagawa na lang 4 para makatipid. Maaaring masanay dito ang mga mag-aaral lalo na sa grammar at mahirapan sila sa English,&amp;quot; sabi pa ng kalihim. Dahil hindi niya mapipigil ang mga estudyante sa paggamit ng cellphone, sinabi ni Roco na mahigpit na lang niyang patututukan sa mga guro ang pagsasanay sa mga mag-aaral sa spelling at grammar para hindi masanay ang mga ito sa mga pinaiiksing salita sa text messaging. (Ulat ni Danilo Garcia)</body>
<link>http://www.philstar.com/Article.aspx?articleId=126248&amp;publicationSubCategoryId=92</link>
</article>
<article>
<title>Hazing sa PMA ipinatigil ni GMA</title>
<author>Ey Saludar at Joy Cantos</author>
<date>
<month>March</month>
<day>26</day>
<year>2001</year>
</date>
<body>Inatasan kahapon ni Pangulong Gloria Macapagal-Arroyo ang pamunuan ng Philippine Military Academy at maging ang mga kadete na ihinto na ang hazing at magsilbing halimbawa ang akademiya. Sinabi ng Pangulo sa kanyang talumpati sa graduation day ng PMA na dapat itong maideklara bilang &amp;quot;hazing-free zone&amp;quot; kasabay ng pagdidiin na walang maidudulot na kabutihan ang hazing. Ginawa ng Pangulo ang kautusan kaugnay ng pagkamatay ng freshman cadet na si Edward Domingo sa isang hazing sa PMA noong Marso 10. Apat na sophomore cadet ang isinangkot sa pagkamatay ni Domingo at inaresto ng pulisya. &amp;quot;Hindi na dapat maulit ang hazing,&amp;quot; sabi pa ng Pangulo na sinalubong ng mga palakpak sa naturang pagtatapos sa PMA. Naka-half mast ang bandilang Pilipino sa isinagawang seremonya dahil sa pagkamatay ng 23-anyos na si Domingo. Nagpahayag naman si PMA Superintendent Major General Manuel Carranza ng kahandaang magbitiw sa tungkulin kapag napatunayang nagpabaya siya sa pagtupad ng tungkulin kaugnay ng pinakahuling insidente ng hazing. Samantala, 194 na kadete na kinabibilangan ng nasa top 10 ang nagtapos sa Class 2001 ng PMA. Nanguna sa mga grumadweyt si Sadiri Sabutol, 22, anak ng mag-asawang magsasaka mula sa Sta. Cruz, Ballesteros, Cagayan. Sinabi ni Carranza na, sa 194 graduates, 10 ang babae na kinabibilangan nina Florangel Morito at Concepcion Reano na panglima at pangsiyam sa honor roll ayon sa pagkakasunod. (Ulat nina Ey Saludar at Joy Cantos)</body>
<link>http://www.philstar.com/Article.aspx?articleId=126249&amp;publicationSubCategoryId=92</link>
</article>
<article>
<title>MILF rebels umayuda sa pagtugis kay Manero</title>
<author>Rose Tamayo</author>
<date>
<month>March</month>
<day>26</day>
<year>2001</year>
</date>
<body>Magdaraos ng kilos-protesta ang simbahang Katoliko, civic at cause-oriented group sa katimugang Mindanao para igiit sa mga awtoridad ang mabilis na pagdakip sa nakatakas na bilanggong si Norberto Manero na nasentensyahang makulong nang habambuhay dahil sa pagpatay sa isang Italyanong pari. Sinasabi ng ilang impormante na tumutulong ang Moro Islamic Liberation Front para madakip muli si Manero na tumakas mula sa Sarangani Provincial Jail noong Huwebes. Isinangguni na ng pulisya sa Department of Justice ang ilan sa napaulat na mga kundisyon ni Manero para siya sumuko tulad ng pagpapabalik sa kanyang presidential pardon na binawi ng napatalsik na administrasyon ni dating Pangulong Joseph Estrada. Nais din ni Manero na ipawalambisa ang suspension order sa ilang jailguard ng tinakasan niyang piitan. (Ulat ni Rose Tamayo)</body>
<link>http://www.philstar.com/Article.aspx?articleId=126250&amp;publicationSubCategoryId=92</link>
</article>
<article>
<title>El Ni&amp;Atilde;&amp;plusmn;o hinihiling paghandaan</title>
<author>Jess Diaz</author>
<date>
<month>March</month>
<day>26</day>
<year>2001</year>
</date>
<body>Nanawagan kahapon si Speaker Feliciano Belmonte Jr. sa mga departamento ng Agriculture, Environment and Natural Resources at Energy na gumawa ng kaukulang hakbang para maibsan hangga&amp;acirc;€™t maaga ang magiging mapaminsalang epekto ng El Ni&amp;Atilde;&amp;plusmn;o phenomenon. Sinabi ni Belmonte na ang mainit na panahon na dinaranas araw-araw ng mga Pilipino ay maaaring tanda ng nalalapit na El Ni&amp;Atilde;&amp;plusmn;o na tinataya ng mga weathermen na mamiminsala sa bansa sa huling bahagi ng taong ito. Sinabi pa ng Speaker na, sa El Ni&amp;Atilde;&amp;plusmn;o, mahaba ang tagtuyot na maaaring makasira sa mga pananim at sa sektor ng enerhiya lalo na sa mga water-driven power generator. Idinagdag niya na maaaring magpagawa ng maliliit na irrigation canal at water impounding dam ang DA bilang paghahanda sa tagtuyot. Dapat anyang bantayan ng DENR ang mga illegal logger at itaguyod ang pagtatanim ng punongkahoy sa buong bansa. Dapat din anyang magtipid sa kuryente at tubig ang bawat Pilipino. (Ulat ni Jess Diaz)</body>
<link>http://www.philstar.com/Article.aspx?articleId=126251&amp;publicationSubCategoryId=92</link>
</article>
<article>
<title>Showbiz stars sumugod sa Mendiola</title>
<author>Mike Frialde, Ellen Fernando at Danilo Garcia</author>
<date>
<month>March</month>
<day>27</day>
<year>2001</year>
</date>
<body>May 300 artista, direktor, manunulat at ibang trabahador sa industriya ng pelikula at mga miyembro ng ilang militanteng grupo ang nagdaos ng rally kahapon sa paanan ng Don Chino Roces bridge (dating Mendiola) malapit sa Malaca&amp;ntilde;ang para kondenahin ang pagpigil ng pamahalaan sa pagpapalabas sa mga sinehan ng pelikulang &amp;quot;Live Show.&amp;quot; Sama-samang nagmartsa patungo sa Mendiola ang mga miyembro ng Coalition of Filipino Films and Television Workers, Sanlakas at Bagong Alyansang Makabayan dala ang mga plakard at istrimer na bumabatikos sa pagsikil umano sa kalayaan sa pamamahayag sa bansa. Sumama sa rally ang isa sa bidang babae sa &amp;quot;Live Show&amp;quot; na si Klaudia Koronel. Nakiisa sa mga nagpoprotesta sina dating Movie and Television Review and Classification Board Chairman Armida Siguion-Reyna; scriptwriter na si Ricky Lee; Lily Monteverde ng Regal Films na producer ng &amp;quot;Live Show&amp;quot;; mga movie director na sina Joel Lamangan, Behn Cervantes, at Jose Javier Reyes na nagdirek sa naturang pelikula; at iba pang mga artistang tulad nina Ynez Veneracion, Jennifer Sevilla, Hazel Espinosa, Beth Tamayo, Gardo Versoza at Richard Gomez. Iginiit nina Koronel at Reyes na hindi pornograpiko ang kanilang pelikula na gaya ng ipinalilitaw ni Manila Archbishop Jaime Cardinal Sin. &amp;quot;Narito kami para ipaglaban ang kalayaang ipinanalo natin sa EDSA 2 revolution. Dapat sana pinanood muna nila ang buong pelikula (Live Show) bago nila ito ipinagbawal,&amp;quot; sabi ni Koronel. Ang Live Show ay nagpapakita ng buhay ng mga lalaki at babae na nabubuhay sa pamamagitan ng pagtatalik sa harap ng publiko. Sinabi naman ni Siguion-Reyna na dapat idemanda ng pamahalaan ang Regal Films para mapatunayan na tama ang desisyong ipagbawal ang naturang pelikula. Sinabi ni Reyna sa isang panayam na hindi malinaw ang basihan ng pamahalaan para ituring na pornograpiko ang Live Show. (Ulat ni Mike Frialde, Ellen Fernando at Danilo Garcia)</body>
<link>http://www.philstar.com/Article.aspx?articleId=126252&amp;publicationSubCategoryId=92</link>
</article>
<article>
<title>Gown ni Osang pinag-initan</title>
<author>Lilia Tolentino</author>
<date>
<month>March</month>
<day>27</day>
<year>2001</year>
</date>
<body>Hindi pabor ang bagong tagapangulo ng Movie and Television Review and Classification Board na si Alejandro Roces sa halos hubad na kasuotan ng ST queen na si Rosanna Roces sa parangala ng Manunuri ng Pelikulang Pilipino noong Sabado ng gabi. &amp;quot;Dapat ay magsuot siya ng damit nang naaayon sa okasyon,&amp;quot; sabi ni Roces nang tanungin ng mga mamamahayag sa Malaca&amp;ntilde;ang kung ano ang masasabi niya sa suot ni Rosanna noong gabi ng Urian Award. Tinutukoy ni Roces ang gown na suot ni Rosanna na bukas sa dalawang tagiliran na dahilan para bumuyangyang ang kanyang mga hita at nahahalata rin na wala siyang damit-panloob. Sinabi ni Roces na, kung siya ang tatanungin, hindi niya papayagan si Rosanna na umakyat sa entablado sa ganoong uri ng kasuotan. Sa naturang panayam din, sinabi ni Roces na napanood na niya ang kontrobersyal na pelikulang &amp;quot;Live Show&amp;quot; at labis siyang nagulantang sa mga eksenang puno ng pornograpiya. (Ulat ni Lilia Tolentino)</body>
<link>http://www.philstar.com/Article.aspx?articleId=126253&amp;publicationSubCategoryId=92</link>
</article>
<article>
<title>Special registration, ibinasura ng Supreme Court</title>
<author>Grace Amargo at Ely Saludar</author>
<date>
<month>March</month>
<day>27</day>
<year>2001</year>
</date>
<body>Wala nang magaganap na espesyal na rehistrasyon kaya hindi na makakaboto sa halalan sa Mayo ang tinatayang 4.5 milyong kabataang hindi nakapagparehistro sa Commission on Elections. Sa botong 8-6, dinismis kahapon ng Supreme Court ang petisyon ng grupong Akbayan na humihiling na atasan ang Comelec na magsagawa ng special registration para makaboto ang naturang mga kabataan. Sinabi ng Supreme Court na malabo nang maisakatuparan ang rehistrasyon dahil hindi naman sinusugan ng Kongreso ang Voters Registration Act para mapahintulutan ang naturang rehistrasyon. Ipinaliwanag pa ng Mataas na Hukuman na, sa ilalim ng Voters Registration Act, hindi maaaring magdaos ng special registration kung 120 araw na lang ang natitira bago sumapit ang halalan. Nabatid na 14 na mahistrado lang ang nagbotohan sa naturang petisyon dahil nasa labas ng bansa si Associate Justice Reynato Puno. Nadismaya ang Malaca&amp;ntilde;ang sa desisyon ng Mataas na Hukuman. Gayunman, sinabi ni Press Secretary Noel Cabrera na walang magagawa ang Malaca&amp;ntilde;ang kundi igalang ang kapasyahan ng Korte. Hinikayat ni Cabrera ang mga kabataang hindi nakapagparehistro na tumulong na lang sa pagkampanya para sa malinis at tapat na eleksyon. (Ulat nina Grace Amargo at Ely Saludar)</body>
<link>http://www.philstar.com/Article.aspx?articleId=126254&amp;publicationSubCategoryId=92</link>
</article>
<article>
<title>Miriam, hinamon sa bantang pagpapabaril</title>
<author>Doris Franche</author>
<date>
<month>March</month>
<day>27</day>
<year>2001</year>
</date>
<body>Pinutakti ng mga tawag sa telepono ang tanggapan ng People Power Coaltion kahapon dahil sa banta ng kandidatong senador na si Miriam Santiago ng oposisyong Puwersa ng Masa na magpapabaril umano siya sa Luneta kapag nanalo ang lahat ng 13 kandidatong senador ng PPC sa halalan sa Mayo. Ang mga tumatawag ay nagboboluntaryo umano na sila na lang ang babaril kay Santiago sakaling makakuha ng botong 13-0 ang PPC. Sinabi ni PPC administrative officer Girlie Brillantes na hindi niya inakalang magdudulot ng malaking epekto ang naturang &amp;quot;gimik&amp;quot; ni Santiago. &amp;quot;Ang daming gustong mag-dare kay Miriam. Kung puwede raw, sila na lang ang babaril,&amp;quot; sabi pa ni Brillantes. &amp;quot;Parang gustong makipagpustahan ng mga caller. Ang kaso, baka raw mag-backout si Miriam sakaling magkatotoo ang 13-0,&amp;quot; dagdag ni Brillantes. (Ulat ni Doris Franche)</body>
<link>http://www.philstar.com/Article.aspx?articleId=126255&amp;publicationSubCategoryId=92</link>
</article>
<article>
<title>Bulate laganap sa mga bata</title>
<author>Andi Garcia</author>
<date>
<month>March</month>
<day>27</day>
<year>2001</year>
</date>
<body>Hindi lamang mga nakamamatay na sakit tulad ng tigdas, hepatitis at partusi ang tinututukan ngayon ng Department of Health (DOH) kundi maging ang pagkakaroon ng bulate o intestinal worms ng mga batang edad 3-5. Itoy sa sandaling pasimulan ang programang Garantisadong Pambata na naglalayon na bigyan ng health care services ang lahat ng health centers at mga out-patient department ng lahat ng government hospitals, gayundin ay pagtutuunan ng pansin ang mga piling food establishments. Ang programang GP ay inilunsad noong 1999 ng DOH para pagkalooban ng kinakailangang serbisyong pangkalusugan ang mga batang paslit na edad 3-5 pababa upang paunlarin ang kanilang emotional, physical at mental development. Mula Abril 2-6 ay magbibigay ang DOH ng Vitamin A capsules sa mga 12-59 anyos gayundin sa mga post-partum mothers. Ibat ibang klase naman ng deworming drugs o pagpupurga ang ibibigay sa mga batang 3-5 anyos. (Ulat ni Andi Garcia)</body>
<link>http://www.philstar.com/Article.aspx?articleId=126256&amp;publicationSubCategoryId=92</link>
</article>
<article>
<title>Local names ng bagyo inadopt ng PAGASA</title>
<author></author>
<date>
<month>March</month>
<day>27</day>
<year>2001</year>
</date>
<body>Mula ngayong 2001, pangalang lokal na ang gagamitin ng Philippine Atmospheric and Geophysical Astronomical Services Administration (PAGASA) para higit na magkaroon ng kaalaman ang taumbayan hinggil sa mga bagyong dumarating sa bansa. Gagamitin ng PAGASA ang mga bagyong darating ngayong 2001, gayundin sa taong 2005, 2009 at 2013 ang mga pangalang Auring na dumating na noong Pebrero taong ito, Barok, Crising, Darna, Emong, Feria, Forio, Huaning, Isang, Jolina, Kiko, Labuyo, Maring, Nanang, Ondoy, Pabling, Quedan, Roleta, Sibak, Talahib, Ubeng, Vinta, Wilma, Yaning at Zuma. Sa taong 2002, 2006, 2010 at 2014 ay gagamitin ang mga pangalang Agaton, Basyang, Caloy, Dagul, Espada, Florita, Gloria, Hambalos, Inday, Juan, Laka, Lagalag, Milenyo, Neneng, Ompong, Paeng, Quadro, Rapido, Sibasib, Tagbanwa, Usman, Venus, Wisik, Yayang at Zeny. Sa taong 2003, 2007, 2011, 2015 ay Amang, Batibot, Chedeng, Dodong, Egay, Falcon, Gilas, Harurot, Ineng, Juaning, Kabayan, Lakay, Manang, Nina, Onyok, Pogi, Quiel, Roskas, Sikat, Tisoy, Ursula, Viring, Wang Wang, Yoyoy at Zigzag. Sa taong 2004, 2008, 2012, 2016 ay Ambo, Biday, Cosme, Dugong, Enteng, Flor, Giling, Hataw, Inggo, Julian, Kenkoy, Lawin, Manoy, Nonoy, Osang, Pandoy, Quinta, Rigodon, Sigla, Totoy, USA, Viajero, Wasiwas, Yoyong at Zosimo. Ang nabanggit na mga pangalan ng bagyo sa bawat tinakdang taon ay may bilang na 25 ayon sa pagkakasunod, pero kapag lumampas na sa 25 ang bagyo sa isang taon ay gagamitin ang mga sumusunod: 2001, 2005, 2009 at 2013 ay Alamid, Bruno, Conching, Dolor, Ekis, Fuersa, Gimbal, Hampas, Isko at Juego. Sa 2002, 2006, 2010, 2014 ay Agila, Bagwis, Ciriaco, Diego, Elena, Forte, Gunding, Hunyango, Itoy at Jessa at sa 2003, 2007, 2011 at 2015 ay Abe, Berto, Charing, Estoy, Fuego, Geming, Hantik, Irog at Joker samantala sa 2004, 2008, 2012, 2016 ay Alakdan, Baldo, Carayan, Dagundong, Estong, Fuerte, Gardo, Harabas, Ikot at Julio. (Angie dela Cruz)</body>
<link>http://www.philstar.com/Article.aspx?articleId=126257&amp;publicationSubCategoryId=92</link>
</article>
<article>
<title>Waistline program ni Lacson, ibinasura ni Mendoza</title>
<author>Joy Cantos</author>
<date>
<month>March</month>
<day>27</day>
<year>2001</year>
</date>
<body>Tuluyan nang ibinasura kahapon ni Philippine National Police Chief Director General Leandro Mendoza ang minimum na 34 inches na patakaran sa sukat ng baywang ng mga pulis na naunang ipinatupad ng hinalinhinan niyang si dating PNP Chief Panfilo Lacson. Dahil dito, maaari na muling magpataba at hindi na dapat mangamba ang mga matatabang opisyal at tauhan ng pulisya na baka sila matanggal sa serbisyo dahil sa bigat ng kanilang katawan. Sinabi pa ni Mendoza na wala siyang nakikitang dahilan para ipagpatuloy pa ang waistline program ni Lacson. &amp;quot;Hindi naman nakakatulong ang 34 inches program sa pagsugpo sa kriminalidad sa bansa kaya bakit pa natin itutuloy ito,&amp;quot; sabi pa ni Mendoza. (Ulat ni Joy Cantos)</body>
<link>http://www.philstar.com/Article.aspx?articleId=126258&amp;publicationSubCategoryId=92</link>
</article>
<article>
<title>Kandidatong namimigay ng pekeng pera dadakpin</title>
<author>Malou Rongalerios</author>
<date>
<month>March</month>
<day>27</day>
<year>2001</year>
</date>
<body>Dapat arestuhin ng Philippine National Police at ng National Bureau of Investigation ang mga kandidatong nagpapakalat ng mga pekeng pera sa kanilang pangangampanya kaugnay ng nalalapit na lokal at pambansang halalan. Sinabi ni Isabela Congressman Rodolfo Albano sa isang pahayag kahapon na hindi lang kasong kriminal ang ginagawa ng naturang mga kandidato kundi niloloko rin nila ang taumbayan at sinisira ang kredibilidad ng eleksyon. &amp;quot;Yung mga kandidatong tulad nito ay hindi dapat nalalagay sa puwesto at dapat mabunyag ang kanilang mga pangalan,&amp;quot; sabi ni Albano na naunang nagbunyag na ilang kandidato ang namimigay ng mga pekeng P500 at P1,000 salapi para sa mga tao na dadalo sa kanilang campaign rallies. Sinabi ni Albano na kumakalat ang mga pekeng pera sa ilang bahagi ng Visayas at Mindanao pero hindi matukoy kung sinong pulitiko ang sangkot dito. (Ulat ni Malou Rongalerios)</body>
<link>http://www.philstar.com/Article.aspx?articleId=126259&amp;publicationSubCategoryId=92</link>
</article>
<article>
<title>Shoot-to-kill kay Manero hirit ng mga Solons</title>
<author>Malou Rongalerios, Grace Amargo at Joy Cantos</author>
<date>
<month>March</month>
<day>27</day>
<year>2001</year>
</date>
<body>Dapat magpalabas ng shoot-to-kill ang pamahalaan laban sa tumakas na sentensyadong bilanggong si Norberto Manero Jr. para mapabilis ang pagsuko nito. Ito ang ipinanawagan kahapon ng mga kongresistang sina Reps. Apolinario Lozada ng Negros Occidental at Ernesto Herrera ng Bohol bilang tugon sa mga kundisyong hinihingi umano ni Manero para sumuko ito. Idiniin nina Lozada at Herrera na wala sa posisyon si Manero para gumawa ng mga kahilingan sa pamahalaan dahil isa itong takas na kriminal. &amp;quot;Kung gusto talagang mapabilis ang pagsuko ni Manero, dapat iutos ang shoot-to-kill order laban sa kanya,&amp;quot; sabi ni Lozada. Kabilang sa mga kundisyong hinihingi ni Manero ang pagbalik ng presidential pardon na binawi sa kanya ng nagdaang administrasyon ni dating Pangulong Joseph Estrada, pagpapabilis sa paglilitis sa isa niyang kasong murder at ang pagtanggal ng suspension sa tatlong jailguard ng Sarangani Provincial Jail. Pero naniniwala si Lozada na susuko si Manero kahit hindi masunod ang mga kundisyon nito sa sandaling magpalabas ng shoot-to-kill order ang pamahalaan. Kasabay ng pagtanggi sa naturang mga kahilingan, sinabi ni Justice Secretary Hernando Perez na hindi makikipagkompromiso ang pamahalaan kay Manero para lang ito maibalik sa kulungan. Sinabi pa ni Perez na gagawin na lang ng pamahalaan ang obligasyon nito na madakip muli si Manero. Sinabi pa niya na hinihintay ng kanyang tanggapan ang resulta ng imbestigasyon ng National Bureau of Investigation na magiging basihan kung dapat kasuhan ang warden at tatlong jailguard ng Sarangani Provincial Jail dahil sa pagkakatakas ni Manero noong Huwebes. Kinumpirma naman ni Philippine National Police Chief Director General Leandro Mendoza na nasa Mindanao pa si Manero kaya nakasentro sa rehiyon ang pagtugis nila rito. (Ulat nina Malou Rongalerios, Grace Amargo at Joy Cantos)</body>
<link>http://www.philstar.com/Article.aspx?articleId=126260&amp;publicationSubCategoryId=92</link>
</article>
<article>
<title>'Di ako susuko' - Manero</title>
<author>Rose Tamayo, Doris Franche at Rudy Andal</author>
<date>
<month>March</month>
<day>28</day>
<year>2001</year>
</date>
<body>Hindi susuko at hindi raw takot mamatay ang kontrobersiyal na puganteng priest killer at Ilaga lider na si Norberto Manero alyas Kumander Bukay. Ito ang mensaheng ipinaabot sa pamahalaan ni Manero sa &amp;quot;shoot to kill order&amp;quot; na ipinanukala ng ilang kongresista para mapadali ang kanyang pagsuko sa pamamagitan ng kanyang live-in partner na si Julie Yee. Si Yee na sa unang pagkakataon ay lumabas sa kanyang pinagtataguan matapos tumakas si Manero ay nakipagkita kay Sarangani Province PNP Provincial Director Supt. Cesar Serudo Daquel kamakalawa para ipaabot ang kasagutan ni Manero. Hinding-hindi umano susuko si Manero hanggat hindi pinagbibigyan ng pansin ng pamahalaan ang kanyang mga naging kahilingan. Nagpahayag ng sama ng loob si Manero sa pamahalaan dahil ayaw siyang pakinggan gayong hindi umano siya kasing sama tulad ng NPA na binibigyan ng pansin ng pamahalaan sa kasalukuyan. Sa kasalukuyan ay maraming pulitiko na pumapapel sa gagawing pakikipag-negosasyon ni Manero.Kaya naman pinayuhan si Manero ng kanyang kapatid na si Rafael na huwag basta maniwala sa mga ito. Sinabi naman ni Senate President Aquilino Pimentel Jr., na may hinala siya na isang dating malapit kay dating Pangulong Fidel Ramos ang umanoy utak sa pagpapatakas kay Manero na hindi naman nito tinukoy. Magugunita na bago nabigyan ng pardon ni dating Pangulong Joseph Estrada si Manero ay ibinaba muna ni Ramos sa habambuhay na pagkabilanggo ang sentensiya nito sa kasong pagpatay sa Italyanong pari na si Tullio Favali. Samantala inalerto kahapon ni NCRPO Director Romeo Pe&amp;Atilde;&amp;plusmn;a ang buong kapulisan ng Metro Manila makaraang tumanggap ng report na naririto nagtatago si Manero. Kaya inutos rin ni PNP Chief Leandro Mendoza ang pagbabantay ng 24 oras sa lahat ng paliparan, daungan at terminal ng bus na posibleng daanan ng convicted killer. (Ulat nina Rose Tamayo, Doris Franche at Rudy Andal)</body>
<link>http://www.philstar.com/Article.aspx?articleId=126261&amp;publicationSubCategoryId=92</link>
</article>
<article>
<title>Umento sa gobyerno tiniyak ni Speaker Belmonte</title>
<author>Malou Rongalerios</author>
<date>
<month>March</month>
<day>28</day>
<year>2001</year>
</date>
<body>Siniguro kahapon ni Speaker Feliciano Belmonte na maipapasa ang P10.9 bilyon na supplemental budget ng pamahalaan sa muling pagbubukas ng Kongreso sa Hunyo. Ayon kay Belmonte, mahalagang maipasa ang supplemental budget dahil dito nakasalalay ang pagpapatupad ng 5 porsiyentong salary increase ng mga empleyado ng gobyerno. Nakasalalay din sa pagpasa ng supplemental budget ang pagtaas ng sahod ng mga kagawad ng Philippine National Police, at pagtaas ng pensiyon na dapat matanggap ng mga beterano. Kinumpirma din ni Speaker Belmonte na nakausap na niya ang mga lider ng ibat ibang partido ng mga kongresista at sumang-ayon na ang mga ito sa agarang pagpasa ng supplemental budget. Mahalagang maipasa natin itong panukalang batas na ito bago matapos ang 11th Congress, para hindi na mag-aksaya pa ng oras ang susunod na 12th Congress sa pagtalakay dito, ani Belmonte. Bagaman at sinertipikahang urgent bill ni Pangulong Gloria Macapagal-Arroyo ang nasabing panukalang supplemental budget ay hindi ito naipasa sa nakaraang special session ng Kongreso sanhi ng maagang adjournment ng Senado. Nakahanda kaming talakayin noon at ipasa ang supplemental budget, pero nag-adjourned kaagad ang Senado, kaya hindi rin namin naipasa, pagtatapos ni Belmonte. (Ulat ni Malou Rongalerios)</body>
<link>http://www.philstar.com/Article.aspx?articleId=126262&amp;publicationSubCategoryId=92</link>
</article>
<article>
<title>Peace talks sa abroad, Okey kay GMA</title>
<author>Ely Saludar</author>
<date>
<month>March</month>
<day>28</day>
<year>2001</year>
</date>
<body>Idaraos ang usapang pangkapayapaan sa labas ng bansa sa pagitan ng pamahalaan at CPP-NPA-NDF. Ito ay matapos na aprubahan ni Pangulong Gloria Macapagal-Arroyo ang pagsasagawa ng peace negotiations sa Europa base na rin sa rekumendasyon ng Cabinet Cluster E. Ayon kay Cluster E Chair Vice President at Foreign Affairs Secretary Teofisto Guingona, ang usapang pangkapayapaan ay maaaring ganapin sa Scandinavian countries tulad ng Norway, Finland at Sweden. Sinabi ni Guingona na sa pagdating sa bansa ng mga NDF leaders sa Abril 18 ay magkakaroon ng solidarity meeting at isa sa pag-uusapan nila ay ang venue. Makikipag-ugnayan na rin ang DFA sa mga nabanggit na Scandinavian countries upang alamin kung sino sa mga ito ang handang mag-host ng peace talks. Ngunit nilinaw ni Guingona na hindi ang dayuhang bansa ang gagastos para sa nasabing peace talks. Magugunita na hiniling ng NDF na ganapin ang peace talks malapit sa Netherlands upang hindi umano sila masyadong magastusan. (Ulat ni Ely Saludar)</body>
<link>http://www.philstar.com/Article.aspx?articleId=126263&amp;publicationSubCategoryId=92</link>
</article>
<article>
<title>Pag-aasawa ng mga pari at madre pinaboran ni Pimentel</title>
<author>Doris Franche</author>
<date>
<month>March</month>
<day>28</day>
<year>2001</year>
</date>
<body>Pabor si Senate President Aquilino Pimentel Jr., na mag-asawa ang mga pari at madre at ito ay hindi na dapat pagtalunan. Ayon kay Pimentel wala siyang nakikitang masama sakaling mag-asawa ang mga pari at madre ito umano ay nararapat lamang dahil tao ang mga ito. Sinabi ni Pimentel na ang mga pari ay tao rin na nangangailangan ng pagmamahal at kalinga ng mga babae lalo na ang mga ito ay maitalaga sa malalayong lugar. Iginiit pa ni Pimentel na wala namang nakasaad sa bibliya na pagbabawal sa mga pari na magkaroon ng relasyong sekswal dahil pinayagan naman ito ng ibang relihiyon sa ibang bansa. Sa panig naman ni Senador Loren Legarda, iba ang isyu ng celibacy ng mga pari at madre dahil ang mga ito ay may sinumpaang itatakwil nila ang makamundong gawain bago pa man pumasok sa sakramento ng simbahang katoliko. (Ulat ni Doris Franche)</body>
<link>http://www.philstar.com/Article.aspx?articleId=126264&amp;publicationSubCategoryId=92</link>
</article>
<article>
<title>13-0 giit sa kabataang botante</title>
<author></author>
<date>
<month>March</month>
<day>28</day>
<year>2001</year>
</date>
<body>Nanawagan ang People Power Coalition (PPC) sa mga kabataan na huwag bitiwan ang sinimulang laban noong EDSA Dos sa pamamagitan ng pagsulong sa adhikain ng bagong administrasyon tungo sa malinis at maayos na pamahalaan na makakamit lamang kung isusulong ng kabataan ang 13-0 vote sa darating na halalan. Ayon kay PPC senatorial bet Liwayway Vinzons-Chato, ang desisyon na alisan ng karapatan ang may 4.5M botanteng kabataan na ang karamihan ay nakita sa People Power 2 ay isang malaking hamon upang higit na maging aktibo ang mga kabataan sa pagbantay sa totoong hatol ng bayan. Binatikos naman ni Chato ang mga kandidato ng oposisyon na sina Miriam Defensor-Santiago, Juan Ponce-Enrile at Gregorio Honasan sa patuloy na pagtraydor sa mamamayang Pilipino. Ito ay matapos magpahayag ang tatlong kandidato ng oposisyon na ibabalik muli nila sa puwesto ang napatalsik na Pangulong Estrada sa muli nilang pag-upo sa Senado. Ito ba ang mga lider na gusto nating iluklok sa Senado? Paano pa nila maibabalik si Erap gayung pinatalsik na nga siya ng taumbayan dahil sa pang-aabusong ginawa niya sa bayan at mga anomalyang kanyang kinasangkutan at sa kaban ng bayan, kaya nga ang panawagan ko sa ating mga kabataan ay huwag payagang mangyari muli ito. ani Chato.</body>
<link>http://www.philstar.com/Article.aspx?articleId=126265&amp;publicationSubCategoryId=92</link>
</article>
<article>
<title>PAOCTF, bubuwagin na ni GMA</title>
<author>Ely Saludar at Malou Rongalerios</author>
<date>
<month>March</month>
<day>28</day>
<year>2001</year>
</date>
<body>Nakatakdang buwagin ni Pangulong Gloria Macapagal-Arroyo ang kontrobersiyal na Presidential Anti-Organized Crime Task Force (PAOCTF). Sinabi ng Pangulo na maaaring sa susunod na taon ipapatupad ang pagbuwag sa PAOCTF dahil na rin sa pagsasanib ng mga puwersa ng NBI,AFP at PNP sa malawakang kampanya laban sa kriminalidad. Ayon sa Pangulo, kinakailangang baguhin ang karakter o features ng PAOCTF dahil ihahayag na nito sa susunod na linggo ang paglalagda sa memorandum of agreement (MOA) sa pagitan ng Departments of Interior and Local Government, National Defense at Justice para sa kooperasyon laban sa kriminalidad. Tutukuyin ng MOA ang area of cooperation sa mga kinauukulang ahensiya upang hindi umano magkaroon ng sapawan. Pabor naman si Speaker Feliciano Belmonte sa pagbuwag ng PAOCTF dahil sa maraming kontrobersiya na kinakaharap at ang pagkakatatag nito ay kuwestiyonable kaya tama lang na buwagin ito ng Pangulo. (Ulat nina Ely Saludar at Malou Rongalerios)</body>
<link>http://www.philstar.com/Article.aspx?articleId=126266&amp;publicationSubCategoryId=92</link>
</article>
<article>
<title>Party list ni Goma pinakakansela sa Comelec</title>
<author>Grace Amargo</author>
<date>
<month>March</month>
<day>28</day>
<year>2001</year>
</date>
<body>Lumiham kahapon si Justice Secretary Hernando Perez sa Commission on Election na kanselahin ang party-list na kinabibilangan ng aktor na si Richard Gomez. Sa apat na pahinang liham ni Perez kay Comelec Chairman Alfredo Benipayo, sinabi nito na hindi maaaring ipalista ang MAD o &amp;quot;Mamamayan Ayaw sa Droga&amp;quot; bilang party-list dahil kapareho nito ang isang foundation na itinatag ng gobyerno na kumakampanya laban sa droga at hindi maaaring gamitin sa pulitika dahil lilikha lamang umano ng pagkalito sa mamamayan. Ang MAD party-list ay pinarehistro nina Mr. Manuel Ortigas, bilang pangulo, Richard Gomez, chairperson at Police Deputy Director General Jewel F. Canson sa Comelec para sa darating na eleksyon. Ipinaliwanag ni Perez na sa ilalim ng American Law na umiiral din sa bansa, nilalabag nila Gomez ang karapatan ng MAD foundation sa pagkakaroon ng esklusibong pangalan ng korporasyon. Nabatid na ang MAD Foundation ay naitatag noong Disyembre 15, 1999 sa ilalim ng Executive Order no. 61 ng National Drug Law Enforcement and Coordinating Center na binigyan ng pondong P150M na kinuha sa contigency fund ng dating Pangulong Joseph Estrada. (Ulat ni Grace Amargo)</body>
<link>http://www.philstar.com/Article.aspx?articleId=126267&amp;publicationSubCategoryId=92</link>
</article>
<article>
<title>Boracay mansion sasamsamin</title>
<author>Ellen Fernando</author>
<date>
<month>March</month>
<day>29</day>
<year>2001</year>
</date>
<body>Napipinto nang kumpiskahin ng pamahalaan ang kontrobersyal na Boracay mansion ni dating Pangulong Joseph Estrada na naunang napaulat na tinirhan umano ng isa sa kanyang mga kalaguyo na si Laarni Enriquez. Kahapon, inirekomenda ng National Bureau of Investigation sa Ombudsman ang &amp;quot;forfeiture proceeding&amp;quot; laban sa rehistradong may-ari ng Boracay mansion na nasa New Manila, Quezon City. Sinabi ni NBI Director Reynaldo Wycoco na lumilitaw sa transfer certificate of title no. N-208116 at N-208117 ng Register of Deeds ng Quezon City na ang St. Peter Holdings Corporation na may tanggapan sa Ortigas Center, Pasig City ang tunay na may-ari ng mansion. Nakarehistro sa Securities and Exchange Commission ang kumpanya na kabilang sa mga incorporator sina Renato Bello, Menardo Guevarra, Raul Gerodias, Dawn Castro, Mariah Farah Z.G. Nicolas-Suchangco at Jose Luis Yulo na siyang principal chairman. Ang manager&amp;acirc;€™s check naman na ipinambayad ni Yulo sa mansion ay galing sa account ng isang Jose Velarde sa Equitable-PCI Bank. Sinabi ni Wycoco na nabuo ang kanilang sapantaha na si Estrada ang may-ari ng mansion dahil sa pahayag ni Equitable-PCI Bank Senior Vice President Clarissa Ocampo sa naudlot na impeachment trial na iisang tao sina Velarde at ang napatalsik na Pangulo. Nabatid na hawak na ng Ombudsman ang mga ebidensya ng NBI hinggil sa naturang mansion. Sinabi ni Ombudsman Aniano Desierto na maaaring magamit bilang ebidensya sa naunang mga kasong kriminal laban kay Estrada ang tsekeng ginamit sa pagbili sa mansion. (Ulat ni Ellen Fernando)</body>
<link>http://www.philstar.com/Article.aspx?articleId=126270&amp;publicationSubCategoryId=92</link>
</article>
<article>
<title>Kuratong rubout case bubuhayin</title>
<author>Rudy Andal</author>
<date>
<month>March</month>
<day>29</day>
<year>2001</year>
</date>
<body>Inirekomenda kahapon ng Free Legal Assistance Group kay Justice Secretary Hernando Perez ang muling pagbubukas ng Kuratong Baleleng rubout case laban kay dating Philippine National Police Chief Director General Panfilo Lacson at dalawa pang mataas na opisyal ng PNP dahil dalawang bagong Abelardo Ramos na kapwa buhay na saksi nang iutos umano ni Chief testigo laban sa mga ito ang lumitaw. Iniharap ng FLAG sa mga mamamahayag sina Senior Inspectors Ysmael Yu at Superintendent Francisco Zubia sa harap nina Lacson at C/Supt. Romeo Acop na dalhin sa flyover ng Commonwealth Avenue sa Quezon City at doon patayin ang walong miyembro ng KB na kanilang naunang hinuli sa Superville Subdivision, Para&amp;ntilde;aque.grupo sa naturang subdivision noong gabi ng Mayo 17, 1995. Si Ramos Si Yu umano ang team leader nang salakayin ng pulisya ang safehouse ng naman na nakatalaga sa Traffic Management Group ang nagdala sa mga suspek sa Camp Crame. Sinabi nina Atty. Arno Sanidad at Atty. Theodore Te ng FLAG na wala silang personalidad para isampa ang kaso kaya inirekomenda nila kay Perez ang muling pagbuhay sa naturang kaso na naunang nadismis dahil sa pag-atras ng ilang testigo. Sa isa namang hiwalay na pahayag, sinabi ni Lacson na recycled witness lang si Yu dahil ito rin ang iniharap noon ni dating PNP Chief Roberto Lastimoso nang naisin nitong buhayin ang naturang kaso. Sinabi ni Lacson na hindi na bago ang naturang isyu dahil nais lang sirain ang kanyang pangangampanya sa pagka-senador. (Ulat ni Rudy Andal)</body>
<link>http://www.philstar.com/Article.aspx?articleId=126271&amp;publicationSubCategoryId=92</link>
</article>
<article>
<title>Human smuggling ring nabuwag</title>
<author>Rey Arquiza</author>
<date>
<month>March</month>
<day>29</day>
<year>2001</year>
</date>
<body>Ibinunyag kahapon ni Bureau of Immigration Commissioner Andrea Domingo ang pagkakabuwag sa isang human trafficking syndicate na Ginawa ni Domingo ang pahayag kasunod ng pagkakadakip ng BI sa mga Koreanong gumagamit sa Maynila sa pagpupuslit ng mga dayuhan. sina Ahn Seok Joon, Park Jae Ho, Choi Gun at Kim Kyun Hee sa magkakahiwalay na operasyon sa lungga ng mga ito sa Pasig at Makati. Sinabi ni Domingo na ang mga Koreano ang nagbigay ng Korean passport sa maraming Chinese national na nagtangkang pumuslit palabas ng bansa at naharang ng mga tauhan ng BI sa Ninoy Aquino International Airport sa nagdaang mga buwan. Sinabi pa ni Domingo na ang pagbuwag sa Koreanong forgery syndicate ang unang yugto pa lang ng kampanya laban sa mga sindikatong nagpupuslit ng mga dayuhan sa bansa. Magpapatulong rin ang BI sa militar, pulisya at National Bureau of Investigation para matiyak na madadakip ang mga lider at miyembro ng naturang mga sindikato. Sa kaugnay na ulat, nadakip ng mga BI officer sa NAIA ang apat na Sri Lankan na nagtangkang umalis patungong Australia noong Martes pero gumagamit ng mga pekeng Australian passport. Sinabi ni Domingo na binili ng mga Sri Lankan ang pekeng Australian passport sa isang sindikato sa Maynila. (Ulat ni Rey Arquiza)</body>
<link>http://www.philstar.com/Article.aspx?articleId=126272&amp;publicationSubCategoryId=92</link>
</article>
<article>
<title>Panukalang pagpalit sa pangalan ng BIR binara ni Belmonte</title>
<author>Marilou Rongalerios</author>
<date>
<month>March</month>
<day>29</day>
<year>2001</year>
</date>
<body>Tinanggihan kahapon ni House of Representatives Speaker Feliciano Belmonte Jr. ang panukalang itatag ng Kongreso ang Philippine Internal Revenue Authority (PIRA) bilang kapalit ng Bureau of Internal Revenue (BIR). Sinabi ni Belmonte na mga mahuhusay na tax collector ang kailangan para mapalaki ang koleksyon ng pamahalaan sa buwis at hindi ang pagpapalit ng pangalan ng ahensyang nangongolekta ng buwis. Ipinaliwanag ni Belmonte na, kahit palitan ang pangalan ng BIR na tulad ng mungkahi ni BIR Commissioner Rene Banez, wala itong silbi kung tamad at hindi tapat ang mga tax collector. Patuloy anyang mahaharap ang pamahalaan sa malaking kakulangan sa budget hanggat hindi nakakakolekta ng tamang buwis ang BIR na dapat pumasok sa kaban ng bayan. Sinabi naman ni Las Pi&amp;ntilde;as Rep. Manuel Villar na, kung hindi babaguhin ang sistema ng koleksyon sa buwis, hindi pa rin tataas ang revenue collection ng bansa kahit na palitan pa ang pangalan ng BIR. &amp;quot;Kahit na BIR pa yan o PIRA, kung hindi naman nila ginagawa nang maayos ang kanilang trabaho, hindi pa rin liliit ang budget deficit ng bansa,&amp;quot; sabi pa ni Villar. (Ulat ni Marilou Rongalerios)</body>
<link>http://www.philstar.com/Article.aspx?articleId=126273&amp;publicationSubCategoryId=92</link>
</article>
<article>
<title>Peace talk binigyan ng 18 buwan</title>
<author>Lilia Tolentino</author>
<date>
<month>March</month>
<day>29</day>
<year>2001</year>
</date>
<body>Tinatarget ng panel ng pamahalaan (GRP) ang 18 buwang taning para matapos ang usapang pakikipagkapayapaan sa National Democratic Front na kinabibilangan ng Communist Party of the Philippines at New Peoples Army. Ito ang inihayag kahapon ni GRP panel chairman Silvestre Bello III na nagsabi pa na pumayag na si Pangulong Gloria Macapagal-Arroyo na idaos ang pag-uusap sa ibang bansa bagaman pinagpipilian kung alin sa Norway, Sweden o Finland ang lugar na pagdarausan ng negosasyon. Tiniyak din ni Bello na hindi magbibigay ng status of belligerency sa NDF ang pagdaraos ng usapang-pangkapayapaan sa ibang bansa. (Ulat ni Lilia Tolentino)</body>
<link>http://www.philstar.com/Article.aspx?articleId=126274&amp;publicationSubCategoryId=92</link>
</article>
<article>
<title>Pagsungkit sa 13-0 pag-iibayuhin ng PPC</title>
<author>Malou Rongalerios</author>
<date>
<month>March</month>
<day>29</day>
<year>2001</year>
</date>
<body>Pag-iibayuhin ng People Power Coalition ang kanilang panawagan sa taumbayan na isulong ang 13-0 vote para malinis ang Senado mula sa kabulukan ng ilang senador. &amp;quot;Kailangan nating isulong ang 13-0 sa halalan para maipatupad natin nang walang balakid ang mga proyekto ng ating Pangulong Arroyo tungo sa pag-unlad ng ating ekonomiya at pamumuhay,&amp;quot; sabi ni PPC senatorial candidate Wigberto Ta&amp;ntilde;ada. Sinabi pa ni Ta&amp;ntilde;ada na, kapag ang PPC ang naging mayorya sa Senado, maisusulong ang pagpapatupad sa legislative reforms ng Pangulo at magkakaroon ng seguridad ang pamahalaan laban sa mga pulitikong gusting sirain ang maayos na takbo nito. (Ulat ni Malou Rongalerios)</body>
<link>http://www.philstar.com/Article.aspx?articleId=126275&amp;publicationSubCategoryId=92</link>
</article>
<article>
<title>Lacson napikon sa demolition job</title>
<author>Joy Cantos</author>
<date>
<month>March</month>
<day>29</day>
<year>2001</year>
</date>
<body>Sinabi kahapon ni dating Philippine National Police Chief Panfilo Lacson na demolition job lang ang pagdadawit sa kanya ni National Bureau of Investigation Director Reynaldo Wycoco sa misteryosong pagkawala ng public relations man na si Salvador &amp;quot;Bubby&amp;quot; Dacer at sa driver nitong si Emmanuel Corbito. Pinuna ni Lacson na, dahil kumakandidato siyang senador, marami sa kanyang mga kritiko ang gustong wasakin ang kanyang tsansa na pumasok sa Magic 13 sa senatorial election. Iginiit ni Lacson na malinis ang kanyang kunsiyensiya at wala siyang kinalaman sa pagkawala ni Dacer. (Ulat ni Joy Cantos)</body>
<link>http://www.philstar.com/Article.aspx?articleId=126276&amp;publicationSubCategoryId=92</link>
</article>
<article>
<title>PAOCTF kumakalap ng baguhan</title>
<author>Christina Mendez</author>
<date>
<month>March</month>
<day>29</day>
<year>2001</year>
</date>
<body>Sinimulan na ng Presidential Anti-Organized Crime Task Force ang pangangalap ng bagong mga tauhan na papalit sa kalahati ng 800 miyembro ng PAOCTF na naunang tinanggal ng director nitong si Hermogenes Ebdane sa tungkulin. Sinabi ni Ebdane na posibleng palitan ang pangalan ng PAOCTF para mabura ang mga duda na nagagamit ito ng mga dati nitong opisyal sa ibang bagay maliban sa opisyal na tungkulin ng task force. May 400 miyembro ng PAOCTF ang tinanggal ni Ebdane noong Lunes para makapasok dito ang ibang pulis at sundalo na hahawak sa kampanya ng task force laban sa krimen. (Ulat ni Christina Mendez)</body>
<link>http://www.philstar.com/Article.aspx?articleId=126277&amp;publicationSubCategoryId=92</link>
</article>
<article>
<title>Alvarez, hinirang bilang kalihim ng DENR</title>
<author>Ely Saludar</author>
<date>
<month>March</month>
<day>30</day>
<year>2001</year>
</date>
<body>Pormal nang itinalaga kahapon ni Pangulong Gloria Macapagal-Arroyo si Isabela Congressman Heherson Alvarez bilang kalihim ng Department of Environment and Natural Resources. Sinabi ng Pangulo na hinirang niya si Alvarez pagkaraan ng malawakang konsultasyon sa mga non-government organization na naunang napaulat na tutol sa kongresista bilang pinuno ng DENR. Sinabi pa ng Pangulo na nakahanda sana siyang mabakante ang DENR hanggang Hunyo pero, dahil sa paghupa ng mga reklamo laban kay Alvarez, agad niya itong hinirang. (Ulat ni Ely Saludar)</body>
<link>http://www.philstar.com/Article.aspx?articleId=126279&amp;publicationSubCategoryId=92</link>
</article>
<article>
<title>Labi ni Dacer natagpuan</title>
<author>Cristina Timbang, Grace Amargo, Ellen Fernando, Joy Cantos, Ely Saludar at Lordeth Bonilla</author>
<date>
<month>March</month>
<day>30</day>
<year>2001</year>
</date>
<body>Natagpuan na ang mga labi ng nawawalang public relations man na si Salvador &amp;quot;Bubby&amp;quot; Dacer at driver niyang si Emmanuel Corbito kasunod ng pagkakadakip kamakalawa ng National Bureau of Investigation sa dalawa sa mga suspek sa pagkidnap sa mga biktima. Iniharap kahapon sa isang pulong-balitaan sa Department of Justice ang mga suspek na sina Jimmy Lopez, 41, at Alex Diloy, 37, kapwa magsasakang residente ng Barangay Buna Lejos I, Indang, Cavite at assets umano ng Presidential Anti-Organized Crime Task Force. Sa pagtatapat nina Lopez at Diloy, nakuha ng mga awtoridad ang ilan sa mga sunog nang mga buto ng katawan ng mga biktima sa isang hukay sa tabi ng isang sapa sa nabanggit na barangay. Dinukot ng mga armadong lalaki sina Dacer at Corbito sa may hangganan ng Maynila at Makati City noong Nobyembre 24, 2000. Lumitaw sa imbestigasyon na dinala ng mga suspek ang mga biktima sa garahe ng bahay ng kapatid ni Lopez na si William. Sinabi nina Lopez at Diloy na ang mga ahente ng PAOCTF na sina SPO4 Marino Soberano, SPO3 Mauro Torres, SPO2 Jose Escalante, at SPO1 Crisostomo Purificacion ang nagdala sa mga biktima sa nabanggit na lugar lulan ng isang puting Toyota hi-ace. Hindi nila nakilala ang 10 kasama ng mga pulis. Sinabi ni Diloy na siya ang inutusan nina William at ng isang Digo na kumuha ng lumang gulong, panggatong at dalawang galon ng gas. Si William umano ang nagtali ng electric wire sa kamay at paa ni Dacer habang pinatay naman ni Digo si Corbito. Pinilipit ni William ang leeg ni Dacer hanggang sa malagutan ito ng hininga. Kasunod nito, binuhusan ng gas ang dalawang biktima bago ito siniliban at itinapon ang kanilang mga abo sa isang malapit na sapa. Suot pa ni Diloy ang lumberjack shoes ni Dacer na pinalitan lang ng kulay nang madakip. Sinabi ni NBI Director Reynaldo Wycoco na nakakuha rin sila sa pinangyarihan ng krimen ng ngipin at ito ay ipapasuri nila sa mga forensic expert para mabatid kung sino kina Dacer at Corbito ang nagmamay-ari nito. Nakumpiska rin kay Jimmy Lopez ang isang baril na bigay umano rito ng hepe ng PAOCTF sa Visayas na si Sr. Supt. Teofilo Vina. Kasabay nito, inatasan ni Pangulong Gloria Macapagal-Arroyo ang NBI na agarang tukuyin at arestuhin ang utak sa pagpatay kina Dacer at Corbito. Sinabi ng Pangulo na mapapadali na ang trabaho ngayon ng NBI dahil may naaresto nang mga suspek na magsisilbing lead sa tuluyang paglutas sa kaso at pagbibigay ng hustisya sa pamilya ng mga biktima. Ipinahahanda ni Justice Secretary Hernando Perez sa NBI ang kaukulang kaso bagaman pinag-aaralan ng kanyang tanggapan kung maaaring ipailalim sa witness protection program ang nadakip na mga suspek dahil ang mga ito ang gagawing testigo laban sa iba pang mga sangkot sa krimen. Sinisiyasat na rin ng Philippine National Police ang lahat ng mga ahente ng PAOCTF na hinihinalang sangkot sa pagdukot at pagpatay sa mga biktima. Samantala, sinabi ng isang manugang ni Dacer na si Chlen Reyes na itinawag na niya sa mga anak ng biktima na nasa Amerika ang pagkakakuha sa mga labi ng mag-amo. Gayunman, sinabi ni Reyes na hihintayin pa rin ng kanilang pamilya ang resulta ng pagsusuri ng mga awtoridad sa mga buto para matiyak na ito ang kina Dacer at Corbito. (Ulat nina Cristina Timbang, Grace Amargo, Ellen Fernando, Joy Cantos, Ely Saludar at Lordeth Bonilla)</body>
<link>http://www.philstar.com/Article.aspx?articleId=126280&amp;publicationSubCategoryId=92</link>
</article>
<article>
<title>GMA planong likidahin sa Mindanao</title>
<author>Roel Pareno</author>
<date>
<month>March</month>
<day>30</day>
<year>2001</year>
</date>
<body>ZAMBOANGA CITY- Hinigpitan na ang seguridad ni Pangulong Gloria Macapagal-Arroyo sa pagbisita niya ngayong Marso 30 sa Pagadian City at Zamboanga del Sur dahil sa umanoy mga bantang pagpatay sa kanya, ayon sa mga opisyal ng militar dito. Hindi kinukumpirma o pinabubulaanan ni Armed Forces Southern Command Chief Lt. Gen. Gregorio Camiling ang mga ulat pero inatasan niya ang puwersa ng militar na maging alerto. Sinabi ni Camiling na ang mahigpit na seguridad ang magsasawata sa mga planong saktan ang Pangulo. Nagtayo na rin ang militar ng mga checkpoint sa mga national highway at ruta na patungo sa Pagadian City. Dahil sa pagkalat ng ulat sa planong pagpatay sa Pangulo, kumilos ang mga intelligence agencies ng pamahalaan para beripikahin ito bagaman hindi mabatid kung saan ito galing. (Ulat ni Roel Pareno)</body>
<link>http://www.philstar.com/Article.aspx?articleId=126281&amp;publicationSubCategoryId=92</link>
</article>
<article>
<title>All-out war vs Puwersa isinulong</title>
<author>Joy Cantos</author>
<date>
<month>March</month>
<day>30</day>
<year>2001</year>
</date>
<body>Nagdeklara ng all-out war laban sa mga kandidato ng oposisyong Puwersa ng Masa ang mga grupong Akbayan, Kompil II, Couples for Christ, at iba pang civil society group na bumubuo sa 13-0 movement. Sinabi ni Jessie Dimaisip ng Akbayan na isang all-out war ang kanilang isusulong para hindi makatikim ng kahit isang boto mula sa mga organisadong grupo ang mga kandidato ng oposisyon na itinuturing nilang mga traditional politician o trapo. Sinabi ni Dimaisip na nangunguna sa kanilang listahan ang mga kandidatong senador ng PnM na sina Miriam Santiago, Juan Ponce Enrile, Gregorio Honasan, Orlando Mercado, Panfilo Lacson, Ed Angara at Loi Ejercito. Sinabi ni Jun Simon ng 13-0 movement na isa lang &amp;quot;Erap-clone in disguise&amp;quot; ang mga kandidato ng oposisyon na gagamitin ni dating Pangulong Joseph Estrada para maibalik ito sa puwesto. (Ulat ni Joy Cantos)</body>
<link>http://www.philstar.com/Article.aspx?articleId=126282&amp;publicationSubCategoryId=92</link>
</article>
<article>
<title>Hipon may virus</title>
<author>Angie dela Cruz at Rose Tamayo</author>
<date>
<month>March</month>
<day>30</day>
<year>2001</year>
</date>
<body>Nagpatulong kahapon ang Bureau of Fisheries and Aquatic Resources sa Department of Foreign Affairs para makaugnayan nila ang pamahalaan ng Australia dahil sa report nito na dumating na rin umano sa Pilipinas ang White Spot Syndrome Virus (WSSV) na kumakapit at pumapatay sa mga hipon. Idiniin ni BFAR Director Boy Sarmiento na walang WSSV sa bansa bukod sa hindi naman ito umaangkat ng hipon kaya dapat lang linisin ng Australia sa report nito ang pangalan ng Pilipinas. Wala pang komentaryo ang DFA hanggang sa isinusulat ito. (Ulat nina Angie dela Cruz at Rose Tamayo)</body>
<link>http://www.philstar.com/Article.aspx?articleId=126283&amp;publicationSubCategoryId=92</link>
</article>
<article>
<title>RP tutulungan ng China sa pagsugpo sa droga</title>
<author>Ely Saludar</author>
<date>
<month>March</month>
<day>30</day>
<year>2001</year>
</date>
<body>Tutulong ang pamahalaang Chinese sa pagsugpo sa pagpupuslit sa Pilipinas ng mga bawal na gamot mula sa China na umaabot sa halagang $5 bilyon o P260 bilyon taon-taon. Ito ang nabatid kahapon kay National Security Adviser Roilo Golez na nagsabi pang tiniyak ni Chinese Ambassador Fu Ying na kumikilos ang pamahalaan nito para malutas ang problema sa umanoy pagkakasangkot ng ilang opisyal ng Peoples Liberation Army sa bentahan ng droga. (Ulat ni Ely Saludar)</body>
<link>http://www.philstar.com/Article.aspx?articleId=126284&amp;publicationSubCategoryId=92</link>
</article>
<article>
<title>Pagbuhay sa Kuratong case posible - DOJ</title>
<author>Grace Amargo</author>
<date>
<month>March</month>
<day>30</day>
<year>2001</year>
</date>
<body>Malaki ang posibilidad na buhayin muli ang kaso ng mga pulis na sangkot sa umanoy pag-salvage sa 11 holdaper na miyembro ng Kuratong Baleleng bagaman dinismis ito ng mababang hukuman at idineklarang inosente ang mga nasasakdal. Sinabi kahapon ni Justice Secretary Hernando Perez na maaaring mabuksan ang naturang kaso laban kay dating Philippine National Police Chief Panfilo Lacson at 26 pang pulis dahil hindi naman nabasahan ng sakdal ang ilan sa mga ito. Sinabi ni Perez na ipinakuha na niya ang kaukulang papeles at kokontakin muli nila ang mga dating testigo at iba pang nais tumestigo. (Ulat ni Grace Amargo)</body>
<link>http://www.philstar.com/Article.aspx?articleId=126285&amp;publicationSubCategoryId=92</link>
</article>
<article>
<title>Absentee voting susubukan?</title>
<author>Doris Franche</author>
<date>
<month>March</month>
<day>31</day>
<year>2001</year>
</date>
<body>Kinatigan kahapon ni Senate President Pro Tempore Blas Ople ang mungkahi ni Vice President at Foreign Affairs Secretary Teofisto Guingona na subukan muna ng pamahalaan ang absentee voting para sa mga overseas Filipino worker sa Hong Kong, Germany at United States. Sinabi ni Ople na, sa pamamagitan ng naturang pagsubok o pilot testing, malalaman kung anong mga problema ang maaaring sumulpot sakaling ipatupad ang absentee voting sa lahat ng OFWs na nasa ibat ibang panig ng mundo at hindi makakauwi sa Pilipinas para bumoto. (Ulat ni Doris Franche)</body>
<link>http://www.philstar.com/Article.aspx?articleId=126287&amp;publicationSubCategoryId=92</link>
</article>
<article>
<title>Pagbawas ng kahirapan sa QC tututukan ni Belmonte</title>
<author></author>
<date>
<month>March</month>
<day>31</day>
<year>2001</year>
</date>
<body>Ipinangako kahapon ni House of Representatives Speaker Feliciano Belmonte na maglulunsad siya ng &amp;quot;giyera&amp;quot; laban sa kahirapan sa Quezon City kapag nahalal siyang alkalde rito. Ayon kay Belmonte, kandidatong mayor ng People Power Coalition sa Quezon City, magiging bukas at responsable ang magiging kilos ng kanyang administrasyon para mapawi ang kahirapan ng mga residente ng lunsod lalo na yaong mahihirap. Nilinaw ni Belmonte, naging manager ng House prosecution team sa impeachment trial laban kay dating Pangulong Joseph Estrada, ang kanyang giyera laban sa kahirapan sa pamamagitan ng paglikha ng trabaho sa livelihood centers sa mga istratehikong lugar sa mga barangay at pabahay. Bukod pa rito ang computerization sa lahat ng antas ng edukasyon. Ginawa ni Belmonte ang pahayag sa pagsisimula ng kanyang kampanya kahapon na tinampukan ng misa, motorcade sa lunsod at rally. Kasama niya ang kanyang running mate na si Vice Mayor Connie Angeles at mga kandidatong konsehal. &amp;quot;Hindi tayo titigil hangga&amp;acirc;€™t hindi nagiging world-class ang ating lunsod,&amp;quot; sabi pa ni Belmonte. Inihayag niyang muli ang kanyang programa sa magandang pamamahala at maayos na pangangasiwa sa budget ng pamahalaang-lokal kasama ang mahusay na basic services tulad ng sa basura, kalusugan at peace and order.</body>
<link>http://www.philstar.com/Article.aspx?articleId=126288&amp;publicationSubCategoryId=92</link>
</article>
<article>
<title>People Power ni Estrada inismol</title>
<author>Lilia Tolentino</author>
<date>
<month>March</month>
<day>31</day>
<year>2001</year>
</date>
<body>Winalambahala ni Pangulong Gloria Macapagal-Arroyo ang banta ni dating Pangulong Joseph Estrada na handa nitong pangunahan ang bagong people power sa bansa kung dadayain sa halalan ang oposisyon. Sinabi ng Pangulo sa forum ng Manila Overseas Press Club na malaya si Estrada na gumawa ng banta nitong people power. Inirerespeto anya ng kanyang administrasyon ang kalayaan ng mamamayan na magdemonstrasyon. &amp;quot;Malayang bansa ito at may kalayaan sa pagtitipon-tipon,&amp;quot; sabi pa ng Punong Ehekutibo. Idinagdag ni Arroyo na makikita ng mamamayan na iginagalang ng kanyang administrasyon ang karapatang-pantao ni Estrada dahil malaya itong nakakapagpahayag ng naturang mga banta. Sinabi pa ni Arroyo na walang batayan ang oposisyong Puwersa ng Masa na ibalik muli sa puwesto si Estrada dahil idineklara na ng Supreme Court na legal ang panunungkulan niya sa puwesto. (Ulat ni Lilia Tolentino)</body>
<link>http://www.philstar.com/Article.aspx?articleId=126289&amp;publicationSubCategoryId=92</link>
</article>
<article>
<title>50, 000 bagong guro kailangan</title>
<author>Andi Garcia</author>
<date>
<month>March</month>
<day>31</day>
<year>2001</year>
</date>
<body>Kailangan ng pamahalaan na kumuha ng 49,952 bagong guro para sa mga pampublikong paaralan sa bansa para maibsan ang kakulangan ng mga guro para sa mga estudyante sa elementary at high school sa darating na pasukan. Ito ang inihayag kahapon ni dating Speaker Manuel Villar pero binanggit niya na, sa nabanggit na bilang, 4,872 guro lang ang kayang tanggapin at pasuwelduhin ng pamahalaan dahil sa kakulangan ng pondo. Bunga nito, kukulangin pa ng 45,080 guro ang mga paaralang pampubliko. Dapat bigyang prayoridad sa pambansang budget ang sektor ng edukasyon at bigyan ng naaayong tax exemption ang sahod ng mga guro, ayon pa kay Villar na kandidatong senador ng administrasyon. (Ulat ni Andi Garcia)</body>
<link>http://www.philstar.com/Article.aspx?articleId=126290&amp;publicationSubCategoryId=92</link>
</article>
<article>
<title>Black Samurai sisilipin</title>
<author>Jhay Mejias</author>
<date>
<month>March</month>
<day>31</day>
<year>2001</year>
</date>
<body>Sinabi kahapon ni Commission on Elections Chairman Alfredo Benipayo na ipaiimbestiga niya sa National Bureau of Investigation ang isang sindikato sa Comelec na tinatawag na Black Samurai na nagnanakaw sa komisyon ng mga official ballot at election returns. Ang naturang mga dokumento ay ibinebenta umano ng sindikato sa mga kandidato na magsasagawa naman ng mga pekeng balota. (Ulat ni Jhay Mejias)</body>
<link>http://www.philstar.com/Article.aspx?articleId=126291&amp;publicationSubCategoryId=92</link>
</article>
<article>
<title>Erap, FVR sisiyasatin sa 'Dacer'</title>
<author>Grace Amargo, Ellen Fernando, Ely Saludar, Joy Cantos, Mading Sarmiento, Doris Franche, Angie dela Cruz at Lordeth Bonilla</author>
<date>
<month>March</month>
<day>31</day>
<year>2001</year>
</date>
<body>Kukuwestyunin ng Department of Justice ang mga dating pangulong sina Fidel V. Ramos at Joseph &amp;quot;Erap&amp;quot; Estrada kaugnay ng kasong pagkidnap at pagpatay sa public relations man na si Salvador Dacer at driver nitong si Emmanuel Corbito. Sinabi ni DOJ Secretary Hernando Perez sa isang panayam kahapon ng radio station DZMM na tinitingnan nila ang lahat ng anggulo sa naturang kaso. Kasabay nito, isinampa ng National Bureau of Investigation sa DOJ ang kasong double murder at kidnaping laban sa dalawang nadakip na suspek na sina Alex Diloy at Jimmy Lopez at sa mga tauhan ng Presidential Anti-Organized Crime Task Force na sina SPO4 Marino Soberano, SPO3 Mauro Torres, SPO3 Jose Escalante, Crisostomo Purificacion, Digo de Pedro, Renato Malabanan, William Lopez, Jovencito Malabanan, Margarito Cueno at Rommel Rollan. Gayunman, inirekomenda ni NBI Director Reynaldo Wycoco na idismis ang kasong double murder laban kina Diloy at (Jimmy) Lopez dahil ang mga ito ang magiging testigo laban sa 10 miyembro ng PAOCTF. &amp;quot;Kailangang tanungin namin si dating Pangulong Fidel Ramos para makapagpaliwanag siya,&amp;quot; sabi ni Perez na nagpagunita na si Ramos ang isa sa mga unang nagreport hinggil sa pagkawala ni Dacer noong nakaraang taon. Papunta si Dacer kay Ramos para sa isang pulong nang dukutin siya ng mga armadong lalaki noong Nobyembre 2000. Galit si Erap Sinabi pa ni Perez na dapat ding tanungin si Estrada dahil sinasabi ng isang anak na babae ni Dacer na nakita nitong galit na galit ang dating pangulo sa biktima nang magkita ang dalawa. Sinasabi ng mga miyembro ng pamilyang Dacer na maaaring ikinagagalit ni Estrada ang masamang publisidad laban dito. Sinabi naman ni Ramos sa isang panayam ng ABS-CBN na malugod niyang sasagutin ang mga tanong sa kanya hinggil kay Dacer. Isa namang kaalyado ni Estrada na si Caloocan City Congressman Luis Asistio ang nagsabi sa hiwalay na panayam na walang dahilan para ipapatay ng una si Dacer dahil, nang huling magkita ang dalawa, parang isang reunion ng matagal nang magkaibigan ang naganap. Inirekomenda rin ng NBI ang pagpapalabas ng hold-order laban sa mga tauhan ng PAOCTF. Pinabulaanan din ng NBI na bumaligtad na sina Diloy at Lopez na gaya ng ipinamamalita ng nagpakilalang abogado ng mga ito na sina Ric Valmonte at Noli Panganiban. Maimpluwensiya ang utak Hinihinala ng ilang ahente ng NBI na isang maimpluwensiyang tao ang nasa likod ng pamamaslang kay Dacer dahil sa maluho umanong pulong-balitaan sa Jade Garden, United Nations Avenue, Manila na ipinatawag nina Valmonte. Tig-P1,000 umano ang ipinamudmod sa mga dumalo sa press conference. Nanawagan naman si dating Philippine National Police Chief at senatorial candidate Panfilo Lacson sa kanyang mga dating tauhan sa PAOCTF na hinihinalang sangkot sa pagpaslang kay Dacer na lumantad at linisin ang kanilang pangalan. Sa Malaca&amp;Atilde;&amp;plusmn;ang, nagpahayag ng pagtataka si Pangulong Gloria Macapagal-Arroyo sa maagang pagdedepensa ni Lacson sa sarili nito dahil hindi naman nababanggit ang pangalan nito sa kaso. Ayon naman kay Elmer Labog ng Kilusang Mayo Uno, panahon nang tugisin ang mga nasa likod ng krimen at alamin ang posibleng partisipasyon ni Estrada na kasama ni Dacer bago ito nawala. Iginiit niya na dapat arestuhin si Lacson at ang mga ahente ng PAOCTF. Samantala, iminungkahi ni Senate President Pro Tempore Blas Ople na imbestigahan ng Senado ang akusasyon ni Lacson na pinahirapan sina Diloy at Lopez para isangkot ang mga tauhan ng PAOCTF sa pagkawala ni Dacer. Nanawagan din sina National Security Adviser Roilo Golez, Cavite Governor Bong Revilla at ang pamilya ni Dacer na tukuyin ang utak sa pamamaslang sa mga biktima. (Ulat nina Grace Amargo, Ellen Fernando, Ely Saludar, Joy Cantos, Mading Sarmiento, Doris Franche, Angie dela Cruz at Lordeth Bonilla)</body>
<link>http://www.philstar.com/Article.aspx?articleId=126292&amp;publicationSubCategoryId=92</link>
</article>
</data>