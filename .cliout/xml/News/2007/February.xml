<?xml version="1.0" encoding="ISO-8859-1" ?>
<data>
<article>
<title>Witness sa killings pinalalantad ni GMA</title>
<author></author>
<date>
<month>February</month>
<day>01</day>
<year>2007</year>
</date>
<body>Hinimok ng Malaca&amp;ntilde;ang ang mga testigo sa extra-judicial killings na lumabas at humarap sa Melo Commission para ihayag ang kanilang nalalaman sa mga insidente ng pamamaslang sa mga journalists at militante kung saan partikular na isinangkot si retired Gen. Jovito Palparan. Ang panawagan ay ginawa ni Executive Secretary Eduardo Ermita kasunod ng report ng komisyon na wala ni isa mang testigo mula sa grupong militante na nakipagtulungan sa kanilang imbestigasyon. Sinabi ni Ermita na mas makukumpleto at magiging balanse ang isinasagawang pagsisiyasat sa insidente ng extra-judicial killings kung haharap sa komisyon ang mga ito. &amp;quot;In the name of truth, nananawagan kami sa kanila na lumabas para ang komisyon ay magkaroon ng ganap na senaryo sa mga pangyayari,&amp;quot; ani Ermita. Ayon kay Ermita, may mga hinalang sinadya ng grupong militante na huwag lumahok sa imbestigasyon para mawalan ng kredibilidad ang report ng Melo Commission. &amp;quot;We are calling on the relatives, the witnesses and even the militant group to speak out, lay the evidence and serve the high cause of justice. The government shall consolidate its agencies and resources for this effort, invite international cooperation, protect witnesses, field special prosecutors and ask for the installation of special courts to move forward,&amp;quot; ani Ermita. (Lilia Tolentino)</body>
<link>http://www.philstar.com/Article.aspx?articleId=382851&amp;publicationSubCategoryId=92</link>
</article>
<article>
<title>Pacquiao di pwedeng tumakbo sa Gensan  Comelec</title>
<author></author>
<date>
<month>February</month>
<day>01</day>
<year>2007</year>
</date>
<body>Hindi umano maaaring tumakbo sa anumang lokal na posisyon sa General Santos City si peoples boxing champ Manny &amp;quot;Pacman Pacquiao dahil itinuturing na siyang residente ng Maynila matapos itong mag-file ng transfer of residency noong Dis. 19, 2006. Ito ang nilinaw ni Commission on Elections (Comelec) Chairman Benjamin Abalos bilang reaksiyon matapos na mabalitaang nalilito si Pacquiao kung saan lugar talaga siya tatakbo sa darating na halalan. Ikinukonsidera umano ni Pacman na tumakbo sa kanyang bayan sa lalawigan ng South Cotabato subalit hindi pa rin nito sigurado kung tatakbo ito bilang alkalde ng General Santos City o provincial representative sa Kongreso. Matatandaan na nauna nang naghain si Pacquiao ng kanyang registration for residence sa Manila dahil sa ulat na planong pagtakbo sa isang mataas na posisyon sa Maynila sa ilalim ng ticket ni Ali Atienza na tatakbong alkalde ng nasabing lungsod. Subalit napag-alaman na binawi na umano ito ni Pacquiao at ibinalik ang kanyang certificate of residency sa Gensan dahil ayaw na nito umanong tumakbo pa sa Maynila. Sinabi naman ni Abalos na base sa probisyon ng batas, dapat ay residente ng isang taon ang sinumang tatakbong kandidato habang ang isang botante naman para mapayagang bumoto ay residente sa lugar ng anim na buwan bago ang eleksyon. &amp;quot;Yung paglilipat ng residente ngayong panahong ito matapos ang Disyembre 31 ay hindi na pinapayagan pa dahil kapag nag-file ang isang tao ng kanyang transfer of residency, lalo na kung nais niyang tumakbo sa nasabing lugar, isasama na siya ng local Comelec sa kanilang listahan,&amp;quot; ayon pa kay Abalos. Idinagdag pa ni Abalos na magiging mahirap para sa mga Election Officers ng Comelec na bigla na lamang maisama ang pangalan ng isang botante o kandidato sa lugar kung saan nais niyang bumoto o tumakbo. Dapat umanong malaman ni Pacman kung kailan ang petsa ng kanyang transfer of residency sa Gensan dahil itinuturing na siyang residente ng Maynila dahil sa kanyang isinumiteng papeles at kapag tumakbo siya sa Gen. Santos City o South Cotabato ay posible siyang madiskuwalipika. (Gemma Amargo-Garcia)</body>
<link>http://www.philstar.com/Article.aspx?articleId=382854&amp;publicationSubCategoryId=92</link>
</article>
<article>
<title>Ebdane, Defense chief</title>
<author></author>
<date>
<month>February</month>
<day>01</day>
<year>2007</year>
</date>
<body>Matapos ang ilang buwang espekulasyon, opisyal nang hinirang ni Pangulong Arroyo bilang kalihim ng Department of National Defense (DND) si dating PNP Chief at kasalukuyang DPWH Secretary Hermogenes Ebdane Jr. Itinalaga naman ng Pangulo bilang officer-in-charge ng DPWH si Undersecretary Manuel Bonoan. Gayunman ang pagkakatalaga kay Ebdane sa puwesto ay umani ng batikos dahil si Ebdane umano ang nagtago kay dating Comelec Commissioner Virgilio Garcillano na inakusahang nandaya noong 2004 elections pabor kay Pangulong Arroyo. Kasabay nito, hinirang din ng Pangulo bilang bagong Air Force chief si Maj. Gen Horacio Tolentino kapalit ng nagretirong si Lt. Gen. Jose Reyes. Tulad ni Ebdane, nahaharap din ito sa kontrobersiya kaugnay sa umanoy maanomalyang pagbili ng aircraft spare parts. Hinirang din ng Pangulo si Solicitor General Antonio Eduardo Nachura bilang Associate Justice ng Korte Suprema habang si government corporate counsel Agnes Devanadera ang kapalit ni Nachura. Dismayado naman si Court of Appeals (CA) presiding Justice Ruben Reyes sa pagkakahirang kay Nachura. Ayon kay Reyes, mayorya ng mga Mahistrado ng Court of Appeals ay nais sanang sa CA hugutin ang itatalaga sa nabakanteng puwesto sa Mataas na Hukuman. Gayunman, sinabi ni Reyes na wala siyang pagtutol sa naging desisyon ng Pangulo. (Lilia Tolentino/Joy Cantos/Grace dela Cruz)</body>
<link>http://www.philstar.com/Article.aspx?articleId=382864&amp;publicationSubCategoryId=92</link>
</article>
<article>
<title>Lacson, Metro mayor dawit sa bigong kudeta</title>
<author></author>
<date>
<month>February</month>
<day>01</day>
<year>2007</year>
</date>
<body>Idinawit kahapon ng grupong Magdalo si opposition Senator Panfilo Lacson at isang prominenteng alkalde sa Metro Manila sa nabigong kudeta laban sa administrasyon noong Pebrero 24, 2006. Ito ang ibinulgar kahapon ni PNP-Criminal Investigation Group-National Capital Region chief, P/Sr. Supt. Asher Dolina kaugnay ng patuloy pa ring isinasagawang imbestigasyon ng tanggapan sa nabanggit na nasilat na pagpapatalsik sa gobyernong Arroyo. Ayon kay Dolina, lumitaw ang pangalan ni Lacson sa isinumiteng affidavit nina Capts. Nathaniel Rabonza at Angelbert Gay na kabilang sa mga naaresto ng mga CIDG operatives sa hideout ng mga ito sa Quezon City. Idinetalye umano ng dalawa ang mga naging partisipasyon ng senador at hindi muna pinangalanang mayor. Sa kabila nito ay tumanggi muna si Dolina na isiwalat ang mga nilalaman ng nasabing affidavit nina Rabonza at Gay dahil hindi pa ito naisusumite sa Makati Regional Trial court na siyang humahawak ng kaso ng dalawang junior officers. (Joy Cantos)</body>
<link>http://www.philstar.com/Article.aspx?articleId=382867&amp;publicationSubCategoryId=92</link>
</article>
<article>
<title>P750 security fee sa NAIA, simula ngayon</title>
<author></author>
<date>
<month>February</month>
<day>01</day>
<year>2007</year>
</date>
<body>Ipatutupad ngayong araw na ito sa lahat ng umaalis na pasahero sa Ninoy Aquino International Airport (NAIA) ang karagdagang P200 security fee na isasama sa singil sa airport terminal fee. Sinabi ni MIAA general manager Al Cusi, ang dating binabayarang P550 ng mga international departing passengers sa NAIA ay sisingilin mula ngayon ng P750. Ayon kay Cusi, ang lahat ng overseas Filipino workers (OFWs), mga paslit na wala pang dalawang taon, mga airline flying crew ay libre sa babayarang terminal fee. Sinabi ni Cusi, nagtaas na rin ang lahat ng airport fees sa halos lahat ng paliparan sa mundo kaya ang NAIA na lamang ang nahuli sa karagdagang singil. Ang pondong makakalap sa karagdagang singil ay ibibili ng Manila International Airport Authority (MIAA) ng mga makabagong kagamitan para gamitin sa NAIA. (Butch Quejada)</body>
<link>http://www.philstar.com/Article.aspx?articleId=382876&amp;publicationSubCategoryId=92</link>
</article>
<article>
<title>Mas malaking rally ng mga DH kasado na</title>
<author></author>
<date>
<month>February</month>
<day>01</day>
<year>2007</year>
</date>
<body>Nakatakdang magsagawa ng mas malaking rally ang libu-libong domestic helper kasama ng 11 malaking organisasyon ng ibat-ibang recruitment agency sa bansa para patuloy na iprotesta at tutulan ang bagong patakaran na ipinapatupad ng Department of Labor and Employment (DOLE) at Philippine Overseas Employment Administration (POEA). Sa press conference kahapon na dinaluhan ng mga opisyal at miyembro ng Federated Association of Manpower Exporters (FAME), nabatid na higit na malaki ang kanilang nakatakdang ilunsad na rally sa harap ng tanggapan ng DOLE sa Martes. Ayon kina Ed Mahiya, pangulo; Fred Palmiery, chairman at Domingo Jangayo, auditor ng FAME, nagsisilbi umanong kalbaryo at unti-unting pagkawala ng trabaho ng mga DH ang bagong patakaran kaya sila patuloy na umaapila kay Pangulong Arroyo na ipatigil ang pagpapatupad nito. Limang bagong patakaran ang sinasabing unti-unting pumapatay sa mga DH na kinabibilangan ng pagpapataas ng suweldo mula sa dating US$200 ay ginawang US$400. Pagpapataas ng edad mula sa 18 ay ginawang 25. Mandatory testing mula sa mga accredited testing center ng TESDA at pagbabawal na pagkolekta ng placement fee ng mga lisensiyadong recruitment agency. Ayon sa mga domestic helper, sa unang tingin ay pabor sa kanila ang bagong polisiya ng DOLE at POEA pero kung susuriin at kalaunan ay siya palang unti-unting papatay sa kanila dahil hindi na kukuha ng Pinay DH ang mga employer sa ibang bansa dahil sa mataas na pasahod. Magsasagawa rin ng kilos protesta ang mga DH sa Tuguegarao, Cagayan de Oro, Davao, Iloilo at Zamboanga. (Mer Layson)</body>
<link>http://www.philstar.com/Article.aspx?articleId=382877&amp;publicationSubCategoryId=92</link>
</article>
<article>
<title>Payo ni Abalos kay Pacquiao: Retiro muna bago pulitika</title>
<author>Ni Gemma Amargo-Garcia</author>
<date>
<month>February</month>
<day>02</day>
<year>2007</year>
</date>
<body>Pinayuhan kahapon ni Comelec Chairman Benjamin Abalos ang &amp;quot;Pambansang Kamao&amp;quot; na si Manny &amp;quot;Pacman&amp;quot; Pacquiao na kung talagang gusto nitong sumabak sa larangan ng pulitika ay magretiro muna siya sa boxing. Ayon kay Abalos, mahihirapan si Pacquiao na pagsabayin ang pulitika at boxing career dahil pareho itong &amp;quot;full time profession&amp;quot; na kailangang pagtuunan ng pansin. Ang boxing at pulitika ay hindi anya magkatulad dahil sa pulitika ay madalas na magpuyat sa dami ng mga kailangang asikasuhin at kausapin, samantalang sa boxing naman ay bawal magpuyat dahil malaki ang magiging epekto nito sa kanyang kalusugan at pagsabak sa ring. Nabatid na hanggang sa kasalukuyan ay hindi pa rin sigurado si Pacman kung pagka-alkalde o pagka-kongresista ang kanyang tatakbuhan sa darating na eleksiyon sa Mayo, gayong una nang sinabi ni Abalos na posibleng madiskuwalipika si Pacquiao kung tatakbo sa anumang lokal na posisyon sa General Santos dahil itinuturing na itong residente ng Maynila matapos mag-file ng transfer of residency noong Disy. 19, 2006. Sinabi naman ni Abalos na huwag sanang masamain ni Pacquiao ang kanyang payo dahil iniiwas lamang umano niya ito sa kasong perjury dahi under-oath ang pagpaparehistro nito noon sa Maynila. Base sa Omnibus Election Code, kailangan umanong sundin ang one-year residency bago mapayagan ang isang kandidato na tumakbo sa anumang posisyon sa isang lugar. Nagkaroon ng kaguluhan sa rehistro ni Pacquiao dahil nagparehistro ito sa Maynila subalit kamakilan lamang ay nagpalipat naman ito ng rehistro sa Gensan. Naniniwala naman sina Muntinlupa Rep. Ruffy Biazon at Manila Rep. Bienvenido Abante na hindi pulitika ang mundo ni Pacquiao. Ayon sa mga solon, mas makabubuti kay Pacquiao kung ipagpapatuloy na lamang nito ang boxing career dahil posibleng makaapekto sa pagbibigay niya ng karangalan sa bansa kung papasok siya sa pulitika. (May ulat ni Malou Escudero)</body>
<link>http://www.philstar.com/Article.aspx?articleId=383047&amp;publicationSubCategoryId=92</link>
</article>
<article>
<title>Delas Alas walang fingerprints sa baril</title>
<author></author>
<date>
<month>February</month>
<day>02</day>
<year>2007</year>
</date>
<body>Negatibo sa &amp;quot;fingerprints&amp;quot; sa baril si Rafael delas Alas, ang napatay na tauhan ni dating Batangas Gov. Antonio Leviste. Ito ang lumabas sa isinumiteng mga dokumento ng Scene of the Crime Operatives (SOCO) ng Southern Police District (SPD) kay Sr. State Prosecutor Emmanuel Velaso, ang piskal na nagsasagawa ng re-investigation sa kaso. Sa mga nakuhang ebidensiya ng SOCO, negatibo o hindi nakuha ng malinaw ang mga fingerprints sa 9mm caliber na hawak ni delas Alas at ang Cal. 380 na nakapatong sa lamesa at sinasabing pag-aari ni Leviste. Sa pakikipag-usap ni Velasco sa mga tauhan ng SOCO, sinabi ng mga ito na ilan lang sa mga posibleng dahilan ng malabong &amp;quot;fingerprints&amp;quot; ay ang posibleng pagbura rito, ang hindi madiin na pagkakahawak sa baril, makinis na surface ng baril at ang malamig na aircon na pwedeng magdulot ng &amp;quot;moisture&amp;quot; sa baril. Hindi rin nag-match sa fingerprint ni delas Alas ang mga nakuhang mga marka sa natagpuang basag na baso at dalawang bote ng alak sa crime scene taliwas sa pahayag ni Nelia Gonzalez sa insidente na sinabi umano ni delas Alas na &amp;quot;ayoko ng kape gusto ko alak&amp;quot; dahilan para magpa-serve si Leviste ng wine. (Grace dela Cruz)</body>
<link>http://www.philstar.com/Article.aspx?articleId=383052&amp;publicationSubCategoryId=92</link>
</article>
<article>
<title>Gringo pinayagang magpa-doktor</title>
<author></author>
<date>
<month>February</month>
<day>02</day>
<year>2007</year>
</date>
<body>Pinayagan na ng Department of Justice (DOJ) si dating Senador Gregorio &amp;quot;Gringo&amp;quot; Honasan na makapagpatingin ito sa doktor. Ikinatuwiran ng DOJ na hindi umano dapat pang kontrahin ang isinumiteng motion for leave ni Honasan sa Makati Regional Trial Court (RTC) Branch 148. Ipinaliwanag ng DOJ na kinakailangan na rin ni Honasan na patingnan ang kanyang lumalalang sugat sa paa kung saan nakuha ito sa ginawang pagtalon nang hulihin ng mga pulis. Inirekomenda naman ng prosecution na sa Asian Hospital dalhin si Honasan. Bukas, ganap na alas-8 ng umaga hanggang 12 ng tanghali ang inirekomendang leave ni Honasan at eeskortan ito ng PNP-Fort Sto. Domingo sa Sta. Rosa, Laguna kung saan ito nakakulong. (Grace dela Cruz)</body>
<link>http://www.philstar.com/Article.aspx?articleId=383060&amp;publicationSubCategoryId=92</link>
</article>
<article>
<title>Ebdane gagamitin daw sa dayaan</title>
<author></author>
<date>
<month>February</month>
<day>02</day>
<year>2007</year>
</date>
<body>Lumitaw na umano ang totoong papel ni bagong Defense Secretary Hermogenes Ebdane matapos nitong igiit ang mas malawak na papel ng Armed Forces of the Philippines (AFP) sa May polls. Ito ang sinabi kahapon ni Anakpawis Rep. Crispin Beltran kasabay ang pag-akusa na posibleng gamitin lamang umano ng Malaca&amp;ntilde;ang si Ebdane upang mapaboran ang mga kandidato ng administrasyon sa nalalapit na halalan. Kaduda-duda aniya ang suhestiyon ni Ebdane na pagpapagamit ng mga sasakyan ng militar sa Comelec gayong batay sa pinirmahang memorandum of agreement (MOA) sa pagitan ng AFP at Comelec ay limitado ang partisipasyon ng military sa election process gaya ng pagdadala ng balota, maliban na lamang kung may emergency at security threats. Kaya ng may magtanong na reporter kay Ebdane kung hindi ba isang maagang pagbali sa MOA ang pagpapagamit ng mga behikulo ng militar ay napikon ang kalihim. &amp;quot;Whats you problem?&amp;quot; nairitang tugon ni Ebdane na sinabi pang flexible naman ang MOA. Nang magtanong ang lady reporter ng follow-up, &amp;quot;I suggest that you look at the mandate of the Comelec, the mandate of the AFP and the MOA that was signed and you will understand,&amp;quot; tugon ni Ebdane. Si Ebdane ay karaniwan ng napipikon sa mga maiintrigang pagtatanong ng mediamen tulad na lamang ng tanungin ito ng isang reporter ng RMN News Manila na baka makatakas pa sa kinumpuning detention cell sa Camp Crame ang maaarestong terorista makaraang makapuga si Indonesian terrorist Fathur Rohman Al -Ghozi noong Hulyo 2003. &amp;quot;Kung gusto mo magpakulong ka para malaman mo,&amp;quot; ani Ebdane. (Malou Escudero/Joy Cantos)</body>
<link>http://www.philstar.com/Article.aspx?articleId=383068&amp;publicationSubCategoryId=92</link>
</article>
<article>
<title>4 artista pasok sa line-up ng admin</title>
<author></author>
<date>
<month>February</month>
<day>02</day>
<year>2007</year>
</date>
<body>Apat na artista ang posibleng pumasok sa senatorial line-up ng admministrasyon, itoy matapos kumpirmahin ni Presidential Chief of Staff Mike Defensor na tuloy pa rin ang negosasyon para masama sina Cesar Montano, Richard Gomez, Edu Manzano at Tito Sotto. Magugunitang inihayag na ni Gomez ang balak niyang pagtakbo sa Senado sa ilalim ng unity ticket ng administrasyon matapos humingi ng permiso kay dating Pangulong Joseph Estrada na kilalang kaalyado niya. Habang tumalon na rin sa bakod ng administrasyon si Sotto kasama si dating senadora Tessie Aquino-Oreta. Una nang sinabi ng administrasyon na wala silang balak na kumuha ng artista sa senatorial line-up nila. Sakaling matuloy ang apat, pito na ang mga artista sa Senado kasama sina Sens. Jinggoy Estrada, Ramon &amp;quot;Bong&amp;quot; Revilla Jr. at Lito Lapid. (Lilia Tolentino)</body>
<link>http://www.philstar.com/Article.aspx?articleId=383071&amp;publicationSubCategoryId=92</link>
</article>
<article>
<title>Empleyado umalma sa rigodon ng BSP</title>
<author></author>
<date>
<month>February</month>
<day>02</day>
<year>2007</year>
</date>
<body>Malamang na mag-aklas ang mga empleyado ng Bangko Sentral ng Pilipinas (BSP) dahil sa reorganisasyon sa nasabing ahensiya. Ayon sa isang impormante sa Supervision and Examination Division ng BSP, lubha nang &amp;quot;kumukulo&amp;quot; ang damdamin ng maraming empleyado sa naturang dibisyon sanhi ng kawalan ng pagmamalasakit ng pamunuan ng ahensiya sa kanilang kaligtasan at usaping legal. Anang source, inilipat sa naturang dibisyon ang tungkulin na suriin at imbestigahan ang mga problem banks sa malalayong lugar na siyang naglalagay sa mga kawani nito sa balag ng alanganin. Nangangamba ang mga kawani dahil sa banta sa kanilang buhay bukod pa sa kakaharaping legal action sa bago nilang tungkulin na suriin at imbestigahan ang problem banks sa kanayunan, kung saan sila itinatalaga nang walang isinasagawang konsultasyon ang pamunuan ng BSP sa mga empleyado nito. Ayon sa source na ayaw magpakilala, &amp;quot;Ipinatong sa aming mga balikat ang isang tungkulin at responsibilidad nang walang konsultasyon sa hanay ng mga kawani kahit malalagay kami sa balag ng alanganin sa idudulot nitong banta sa aming buhay at posibleng pagsasampa ng kasong legal laban sa amin dahil kami ang nasa front line.&amp;quot; Idinagdag niya na &amp;quot;wala sa kanilang opisyal na tungkulin ang magtungo sa kanayunan, sa malalayong lugar upang imbestigahan ang mga bangkong may problema o nalulugi na alam naman natin, karamihan dito hawak ng pulitiko o maiimpluwensiyang personalidad.&amp;quot; (Rudy Andal)</body>
<link>http://www.philstar.com/Article.aspx?articleId=383072&amp;publicationSubCategoryId=92</link>
</article>
<article>
<title>Bonoan tanggap ng DPWH employees</title>
<author></author>
<date>
<month>February</month>
<day>02</day>
<year>2007</year>
</date>
<body>Masayang tinanggap ng lahat ng opisyal at empleyado ng Department of Public Works and Highways (DPWH) si undersecretary Manuel Bonoan bilang Acting Secretary ng kagawaran matapos siyang italaga ni Pangulong Arroyo na kahalili ni Secretary Hermogenes Ebdane. Ayon sa mga empleyado ng DPWH, hindi nagkamali si PGMA na si Bonoan ang kanyang itinalaga dahil subok na ang kakayanan nito na pamunuan ang departamento bunsod ng pagiging 40 taon na sa serbisyo at napanatiling malinis ang kanyang pangalan. Ayon sa kanila, susuportahan nila ang mga bagong programa at gagawing plataporma ni Bonoan patungo sa maganda at mabilis na daloy ng trabaho sa departamento. Kaugnay nito, malugod naman pinasasalamatan ni Bonoan si GMA dahil sa tiwalang ipinagkaloob sa kanya na pamunuan ang DPWH. Nagpapasalamat din si Bonoan sa lahat ng opisyal at empleyado ang kagawaran dahil sa mainit sa pagtanggap sa kanya at nangakong ipagpapatuloy nito ang mga nasimulang programa at magandang pagpapatakbo sa departamento ni Ebdane. (Mer Layson)</body>
<link>http://www.philstar.com/Article.aspx?articleId=383073&amp;publicationSubCategoryId=92</link>
</article>
<article>
<title>MILF jail raid: 46 itinakas!</title>
<author></author>
<date>
<month>February</month>
<day>03</day>
<year>2007</year>
</date>
<body>Matapos mapatay ang no. 2 man ng Moro Islamic Liberation Front (MILF) kamakalawa sa Taytay, Rizal ay nilusob kahapon ng madaling araw ng mahigit 50 armadong rebelde ang North Cotabato Provincial Jail at itinakas ang tatlong hinihinalang bombers at 43 pang preso. Sa report ni Police Regional Office (PRO) 12 Chief Supt. German Doria, ala-una ng madaling-araw ng palibutan ng mga MILF rebels ang kulungan at paulanan ng bala ang jailguard post. Pinasabugan din ng mga suspek ng M203 rocket-propelled grenade (RPG) ang pader ng bilangguan kung saan sa butas na nalikha ng pagsabog pumasok ang mga armado. Kasunod nito ay pinalakol ang kandado ng mga selda saka kinuha ang mga nakabilanggong rebelde. Inutusan din ang iba pang preso na gustong sumama sa pagtakas na magsilabas. Ayon kay Doria, sinubukang lumaban ng anim na jailguard subalit hindi nila nakayanan dahil naubusan sila ng bala. Dalawa sa mga jailguard ang nasugatan na nakilalang sina Reynaldo Aquino at Joy Bustamante. Kinilala ang tatlong bombers na sina Datu Ali Sultan, Tukan Guindo at isang Mundos. Nabatid na karamihan sa mga tumakas ay sangkot sa mga pagsabog sa Mindanao. Sinabi ni Doria na ang nasabing bilangguan ay nasa ilalim ng hurisdiksyon ng lokal na pamahalaan na walang dagdag na security forces mula sa puwersa ng pulisya ng maganap ang jailbreak. Nagpalabas na ng P25,000 reward si North Cotabato Gov. Emmanuel Pi&amp;ntilde;ol para sa mga makapagtuturo sa bawat isang pugante. Naglatag na rin ng checkpoint ang pinagsanib na elemento ng militar at pulisya. Bunga ng insidente ay binabalak nang ilipat ng kulungan ang mga high-profile inmates sa high security facilities. (Joy Cantos)</body>
<link>http://www.philstar.com/Article.aspx?articleId=383212&amp;publicationSubCategoryId=92</link>
</article>
<article>
<title>Rekonsilyasyon kay Erap ipipilit ni Defensor</title>
<author></author>
<date>
<month>February</month>
<day>03</day>
<year>2007</year>
</date>
<body>Nanindigan si Presidential Chief of Staff Mike Defensor sa pagsusulong ng mga programang puputol sa hindi matapos na tunggalian ng mga partido-pulitikal, partikular na ang oposisyon na karaniwang bumabatikos sa anumang plano ng administrasyon. Ayon kay Defensor, kahit anong pagbatikos ang gawin sa kanya ng mga kakakampi niya sa administration ticket ay hindi pa rin magbabago ang paninindigan niyang mapagkasundo sa iisang prinsipyo ang grupo ni dating President Joseph Estrada at kasalukuyang administrasyon. Nauna rito, kinukuwestiyon ni Surigao Rep. Prospero Pichay ang pagsisikap ni Defensor na mabuo ang isang partidong kakatawanin ng magkabilang grupo. Sinabi ni Defensor na matapos pa lamang ang Edsa Dos ay iniabot na niya ang &amp;quot;kamay ng administrasyon&amp;quot; para sa pakikipagkasundo sa kampo ng dating Pangulo. &amp;quot;Katunayan, may mga pagkakataon na nagtutungo ako sa kinapipiitan ng dating Pangulong Estrada sa Sta. Rosa, Laguna o kahit pa sa Tanay, Rizal para lamang tiyakin na nasa maayos siyang kalagayan,&amp;quot; sabi pa ni Defensor. Tahasan ding sinabi ni Defensor sakaling matapos na ang hidwaang-pulitika, ang buong bansa pa rin ang makikinabang dahil mas magiging madaling maisulong ang mga programang pangkabuhayan at pang-ekonomiya. Hinikayat din ng kalihim ang mga nagbabalak kumandidato sa eleksiyon na huwag samantalahin ang isyu ng rekonsiliyasyon na kanyang isinusulong dahil lehitimo niya itong ipinaglalaban kahit noong nasa Kongreso pa lamang siya. (Lilia Tolentino)</body>
<link>http://www.philstar.com/Article.aspx?articleId=383220&amp;publicationSubCategoryId=92</link>
</article>
<article>
<title>Payo ng solons kay Ebdane: Wag mataray sa media</title>
<author></author>
<date>
<month>February</month>
<day>03</day>
<year>2007</year>
</date>
<body>Pinayuhan kahapon ni Bayan Muna Rep. Teddy Casino si bagong Defense Chief Hermogenes Ebdane Jr. na maging mabait sa media at huwag tularan ang katarayan ng kanyang Commander-in-Chief na si Pangulong Arroyo. Itoy matapos mapikon si Ebdane at magpakita ng pagkairita sa tanong ng isang lady reporter sa ginanap na press briefing kamakalawa. Ayon kay Casino, wala sa lugar ang pagtataray ni Ebdane lalo pat lehitimo naman ang itinatanong sa kanya ng reporter kaugnay sa magiging role ng militar sa nalalapit na eleksiyon. Trabaho aniya ng mga miyembro ng media ang magtanong sa mga opisyal ng gobyerno lalo pat nagpatawag ito ng isang press conference kaya hindi sila (media) dapat &amp;quot;binabastos.&amp;quot; &amp;quot;Whats you problem?&amp;quot; nairitang tugon ni Ebdane sa reporter. Nang magtanong ang reporter ng follow-up ay sumagot si Ebdane ng &amp;quot;I suggest that you look at the mandate of the Comelec, the mandate of the Armed Forces of the Philippines and the Memorandum of Agreement that was signed and you will understand.&amp;quot; Sa unsolicited advice na ibinigay naman ni House Majority Leader Prospero Nograles, chairman ng makapangyarihang House Committee on Rules, sinabi nito na hindi dapat uminit ang ulo ni Ebdane sa media at dapat maging bukas ito sa kritisismo. Sinabi ni Nograles na siguradong mas marami pang kontrobersiyal na tanong ang ipupukol ng media kay Ebdane kaya marapat lamang na panatilihin nito ang lamig ng kanyang ulo. &amp;quot;He should keep his cool. Many more questions, more sensitive than that will be asked by media. The rule should be: laughing on the outside even if crying on the inside,&amp;quot; ani Nograles. Napabalita ang biglang pagtataray ni Ebdane sa ilang miyembro ng media sa kanyang unang press briefing bilang Defense secretary nang ungkatin ang memorandum of agreement (MOA) na nilagdaan ng Department of National Defense at Commission on Elections noong Oktubre 12. Nabuo ang MOA dahil sa &amp;quot;Hello Garci&amp;quot; scandal kung saan sinasabing ginamit ang militar sa diumanoy pandaraya noong 2004 presidential elections. Bagaman at labag sa MOA, ipinahiwatig ni Ebdane na maaari pa ring gamitin ang mga sundalo sa pagdadala ng mga balota at elections results at iba pang paraphernalia. (Malou Escudero)</body>
<link>http://www.philstar.com/Article.aspx?articleId=383229&amp;publicationSubCategoryId=92</link>
</article>
<article>
<title>Peewee, hopeless case na  DILG</title>
<author></author>
<date>
<month>February</month>
<day>03</day>
<year>2007</year>
</date>
<body>Wala nang basehan sa batas ang ipinapangalandakan ng nadismis na Pasay City Mayor Peewee Trinidad at abogado nitong si Rene Saguisag na makabalik pa sa puwesto. Ito ang naging tugon ng Department of Interior and Local Government (DILG) sa request ni Trinidad na muling makaupo bilang alkalde ng lungsod base sa Ombudsmans Rule of Procedure. Sa pahayag ni G.J. Emeterio, DILG director III, sa amended Rules of Procedure ng Ombudsman, ang apila ng mga akusado ay hindi maaaring magpahinto sa implementasyon ng desisyon ng Ombudsman, na tumatayong isang quasi-judicial body. &amp;quot;An appeal shall not stop the decision from being executory. In case the penalty is suspension or removal and the respondent wins such an appeal, he shall be considered as having been under preventive suspension and shall be paid the salary and such other emoluments that he did not receive by reason of the suspension or removal,&amp;quot; nakasaad sa Rule II Section 7 ng Procedure in Administrative Cases ng Ombudsman Act o RA 6770. &amp;quot;Talagang nakarma si Peewee at ang mga kasamahan nito dahil sa basura,&amp;quot; pahayag ni Atty. Joseph Castillo ng Pasay City Legal Office. Ayon kay Atty. Castillo, napakalaking halaga ang involve na aabot sa mahigit sa P200 milyon kaya kandidato rin sa kasong plunder si Peewee dahil sa hindi nagpa-bidding ang administrasyon nito ng dalawang taon at ini-extend ang overpriced na kontrata sa basura ng apat na beses. Mula P278 milyon noong panahon ni Trinidad, naibaba ni Panaligan ang kontrata sa basura ng P177 milyon ngayon. (Doris Franche)</body>
<link>http://www.philstar.com/Article.aspx?articleId=383231&amp;publicationSubCategoryId=92</link>
</article>
<article>
<title>Murder isinampa na: Re-investigation pinahihinto ni Leviste</title>
<author></author>
<date>
<month>February</month>
<day>03</day>
<year>2007</year>
</date>
<body>Idinulog kahapon ni dating Batangas Governor Antonio Leviste sa Court of Appeals (CA) na mapahinto ang isinasagawang re-investigation ng Department of Justice (DOJ) sa kaso ng pamamaslang sa tauhan nitong si Rafel delas Alas. Batay sa 26-pahinang petisyon, hiniling ng kampo ni Leviste na mag-isyu ng temporary restraining order (TRO) ang CA upang mapagbawalan ang DOJ sa pagpapatuloy ng imbestigasyon. Iginigiit ni Leviste na walang karapatan ang mga kaanak ni delas Alas na humirit ng muling imbestigasyon sa kasong nasa hurisdiksiyon na ng mababang hukuman. Hindi umano dapat ipagkaloob ang option&amp;quot; na ito sa complainant kundi sa isang akusado. Sinisilip din ng kampo ni Leviste ang remedyong ginamit ng complainant na sa halip na maghain ng petition for review sa DOJ ay tila inapakan nito ang karapatan ng korte sa kaso. Mariin ding kinondena ng kampo ni Leviste ang hayagang pagtutol ni Justice Sec. Raul Gonzalez na homicide lamang ang kinabagsakan ng kaso na isinampa kay Leviste samantalang dapat ay murder umano. Maliban pa rito ang ginawang pag-upgrade ni Senior State Prosecutor Emmanuel Velasco sa kasong murder na inihain sa korte. Binigyang-diin ni Leviste na imposible na magsagawa ng isang patas na imbestigasyon ang DOJ dahil mayroon na kaagad paghahatol ang mga ito sa kaso na maituturing na persecution at hindi prosecution. Kaugnay nito, isinampa na rin kahapon ni Velasco sa Makati Regional Trial Court ang kasong murder kapalit ng homicide laban kay Leviste. Sa inihaing amended information, iginiit ni Velasco na may elemento ng premeditation dahil nangyari ang pag-aaway nina Leviste at delas Alas noong Enero 11, 2007 bago naganap ang insidente ng pamamaril. May elemento umano ng treachery ang kaso dahil binaril ng nakaupo si delas Alas at may excessive cruelty na nakita. Agad namang kinontra ito ni Atty. Manuel Sison, abogado ni Leviste, sa pagsasabing walang treachery sa insidente dahil may sugat si delas Alas sa braso, indikasyong dumedepensa ito. Nangangahulugan anyang alam nito ang ginawang pagbaril sa kanya, taliwas sa iginigiit ni Velasco na patraydor o pinagplanuhan ang pagpatay. (Grace dela Cruz)</body>
<link>http://www.philstar.com/Article.aspx?articleId=383237&amp;publicationSubCategoryId=92</link>
</article>
<article>
<title>Road safety palalakasin ng LTO</title>
<author></author>
<date>
<month>February</month>
<day>03</day>
<year>2007</year>
</date>
<body>Pinangunahan ni DOTC Secretary Leandro Mendoza, LTO Chief Reynaldo Berroya, LTFRB Chairman Thompson Lantion at DOTC undersecretary Anneli Lontoc ang pagtatapos ng 40 traffic enforcers sa LTO Compound East Avenue, Quezon City. Ang naturang mga enforcers ay isang buwang sumailalim sa motorcycle riding course para bigyang kaalaman ang mga ito hinggil sa pag-alalay sa mga motorista. Bukod dito, ang naturang enforcers ay didisiplina rin sa mga abusadong drivers at manghuhuli ng mga non-moving traffic violations tulad ng colorum vehicles, seat law, smoke belchers, out-of-line at unregistered vehicles. Sinabi ni Secretary Mendoza na napapanahon ang proyektong ito ng LTO na ang layunin ay matiyak ang kaligtasan ng publiko at mga motorista sa mga lansangan Sa kanyang panig, sinabi ni Berroya na ito ang kauna-unahang pagkakataon na may motorcycle group ang LTO na aalalay sa mga motorista laluna ang mga riders lalupat patuloy ang pagtaas ng kaso ng mga motorcycle accidents sa bansa partikular sa Metro Manila. May 104 na motorcycles na may halagang P16 Milyon ang pondong inilaan para dito ng Malakanyang. (Angie dela Cruz)</body>
<link>http://www.philstar.com/Article.aspx?articleId=383241&amp;publicationSubCategoryId=92</link>
</article>
<article>
<title>AFP Gen., 9 pa hinostage ng MNLF!</title>
<author></author>
<date>
<month>February</month>
<day>04</day>
<year>2007</year>
</date>
<body>Hawak ngayon ng grupong Moro National Liberation Front (MNLF) ang mga government peace negotiators na sina Armed Forces of the Philippines (AFP) Major Gen. Benjamin Dolorfino, Defense Undersecretary Ramon Santos at walo pang mga opisyal ng militar at sundalo sa Jolo, Sulu. Ayon sa report, pinigilang lumabas ng kampo ng mga rebelde sina Dolorfino sa Bitan-ag malapit sa Panamaw, Sulu. Bukod kina Dolorfino at Santos, bihag din ang isang Carol Laforte, limang mula sa Marines at dalawang mula sa Army. Sinabi umano ng mga rebelde na paaalisin lamang nila ang mga opisyal kung papayag ang gobyerno na palayain si MNLF Chairman at dating ARMM Gov. Nur Misuari at padaluhin sa isasagawang Organization of Islamic Conference (OIC) sa Jeddah, Saudi Arabia na takdang idaos sa Pebrero 6 taong ito. Sa report ni Sulu Provincial Police Office Sr. Supt Ahiron Ajirin, naganap umano ang insidente dakong alas-11 ng gabi sa kampo ng MNLF sa naturang lalawigan. Ayon kay Ajirin, madalas umanong magtungo ang grupo nina Dolorfino at Santos sa naturang lugar para sa peace process subalit nagulat na lamang ang mga ito nang hindi sila payagang bumaba mula sa kuta ng mga rebelde. Iginigiit umano ng mga miyembro ng MNLF na pakakawalan lamang nila ang mga bihag kung pakakawalan din ng gobyerno si Misuari na ngayon ay nakapiit sa Sta Rosa, Laguna. Hindi kinidnap Samantala, pinabulaanan naman ni MNLF spokesman Abdurahman Jamasali na dinukot nila ang mga government peace negotiators gaya ng napapaulat. &amp;quot;That abduction reports totally untrue information that Dolorfino and his group [are] held captive by the MNLF,&amp;quot; pahayag ni Jamasali sa isang radio interview. Sinabi nitong sina Santos at Dolorfino ay nagsasagawa ng peace seminar sa mga miyembro ng MNLF nang sila ay himukin na tumigil muna doon para matalakay ang gagawing pag-uusap ng MNLF at ng Philippine government kaugnay sa peace talks. Sa isang text message naman ni Dolorfino ay kinumpirma niyang nasa pangangalaga sila ng MNLF pero nasa mabuti umano silang kondisyon. &amp;quot;We are ok. We are treated as guests, my guards are not being disarmed,&amp;quot; pahayag ni Dolorfino. Gayunman, nagpadala na ng mga emisaryo ang Malaca&amp;ntilde;ang para sa ligtas na paglaya ng grupo nina Dolorfino. (Angie Dela Cruz at Lilia Tolentino)</body>
<link>http://www.philstar.com/Article.aspx?articleId=383397&amp;publicationSubCategoryId=92</link>
</article>
<article>
<title>Comelec nagbabala sa limitadong papel ng AFP sa eleksiyon</title>
<author></author>
<date>
<month>February</month>
<day>04</day>
<year>2007</year>
</date>
<body>Nagbabala kahapon ang Commission on Elections (Comelec) na ang limitadong partisipasyon ng Armed Forces of the Philippines (AFP) sa darating na eleksiyon ay maaaring magdulot ng pangamba sa mga botante gayundin sa mga election workers. Ayon kay Comelec Chairman Benjamin Abalos, kapag walang presensiya o hindi napagkikita sa eleksiyon ang mga sundalo ay magdudulot ito ng takot sa mga election workers dahil maaaring isipin ng mga ito na hindi sila ligtas sa sandaling magkaroon ng kaguluhan. Inihalimbawa ni Abalos ang mga teachers na posibleng matakot na magsilbi sa eleksiyon dahil hindi na gagamitin ang AFP. Base sa memoradum of agreement (MOA) na nilagdaan sa pagitan ng Departmet of National Defense at Comelec noong Oktubre 12, 2006, ang mga sundalo ay maaari lamang gamitin sa air, land at naval vessel escorts sa mga sasakyan na gagamiting transportasyon ng mga election paraphernalia ng Philippine National Police (PNP) para sa kanilang kaligtasan. Sa ilalim din ng MOA, pinagbabawalan ang mga sundalo na magbilang ng balota, magtipon sa mga polling precinct at paggamit ng kampo ng military bilang canvassing sites. Nilinaw naman ni Abalos na maaaring tawagin ang mga sundalo sa oras na magkagulo. Ang pahayag ni Abalos ay bunsod sa alegasyon na ginamit ang militar noong 2004 elections pabor kay Pangulong Arroyo kung saan noong panahong iyon ay pinayagan ang mga sundalo na magdala ng mga election materials, gayundin ginamit ang military camps bilang polling precincts at canvassing sites. (Gemma Amargo-Garcia)</body>
<link>http://www.philstar.com/Article.aspx?articleId=383408&amp;publicationSubCategoryId=92</link>
</article>
<article>
<title>Pamilya Arroyo, walang bank account sa Germany sa nakalipas na 10 taon</title>
<author></author>
<date>
<month>February</month>
<day>04</day>
<year>2007</year>
</date>
<body>Nakatakdang iprisinta ng fact-finding team na binubuo ng tatlong kongresista na nagtungo sa Munich, Germany ang sertipikasyon na magpapatunay na walang bank account ang pamilya Arroyo sa Hypo Vereinsbank sa nakalipas na 10 taon. Inihayag ni Bohol Rep. Roberto Cajes, chairman ng House committee on ethics, na base sa kanilang natuklasan, walang miyembro ng pamilya Arroyo ang nag-aari ng bank account sa Hypo Vereinsbank. Nilinaw naman ni First Gentleman Mike Arroyo na isang &amp;quot;universal waiver&amp;quot; o kasulatan ang pinirmahan ng kanyang pamilya upang silipin ang umanoy itinatagong bank account ng pamilya sa lahat ng sangay ng Bayerische Hypo Vereinsbank sa buong mundo. Sa pahayag ni Ginoong Arroyo, nagpunta siya sa Munich para makipagkita sa mga opisyal ng bangko at iharap ang pinirmahang kasulatan na nagbibigay pahintulot sa mga bank officials na busisiin ang umanoy tagong yaman ng pamilya sa nabanggit na bangko. Tiniyak din ng Unang Ginoo ang kooperasyon ng kanyang pamilya sa ginagawang fact-finding mission ng House committee on ethics upang alamin ang katotohanan sa likod ng ginawang paratang ni opposition Taguig-Pateros rep. Alan Peter Cayetano. Ayon pa kay Ginoong Arroyo, iniharap niya ang kanyang sarili sa mga opisyal ng bangko upang patunayan na walang itinatago ang pamilya Arroyo sa taumbayan. Sakaling mapatunayan na may bank account, hiniling din ni Ginoong Arroyo sa bangko na ibigay ang lahat na laman nito sa pamahalaang Pilipinas. Hinikayat din ni Arroyo si Cayetano na maging malinis at iharap ang ebidensiya nito sa publiko at kung sakaling mapatunayan na nagsisinungaling ito ay dapat maging handa sa anumang mangyayari at tanggapin ang kapalpakan. (Lilia Tolentino/Malou Escudero)</body>
<link>http://www.philstar.com/Article.aspx?articleId=383411&amp;publicationSubCategoryId=92</link>
</article>
<article>
<title>Age requirement sa mga Pinay DH ginawang 23-anyos</title>
<author></author>
<date>
<month>February</month>
<day>04</day>
<year>2007</year>
</date>
<body>Niluwagan na ng Deparment of Labor and Employment (DOLE) ang regulasyon para sa mga Pinay domestic helper na magtutungo sa ibang bansa. Sinabi ni DOLE Secretary Arturo Brion na ang kanilang binagong hakbang ay hindi dahil sa bumigay na sila sa panggigipit ng ilang sektor kundi kinonsidera rin nila ang lahat na posisyon na isinumite ng ibat ibang stockholders tuld ng non-government organizations at ibang bansa. Kabilang sa regulasyon ang age requiremet na mula sa dating 25 ay ginawa na lamang 23 anyos at ang mga bagitong domestic helpers na lamang ang kukuha ng TESDA competency assessment at language culture training mula sa Overseas Welfare Administration (OWWA). Sa kabila nito, hindi pa rin ibinaba ng DOLE ang bagong minimum wage na $400. Kabilang sa nilagdaang bagong panuntunan noong Disyembre 16, 2006 ay itinaas sa 25 anyos mula sa dating 18-anyos ang minimum age requirement o pinakabatang papayagang makapag-abroad; pagkuha ng competency certificate; pagbabawal ng paninignil ng placement fee at pagdoble ng sahod mula sa $200 ay ginawang $400 na hindi naman ikinatuwa ng mga Pinay DH. Bunsod nito ay sunud-sunod na rali ang idinaos ng mga Pinay DH upang tutulan ang mga bagong regulasyon. Giit ng mga nagprotesta na kakaunti lamang ang mga makakapag-abroad na Pinay DH at nawawalan na rin umano ng interes ang mga foreign employers dahil sa taas ng hinihinging minimum na sahod. Sinabi naman ng OWWA na kuntento na rin ang mga Pinay DH sa nabanggit na bagong regulasyon ng DOLE at hindi na umano magsasagawa pa ng malawakang kilos-protesta ang mga ito. (Gemma Garcia/Rose Tesoro)</body>
<link>http://www.philstar.com/Article.aspx?articleId=383421&amp;publicationSubCategoryId=92</link>
</article>
<article>
<title>Sen. Lapid ikinasa na ang kandidatura sa Makati</title>
<author></author>
<date>
<month>February</month>
<day>04</day>
<year>2007</year>
</date>
<body>Opisyal nang inanunsiyo kahapon ni Senator Lito Lapid ang kanyang pagkandidato bilang alkalde sa lungsod ng Makati sa ilalim ng partido Lakas. Kasama ni Lapid ang lahat ng kanyang kaalyado at kapwa kandidato partikular ang posibleng maging vice mayor niya na si Nonoy Zu&amp;ntilde;iga. Ayon kay Sen. Lapid, kusa siyang tumakbo sa Makati dahil mas gusto umano niyang magsilbi sa lokal na posisyon at wala naman anyang problema sa kanyang residency. Ayon naman kay incumbent Mayor Jejomar Binay, welcome ang lahat na tumakbong alkalde sa kanyang lungsod. Bunsod nito, inaasahang magiging mahigpit ang labanan para sa pagka-mayor sa Makati na may dalawang dekada ring hinawakan ni Binay. (Rudy Andal)</body>
<link>http://www.philstar.com/Article.aspx?articleId=383422&amp;publicationSubCategoryId=92</link>
</article>
<article>
<title>Peace panel pinalaya na ng MNLF!:Hosted di hostage</title>
<author></author>
<date>
<month>February</month>
<day>05</day>
<year>2007</year>
</date>
<body>Matapos ang may dalawang araw na pagkakaipit sa kamay ng mga rebeldeng Moro National Liberation Front (MNLF) ay pinakawalan na rin kahapon ang peace mission team ng pamahalaan na pinangungunahan nina Marine Maj. Gen. Benjamin Dolorfino, Defense Undersec. Ramon Santos at 13 iba pa sa Sulu. &amp;quot;We are not hostages, we hosted a dialogue with them (MNLF rebels), were now feeling well, we can go home,&amp;quot; ani Dolorfino sa phone interview na kinumpirmang pababa na sila ng bundok mula sa kuta ni MNLF Commander Ustadz Khavier Malik. Muling nilinaw ni Dolorfino, pinuno ng AFP-National Capital Region command (NCRC), na hindi sila hinostage ng grupo ni Malik kundi pansamantala lang pinigil sa kampo ng mga ito sa Brgy. Pitan-ag, Panamao, Sulu matapos silang magtungo sa lugar noong Biyernes para ayusin ang gusot sa faction ng grupo ni dating ARMM Gov. Nur Misuari. Sinabi ni Dolorfino na nagdaos ng farewell party sa peace mission team ang grupo ni Malik kung saan ay sinilbihan sila ng mga ito ng litsong baka. Sinabi pa ng heneral na patunay na hindi sila hostage ay pinapayagan silang gumamit ng cellphone at hindi rin sinamsam ng grupo ni Malik ang kanilang mga armas. Inirereklamo ng grupo ni Malik na hindi tinupad ng administrasyon ang pangako nito tulad ng pagkakaroon ng tripartite discussion kasama ang MNLF at Organization of Islamic Conference (OIC) kung saan hindi natuloy ang pag-uusap nitong Enero 20. Ayon sa heneral, tiniyak ng pamahalaan kay Malik na matutuloy na ang tripartite meeting sa Marso 14 sa Jeddah, Saudi Arabia upang resolbahin ang sigalot sa implementasyon ng 1996 peace agreement. Nagtungo ang grupo ni Dolorfino sa kampo ng MNLF sa Panamao, Sulu upang imbestigahan ang napaulat na bakbakan ng mga sundalo at ng MNLF rebels na naunang napaulat na engkuwentro sa mga bandido noong nakalipas na Enero 18 kung saan 10 diumano sa grupo ni Malik ang napaslang. Ang MNLF ang itinuturing na isa sa pinakamalaking grupo ng mga rebeldeng Muslim na pinamumunuan ni Misuari. (Joy Cantos)</body>
<link>http://www.philstar.com/Article.aspx?articleId=383573&amp;publicationSubCategoryId=92</link>
</article>
<article>
<title>221 barangays sa Caraga, election hotspots</title>
<author></author>
<date>
<month>February</month>
<day>05</day>
<year>2007</year>
</date>
<body>Umaabot sa 221 barangay sa Caraga Region ang idineklarang mga &amp;quot;election hotspots&amp;quot; kung saan posibleng mamayani ang kaguluhan at pagdanak ng dugo dahil sa presensiya ng mga rebeldeng grupo at matinding labanan ng mga lokal na pulitiko. Nagmamanman ngayon ang Philippine National Police (PNP) sa panghihingi ng &amp;quot;campaign fees&amp;quot; ng mga rebelde, pagkakaroon ng baril ng mga pulitiko at supporters. Sa datos ng PNP at Comelec, ibat ibang karahasan ang naganap sa naturang rehiyon noong nakaraang 2004 elections. Kabilang sa mga itinuturing na hotspots ang mga Barangay Sta. Teresa sa Loreto, Agusan del Sur at Bgy. Kaimpogan, San Francsico, Agusan del Sur. Sa Surigao del Sur, ang Bgy. Magtanggali, San Francisco; Bgy. Cansayong Malimono; at Bgy. Mahanob, Gigaquit. Nasa ilalim naman ng &amp;quot;areas of concern&amp;quot; ang 24 barangay sa Agusan del Norte, walo sa Butuan City; 63 barangay sa Agusan del Sur, 45 sa Surigao del Norte at 43 barangay sa Surigao del Sur. Ayon sa Army, posibleng umabot sa milyong halaga ang maipon ng NPA sa nalalapit na eleksyon sa tinatawag nilang &amp;quot;revolutionary taxation&amp;quot; bukod pa ang &amp;quot;permit to campaign&amp;quot; at &amp;quot;permit to win fees&amp;quot; sa mga tatakbo sa Mindanao. (Danilo Garcia)</body>
<link>http://www.philstar.com/Article.aspx?articleId=383580&amp;publicationSubCategoryId=92</link>
</article>
<article>
<title>ROTC cadets sabak sa eleksiyon</title>
<author></author>
<date>
<month>February</month>
<day>05</day>
<year>2007</year>
</date>
<body>Dahil sa kakulangan ng mga pampublikong guro, pinaplano na ngayon ng Commission on Elections (Comelec) na gamitin ang mga kadete ng Reserve Officer Training Corps (ROTC) para mamahala sa eleksiyon ngayong Mayo. Base sa ulat, nangangailangan ang Comelec ng 900,000 mga guro para sa 250,000 polling precints sa buong bansa ngunit kalahati lamang nito ang nakalap para sa eleksiyon. Sa datos naman ng Alliance of Concerned Teachers (ACT), posibleng nasa 470,000 mga guro lamang ang maaaring magserbisyo. Sinabi ni Chairman Benjamin Abalos na plano nilang kunin ang serbisyo ng mga ROTC cadets sa mga probinsiya ngunit kanila pa itong pagdedesisyunan sa pinakahuling &amp;quot;en banc meeting&amp;quot; nila sa komisyon. Kung hindi umano maaaring maging miyembro ng Board of Election Inspectors (BEI) ang mga kadete, maaari naman silang maging tagabantay ng seguridad ng mga presinto sa halip na mga pulis na maaaring maging &amp;quot;bias&amp;quot; sa mga kandidato. Sa nakaraang pulong ni Abalos kay ACT chairman Antonio Tinio, hiniling nito na doblehin ang P1,000 bayad kada araw sa mga guro, insurance coverage na P500,000 at transportation allowance. Inaprubahan naman ng Malaca&amp;ntilde;ang ang P300 transportation allowance at P200,000 insurance coverage habang naglaan ang Budget department ng P3.3 bilyon para sa iba pang benepisyo. (Danilo Garcia)</body>
<link>http://www.philstar.com/Article.aspx?articleId=383589&amp;publicationSubCategoryId=92</link>
</article>
<article>
<title>Ombudsman kinalampag sa Napocor mafia</title>
<author></author>
<date>
<month>February</month>
<day>05</day>
<year>2007</year>
</date>
<body>Kinalampag kahapon ng ilang mambabatas ang Office of the Ombudsman upang imbestigahan ang diumanoy &amp;quot;mafia&amp;quot; sa National Power Corporation (Napocor). Partikular na tinukoy ng mga kongresista ang kuwestiyunableng transaksiyon sa isang independent power producer (IPP) kaugnay sa posibleng pagbebenta umano ng mahal na kuryente sa Mindanao. Ayon kina Bayan Muna Rep. Teodoro &amp;quot;Teddy&amp;quot; Casino, Anakpawis Rep. Crispin Beltran at Akbayan Rep. Loretta Rosales, dapat ay silipin kaagad ni Ombudsman Ma. Merceditas Gutierrez ang &amp;quot;joint business venture&amp;quot; ng Napocor at Lanao Hydro Development Corp. (LHDC) na diumanoy kaduda-duda dahil lumalabag sa Electric Power Industry Reform Act (Epira). Ipinaalala ng tatlong kongresista na isinusulong sa Epira ang kompetisyon sa power generation at distribution sector para sa mas murang kuryente. Ipinagbabawal din aniya sa Napocor ang pagpasok sa mga katulad na kontrata o joint venture dahil sa programang privatization. Ayon kay Casino, kung makikitang nalabag ng kontrata ang EPIRA, dapat lamang na kasuhan kaagad ng Ombudsman ang mga signing parties. Labis namang ipinagtataka ng mga kongresista sa pananahimik ni Lanao del Sur Rep. Alipio Badelles, chairman ng House committee on energy, sa isyu nang hingan ng reaksiyon. Nangangamba sina Casino na kung matutuloy ang kontrata, posibleng umabot sa umanoy average na P4.32 kada kilowatt hour sa halip na ang sinasabing mas murang mahigit P2.10 bawat kwh ang kuryente sa Mindanao. (Malou Escudero)</body>
<link>http://www.philstar.com/Article.aspx?articleId=383595&amp;publicationSubCategoryId=92</link>
</article>
<article>
<title>Basbas ni Erap hinihintay pa rin ni Sen. Loi</title>
<author></author>
<date>
<month>February</month>
<day>05</day>
<year>2007</year>
</date>
<body>Hanggang ngayon ay naghihintay pa rin ng &amp;quot;basbas&amp;quot; ni dating Pangulong Joseph Estrada si Sen. Loi Ejercito para muling bumalik sa Senado. Ayon kay Sen. Loi, marami sa kanyang mga lider at supporters ang humihikayat sa kanyang kumandidato sa darating na May 14 elections dahil physically, mentally at morally fit naman siya. Ayon pa sa tinaguriang Doktora ng Masa, ngayong mawawala na sa Mataas na Kapulungan si Sen. Juan Flavier na isa ring medical practitioner ay mas kailangan niyang bumalik upang makatuwang ng gobyerno sa paghahatid ng health and medical services sa mamamayan partikular sa mahihirap na Pilipino. Sa ngayon ay nais ni Erap na patakbuhin sa senatorial race ang anak nito kay Guia Gomez na si San Juan Mayor JV Ejercito kapalit ni Dra. Loi pero umaasa ang huli na papayagan siya ng dating pangulo sa ikalawang pagkakataon. Si Dra. Loi ang author ng Violence Against Women and Childrens Act of 2004 habang marami pa itong panukala na nakabinbin sa Senado para sa health care at pagprotekta sa kalikasan. (Rudy Andal)</body>
<link>http://www.philstar.com/Article.aspx?articleId=383599&amp;publicationSubCategoryId=92</link>
</article>
<article>
<title>Rep. Cayetano pinagso-sori</title>
<author></author>
<date>
<month>February</month>
<day>05</day>
<year>2007</year>
</date>
<body>Binuweltahan kahapon ni Negros Occidental Rep. Ignacio &amp;quot;Iggy&amp;quot; Arroyo ang kanyang kapwa mambabatas na si Taguig-Pateros Rep. Alan Peter Cayetano kaugnay sa pahayag ng huli na sanay hindi peke ang &amp;quot;universal waiver&amp;quot; na nilagdaan ni First Gentleman Mike Arroyo na nagpapahintulot sa German bank na buksan ang sinasabing account ng Unang Pamilya. Ayon kay Rep. Arroyo, wala ng ibang bagong masabi si Rep. Cayetano kaya inililigaw nito ang utak ng publiko at integridad ng kanyang kapwa kongresista. &amp;quot;I say Rep. Cayetano insults the public mind because how can a waiver signed before our fellow congresmen and officials of the one of the biggest banks in Europe where the First Family absolutely has no control or influence, be fake?&amp;quot; wika ni Arroyo. Hamon pa ni Arroyo, ang dapat na gawin ni Cayetano ay magpakita ito ng ebidensiya at kung lilitaw na siyay nagkamali sa ginawang paratang laban sa Unang Ginoo, dapat siyang humingi ng tawad. Nagbigay na ng sertipikasyon ang Hypo Vereinsbank na nagsasabing walang bank accounts ang pamilya Arroyo sa lahat ng bangko sa Germany sa nakalipas na 10 taon. Gayunman tumanggi si Cayetano na mag-sorry sa Unang Ginoo. (Malou Escudero)</body>
<link>http://www.philstar.com/Article.aspx?articleId=383600&amp;publicationSubCategoryId=92</link>
</article>
<article>
<title>Misuari bubusisiin sa hostage</title>
<author></author>
<date>
<month>February</month>
<day>06</day>
<year>2007</year>
</date>
<body>Ipinahiwatig kahapon ni Presidential Peace Adviser Jesus Dureza na malamang na siyasatin ang partisipasyon ni dating MNLF chairman Nur Misuari sa naganap na pagpigil sa grupo ni Maj. Gen. Benjamin Dolorfino sa MNLF camp sa Sulu. Bagamat sinasabing bisita ang trato sa grupo ni Gen. Dolorfino kasama si Undersecretary Ramon Santos at ilang pang sundalo ay inamin ng Malaca&amp;ntilde;ang na nakaapekto ito ng malaki sa tiwala ng gobyerno sa MNLF. Nauna nang iniulat na kabilang umano sa demand ng MNLF ay ang pagpapalaya kay Misuari kaya pinigil daw ang grupo ng heneral. Walang inirekomendang pagsasampa ng kaso si Sec. Dureza laban sa MNLF pero ipinauubaya na nila ang desisyong ito sa kinauukulang ahensiya ng gobyerno. Sinamahan ni Dureza si Gen. Dolorfino kay Pangulong Arroyo matapos itong dumating sa NAIA domestic terminal kahapon galing sa Zamboanga City. Iniutos naman ni PGMA na simulan na ang pagpapatupad ng mga probisyon sa 1996 Tripoli agreement kahit hindi pa man nasisimulan ang Tripartite meeting na nakatakda sa Marso. Siniguro naman ni Gen. Dolorfino, isang Muslim convert, na magbabalik pa rin siya sa kuta ng MNLF upang isulong ang tunay na kapayapaan sa Mindanao. Magugunita na pinigil ang grupo ni Dolorfino ni MNLF commander Ustadz Habier Malik sa Barangay Bitan-ag, Panamao, Sulu sa loob ng 3 araw at 2 gabi upang resolbahin ang isyu ukol sa Tripartite meeting. Iginiit pa ng heneral na hindi naman sila ginawang hostage ng MNLF dahil malaya silang nakakakilos sa loob ng kampo nito kung saan pati ang kanyang mga security at hindi naman dinisarmahan. Hiniling naman ni Iloilo Rep. Rolex Suplico na ibasura na lamang ang negosasyon ng gobyerno sa MNLF at MILF dahil sa ginawang pagpigil sa peace panel. Sinabi pa ni Rep. Suplico, dapat ideklarang bandido ang grupo ng MNLF at MILF tulad ng Abu Sayyaf Group matapos ang ginawang pagsalakay ng mga ito sa Cotobato Jail at pag-hostage sa grupo ni Gen. Dolorfino. (Lilia Tolentino, Malou Escudero, Joy Cantos at Butch Quejada)</body>
<link>http://www.philstar.com/Article.aspx?articleId=383740&amp;publicationSubCategoryId=92</link>
</article>
<article>
<title>Angara imbitado sa Unity ticket</title>
<author></author>
<date>
<month>February</month>
<day>06</day>
<year>2007</year>
</date>
<body>Inimbitahan ng Malaca&amp;ntilde;ang na sumama sa Unity ticket si Sen. Edgardo Angara ng Laban ng Demokratikong Pilipino (LDP). Kinumpirma naman ni Sen. Angara sa isang ambush interview sa Palasyo na inimtibahan siyang mapasama sa senatorial slate ng administrasyon subalit wala pa siyang pormal na desisyon ukol dito. Ayon kay Angara, ihahayag niya ang kanyang desisyon kaugnay sa imbitasyon ng administrasyon sa loob ng 48-oras. Nagtungo kahapon si UNO president at Makati Mayor Jejomar Binay para kausapin sana si Senate President Manuel Villar Jr. Sinabi naman ni Sen. Villar, wala pa siyang pormal na desisyon kung saan sasama ang kanyang grupo na kinabibilangan din nina Sen. Ralph Recto, Sen. Francis Pangilinan at Sen. Joker Arroyo na pawang miyembro ng Wednesday group ng Senado. Iginiit naman nina Sen. Recto at Sen. Pangilinan, na handa silang makapag-alyansa sa anumang grupo basta huwag silang didiktahan sa kanilang mga paniniwala tulad ng pagtutol nila sa Charter Change. (Lilia Tolentino/ Rudy Andal)</body>
<link>http://www.philstar.com/Article.aspx?articleId=383753&amp;publicationSubCategoryId=92</link>
</article>
<article>
<title>PHC hindi nalugi</title>
<author></author>
<date>
<month>February</month>
<day>06</day>
<year>2007</year>
</date>
<body>Iginiit kahapon ng mga opisyal ng Philcomsat Holdings Corporation (PHC) na hindi nalugi ang nasabing korporasyon bagkus ay kumita pa ito sa ginawang investment sa Telecommunications Center Inc. (TCI). Sinabi nina Enrique Locsin at Philip Brodett ng PHC sa isinagawang pagdinig ng senate committee on government corporations and public enterprises na pinamumunuan ni Sen. Richard Gordon, kumita ang PHC ng P2.8 milyon nitong nakaraang taon sa investment nito sa TCI, isang call center sa 4th floor ng SM-Manila at inaasahan nilang aabot sa P30 milyon ang kanilang kita sa 2007. Itinanggi din ni Locsin na nagbayad sila ng P2 milyon para sa TRO sa Sandiganbayan bagkus ay pinambayad nila ang nasabing halaga sa legal fees taliwas sa akusasyon ng mga board members ng Philcomsat at Philippine Overseas Telecommunications Corp. (POTC). Aniya, bilang isang publicly-listed corporation sa Philippine Stock Exchange (PEC) ay malayang mabubusisi ang corporate expenditures nito dahil regular silang nagsusumite ng audited financial report sa PSE di katulad ng Philcomsat at POTC na ilang taon na ring hindi sumasailalim sa auditing. Wika naman ni Mr. Brodett sa ginanap na pagdinig ng Senado, nais lamang pagtakpan nina Jose Africa at Mr. Bildner ang kanilang problema sa POTC at Philcomsat kaya nila inaatake ang PHC kaya nais nilang palabasin na mismanaged ang PHC gayung lumago ang stock nito sa P1.5 bilyon mula sa P10 milyong investment nito may ilang dekada na ang nakakaraan. Kinuwestyon ang ginawa ng Africa-Illusorio faction sa ilegal na pagbebenta nito ng Cessna jet plane, isang helicopter, 3 condominium units, pagbenta ng share of stocks at kwestyonableng investment na nagresulta sa pagkalugi ng Philcomsat at POTC sa kabila ng pagiging sequestered corporations nito ng gobyerno. (Rudy Andal)</body>
<link>http://www.philstar.com/Article.aspx?articleId=383754&amp;publicationSubCategoryId=92</link>
</article>
<article>
<title>ROTC cadets kukunin ng Comelec</title>
<author></author>
<date>
<month>February</month>
<day>06</day>
<year>2007</year>
</date>
<body>Plano ng Commission on Elections (Comelec) na kunin ang serbisyon ng Reserve Officers Training Corps (ROTC) cadets para sa darating na eleksyon. Ayon kay Comelec Chairman Benjamin Abalos, pinag-iisipan nila na gamitin ang serbisyo ng estudyante ng ROTC subalit patuloy pa rin umano itong pagdedesisyunan sa en banc session. Kailangan umano ng Comelec ng mahigit sa 900,000 na guro para preside sa may 250,000 poll precincts sa buong bansa subalit sa kasalukuyan mayroong lamang 470,000 public shool teachers ang maaring magsilbi sa darating na halalan sa Mayo 14. Nilinaw pa ni Abalos na kung ang ROTC student ay hindi magamit bilang Board of Election Inspectors, maari namang silang italaga at makatulong sa pagbabantay ng mga presinto sa halip na mga pulis. Hindi naman binanggit ni Abalos kung babayaran nila ang serbisyo ng mga ROTC student o libre lamang ito. (Gemma Amargo-Garcia)</body>
<link>http://www.philstar.com/Article.aspx?articleId=383764&amp;publicationSubCategoryId=92</link>
</article>
<article>
<title>Rep. Hizon hihirit din sa Manila mayoralty race</title>
<author></author>
<date>
<month>February</month>
<day>06</day>
<year>2007</year>
</date>
<body>Padami ng padami ang mga nais tumakbo sa pagiging alkalde ng Maynila kung saan ang pinakahuling nagdeklara na tatakbo ay si Manila Rep. Joey Hizon sa ilalim ng Nacionalista Party (NP). Ang battle cry ni Rep. Hizon ay ibabalik nito ang kinakailangang serbisyo ng mamamayan sa halip na puro beautification projects ang pagtuunan ng pondo na hindi naman nakakapagbigay ng trahabo at pagkain sa taumbayan. Sinabi ni Hizon, ito na ang tamang panahon upang itigil ang malalaking gastos sa mga pailaw at parke bagkus ay ilaan ang pondong ito sa gamot at ospital na mas pakikinabangan ng mamamayan. &amp;quot;Matagal nang naghirap ang mga Manile&amp;ntilde;o, meron nga silang parke at pailaw subalit wala naman silang makain,&amp;quot; wika pa ng mambabatas na sasabak sa darating na mayoralty race sa Maynila. Naniniwala si Hizon na kaya niyang talunin ang naghaharing pamilya sa Maynila dahil pinatunayan na niya ito ng talunin si Kim Atienza sa pagiging kongresista sa 5th district ng lungsod.</body>
<link>http://www.philstar.com/Article.aspx?articleId=383769&amp;publicationSubCategoryId=92</link>
</article>
<article>
<title>Erap, gustong bumisita sa ina ng anim na araw</title>
<author></author>
<date>
<month>February</month>
<day>06</day>
<year>2007</year>
</date>
<body>Matapos biguin kamakailan ng Sandiganbayan Special Division si dating Pangulong Joseph Estrada sa kahilingan nito na madalaw tuwing weekend ang kanyang inang si Do&amp;ntilde;a Mary sa bahay nito sa Greenhills, San Juan, hiniling naman nito kahapon na payagan siyang madalaw ang ina sa loob ng anim na araw. Naghain ng dalawang pahinang mosyon si Atty. Rene Saguisag, abogado ni Estrada kung saan hiniling nito sa korte na makalabas ang kanyang kliyente sa rest house nito sa Tanay, Rizal mula Pebrero 9 hanggang 11 at Pebrero 16 hanggang 18. Ikinatuwiran ni Estrada sa kanyang mosyon na matanda na ang ina at nais naman niyang makasama ito sa mga nalalabing araw nito sa mundo. Magugunitang pinagbigyan naman ng korte ang kahilingan nito na madalaw ang ina tuwing may sakit ito. (Malou Escudero)</body>
<link>http://www.philstar.com/Article.aspx?articleId=383773&amp;publicationSubCategoryId=92</link>
</article>
<article>
<title>Sa pag-akusa sa pamilya Arroyo: Cayetano sinuspinde!</title>
<author>Ni Malou Escudero</author>
<date>
<month>February</month>
<day>07</day>
<year>2007</year>
</date>
<body>Sinuspinde ng 45 araw ng House committee on ethics si Taguig-Pateros Rep. Alan Peter Cayetano dahil sa improper conduct at unparliamentary behavior matapos hindi nito napatunayan ang akusasyon na may multi-million dollar acount ang pamilya Arroyo sa Munich, Germany. Sa ginawang botohan kagabi, 35 ang bumoto ng pabor sa suspensiyon ni Cayetano, tatlo ang kumontra at isa ang nag-abstain, si Makati Rep. Agapito &amp;quot;Butz&amp;quot; Aquino na hindi sumali sa botohan dahil &amp;quot;kangaroo court&amp;quot; anya ang komite. Kaugnay sa akusasyon nito na may may itinatagong yaman sa Munich, Germany ang pamilya Arroyo. Naging mainitan ang hearing ng komite na inabot ng halos anim na oras, matapos tanggapin ang 49-pahinang report ng fact finding team kung saan bitbit ang certification mula sa Hypo Vereinsbank na nagpapatunay na walang bank account sa nakalipas na 10 taon sina Jose Miguel Arroyo, Ignacio Arroyo, Juan Miguel Arroyo, Diosdado Macapagal-Arroyo, at maging sina Pangulong Arroyo at anak nitong si Ma. Lourdes Evangeline &amp;quot;Luli&amp;quot; Arroyo. Ibinasura rin ng komite sa botong 36-3 ang apela ni Cayetano na i-dismis na ang kasong inihain laban sa kanya ng mga miyembro ng pamilya Arroyo. Natalo sa ginawang botohan ang &amp;quot;demmu rer to evidence&amp;quot; ng abogado ni Cayetano dahil sa &amp;quot;lack of merit&amp;quot; kaya dapat magprisinta ng mga ebidensiya si Cayetano. Ayon kay Camarines Sur Rep. Luis Villafuerte, halata umanong nagsisinungaling si Cayetano dahil wala itong maipresentang ebidensiya sa komite. Napilitan ang komite na i-terminate ang presentasyon ng ebidensiya ni Cayetano dahil wala siyang maiprisentang dokumento na magpapatunay na may multi-million dollar account ang mga Arroyo. Nakatakdang pagbotohan ngayon sa plenaryo ang report ng komite na nagrerekomenda ng suspensiyon kay Cayetano. Kailangang makakuha ng 2/3 boto ng kabuuang miyembro ng Kamara o 154 na boto upang mapagtibay ang iginawad na parusa kay Cayetano. Sinabi ni Cayetano na ilalaban pa rin niya sa plenaryo ang ipinataw na parusa sa kanya.</body>
<link>http://www.philstar.com/Article.aspx?articleId=383892&amp;publicationSubCategoryId=92</link>
</article>
<article>
<title>8,000 abogado handang tumulong sa mga guro</title>
<author></author>
<date>
<month>February</month>
<day>07</day>
<year>2007</year>
</date>
<body>Nakahanda ang may 8,000 abugado mula sa Public Attorney&amp;acirc;€™s Office (PAO) na magbigay ng libreng assistance sa mga guro na masasabit sa mga kasong administratibo o criminal na may kaugnayan sa May 2007 election. Ito ang inanunsyo kahapon ni Department of Education Secretary Jesli Lapus upang mabigyan ng proteksyon ang mga guro na magbabantay sa darating na national at local elections. Ayon kay Lapus, nakausap na niya sina Fr. Joaquin Bernas at Atty. Cesar Villanueva, Dean Emeritus at dean ng Ateneo Law School at sinabing handa ang mga itong tumulong sa mga guro. Binigyang kasiguraduhan nina Father Bernas at Atty. Villanueva si Lapus na sila ang kakausap sa mga law schools sa mga probinsya para sa mga tulong na ibibigay ng mga abugado sa mga guro. Nabatid na sa probinsya ang may pinakagrabeng kasong nakukuha ang mga guro at doon din madalas ang mga ballot snat ching at iba pang election violence. Sa isyu naman sa sinabi ni Comelec Chairman Benjamin Abalos na pagbabantayin ang mga ROTC cadet sa eleksyon dahil sa kakulangan ng guro ay sinabi ni Lapus na mas maigi pa kung i-tap ang mga private school teachers dahil mas sila ang na kakaalam ng trabaho kumpara sa mga kadete. (Ed win Balasa)</body>
<link>http://www.philstar.com/Article.aspx?articleId=383896&amp;publicationSubCategoryId=92</link>
</article>
<article>
<title>Giit ni Dureza kay GMA: MNLF disarmahan!</title>
<author></author>
<date>
<month>February</month>
<day>07</day>
<year>2007</year>
</date>
<body>Iginiit kahapon kay Pangulong Arroyo ni Presidential Peace Adviser Jesus Dureza na disarmahan ang Moro National Liberation Front (MNLF) at iba pang armadong grupo sa Mindanao. &amp;quot;Niloloko ng gobyerno ang sarili kung inaakalang malulutas ang problema sa Mindanao gayong naglilipana ang mga loose firearms sa lungsod,&amp;quot; ani Dureza. Ginawa ni Dureza ang panukala matapos pigilin ni MNLF leader Ustadz Habier Malik sa kanilang kuta ang grupo ng mga peace negotiators sa pamumuno ni Maj. Gen. Benjamin Dolorfino. Para kay Dureza, itinuturing niyang isang hostage-taking ang nangyari sa grupo ni Dolorfino. Inamin din ni Dureza na kung nagtagal pa ang sitwasyon ay posibleng gamitin ng gobyerno ang militar at pakilusin ang puwersa nito para iligtas sina Dolorfino. Inamin din ni Dolorfino sa pagharap niya sa committee on national defense ng Commission on Appointments (CA) na isang &amp;quot;hostage&amp;quot; ang ginawa sa kanila ng MNLF. Samantala, walang katiyakang makakapunta sa Jeddah si dating MNLF Chairman at ARMM Gov. Nur Misuari para makalahok sa tripartite meeting. Sinasabing isa sa mga demand ng MNLF nang &amp;quot;i-hostage&amp;quot; ang grupo ay ang pagpapalaya kay Misuari. Nilnaw ni Dureza na ang desisyon sa pagkakaloob ng permiso sa pangingibang-bansa ni Misuari ay nakasalalay sa pasya ng Korte. (Lilia Tolentino)</body>
<link>http://www.philstar.com/Article.aspx?articleId=383902&amp;publicationSubCategoryId=92</link>
</article>
<article>
<title>Kandidato sa lokal na posisyon kumonti</title>
<author></author>
<date>
<month>February</month>
<day>07</day>
<year>2007</year>
</date>
<body>Mas kakaunti ang naghahain ngayon Certificate of Candidacy (COC) sa lokal na posisyon kumpara noong nakaraang 2004 election. Ayon kay Jose Burgos, receiving officer ng Commission on Elections-National Capital Region (Comelec-NCR), nagtataka umano siya kung bakit wala pang naghahain ng COC na malalaking personalidad kundi aapat pa lamang na ordinaryong tao ang nag-file bilang mga Kongresista. Idinagdag pa ni Burgos na noong 2004 elections ng mga ganitong petsa ay mayroong ng 30 malalaking personalidad ang naghain ng kanilang COC subalit ngayon kahit isa ay wala pa. Maaari umanong pagsapit ng huling araw ng filing sa Marso 29 ay dumagsa ang maghahain ng kandidatura sa lokal na posisyon na isa umanong ugaling Pilipino na sa last minute naghahabol. (Gemma Amargo-Garcia)</body>
<link>http://www.philstar.com/Article.aspx?articleId=383911&amp;publicationSubCategoryId=92</link>
</article>
<article>
<title>Lapid nagmakaawa kay Binay</title>
<author></author>
<date>
<month>February</month>
<day>07</day>
<year>2007</year>
</date>
<body>Nagmamakaawa si Sen. Lito Lapid kay Mayor Jejomar Binay na pagbigyan na lamang siyang maging alkalde ng Makati City sa pamamagitan ng pag-atras ng huli sa mayoralty race bagkus ay tumakbo na lamang ito sa senatorial race. Sinabi ni Sen. Lapid nang bisitahin siya kamakalawa ni Mayor Binay sa tanggapan nito sa Senado na mas bagay sa alkalde ang tumakbong senador dahil sa pagiging dalubhasa nito sa batas kaya nakikiusap itong ipaubaya na lamang sa kanya ang pamumuno sa Makati. Iginiit naman ni Binay na hindi niya puwedeng pagbigyan ang pakiusap ni Lapid dahil marami pa siyang dapat tapusin para iwanan ang kanilang lungsod. Aminado si Lapid na hindi niya kayang tapatan ang husay ni Binay sa paglilingkod sa Makati pero kung bibigyan siya ng pagkakataon ay sisikapin niyang pantayan ang mga nagawa nito at ituloy ang magagandang programa ng alkalde. (Rudy Andal)</body>
<link>http://www.philstar.com/Article.aspx?articleId=383915&amp;publicationSubCategoryId=92</link>
</article>
<article>
<title>Bersamin slay laliman pa</title>
<author></author>
<date>
<month>February</month>
<day>07</day>
<year>2007</year>
</date>
<body>Nais ng grupong Justice for Truth na lumutang ang katotohanan sa likod ng ginawang pamamaril at pagpatay kay Abra Congressman Luis &amp;quot;Chito&amp;quot; Bersamin sa Quezon City kamakailan, kung kaya hinihiling nila sa pamunuan ng Philippine National Police (PNP) na palawakin pa ang kanilang ginagawang imbestigasyon at huwag lamang ituon sa anggulong pulitika. Ang grupo ay una ng nanawagan sa PNP na laliman pa ang kanilang imbestigasyon matapos lumutang ang posibilidad na may kinalaman ang mga tauhan ng Communist Party of the Philippines-New People&amp;acirc;€™s Army (CPP-NPA) sa krimen. Ayon sa Justice for Truth, dapat din umanong kalkalin ng PNP ang pagbibigay ng simpatya ng mga NPA sa mga militante sa lalawigan ng Abra, partikular ang nangyaring pagpatay kay Bayan Muna provincial coordinator Roberto Teredano noong nakalipas na taon. Si Teredano ay napatay ilang araw matapos nitong komprontahin si Bersamin hinggil sa mga proyektong nito na pinoponduhan ng kanyang Priority Development Assistance Fund (PDAF). Sinsabing nagkaroon ng pagtatalo si Teredano at Bersamin sa loob ng bahay nito na naging dahilan ng pagkakapahiya ng naturang mambabatas at makalipas ang ilang araw ay napatay ang lider ng Bayan Muna. Ayon sa grupo, posibleng ang pagkamatay ng mambabatas ay may kaugnayan din sa pagkamatay ni Teradano na maaari umanong kagagawan ng CPP-NPA. (Mer Layson)</body>
<link>http://www.philstar.com/Article.aspx?articleId=383917&amp;publicationSubCategoryId=92</link>
</article>
<article>
<title>Trillanes nag-file na ng kandidatura sa pagka-Senador</title>
<author></author>
<date>
<month>February</month>
<day>07</day>
<year>2007</year>
</date>
<body>Naghain na rin ng Certificate of Candidacy (COC) kahapon sa Commission on Elections (Comelec) para sa pagka-Senador si Navy Lt. Senior Grade Antonio Trillanes IV. Dakong alas 9:30 ng umaga ng dumating si Trillanes kasama ang kanyang mga escort na mga naka-civilian sa main office ng Comelec sa Intramuros, Manila. Tumatakbo bilang Independent si Trillanes at gamit ang kanyang nickname na &amp;quot;Magdalo&amp;quot; kung saan ito ang ika-26 na naghain ng COC para sa pagka-Senador. Si Trillanes ay binigyan ng tatlong oras ng Makati Regional Trial Court upang makapaghain ng kanyang kandidatura kung saan kasama nito ang may 28 iba pang junior officers na sinampahan ng kasong kudeta kaugnay pa rin sa nabigong take-over sa Oakwood hotel noong Hulyo 27,2003. Bukod sa kasong coup d&amp;acirc;€™ etat kinakaharap din ni Trillanes ang court martial dahil sa umanoy paglabag sa Article of War 96 o conduct unbecoming an officer and a gentleman. Kabilang sa mga plataporma ni Trillanes ang paglaban sa corruption, mapanatili ang peace and order at malabanan ang kahirapan. (Gemma Amargo-Garcia)</body>
<link>http://www.philstar.com/Article.aspx?articleId=383919&amp;publicationSubCategoryId=92</link>
</article>
<article>
<title>Defensor tuloy na sa Senado</title>
<author></author>
<date>
<month>February</month>
<day>07</day>
<year>2007</year>
</date>
<body>Nakatakda nang mag-resign si Secretary Mike Defensor bilang Presidential Chief of Staff anumang araw sa linggong ito upang pormal na ideklara ang intensiyong kumandidatong senador sa darating na eleksiyon. Ayon kay Defensor, buo na ang kanyang pasya na sumabak sa pagka-senador at harapin ang panibagong mundo sa kanyang political career. Bago naging kongresista, si Defensor ay naglingkod din bilang konsehal ng Lungsod Quezon sa edad na 22-anyos bukod pa ang pagiging student leader sa University of the Philippines (UP) at chairman ng National Union of Students of the Philippines. Si Defensor din ang pinakabatang naging miyembro ng Gabinete nang maitalaga ito bilang DENR secretary, Presidential Adviser on Housing at chairman ng Housing and Urband Development Coordinating Council (HUDCC). &amp;quot;Hindi rin ganoon kadaling magdesisyon at iwanan ang pagiging Presidential Chief of Staff. Pero malaki ang ating paniniwala na mas magiging epektibo tayo sa lehislatura dahil matagal din naman tayong naging konsehal at kongresista,&amp;quot; sabi ni Defensor. Sa kabila ng planong pagre-resign, tiniyak ni Defensor na patuloy pa rin niyang itutuloy ang krusada patungo sa pagkakaisa ng lahat ng sector ng bansa. (Lilia Tolentino)</body>
<link>http://www.philstar.com/Article.aspx?articleId=383920&amp;publicationSubCategoryId=92</link>
</article>
<article>
<title>No.3 sa senatorial survey: Cayetano, pinasikat ni FG</title>
<author></author>
<date>
<month>February</month>
<day>08</day>
<year>2007</year>
</date>
<body>Lalo lamang lumakas ang pag-asa ni House Deputy Minority Leader Alan Peter Cayetano na maging senador matapos siyang sampahan ng iba&amp;acirc;€™t ibang kaso ni First Gentleman Jose Miguel &amp;quot;Mike&amp;quot; Arroyo at patawan ng 45 araw na suspensiyon na walang suweldo ng House committee on Ethics. Base sa January 2007 national survey ng Pulse Asia kaugnay sa &amp;quot;senatorial preferences&amp;quot; ng mga Pinoy, pumangatlo si Cayetano sa pitong kandidato ng oposisyon na nanguna sa survey. Isinagawa ang survey sa pagitan ng Enero 25-29, 2007 kung saan tinanong ang nasa 1,200 respondents mula sa Metro Manila, at iba pang bahagi ng Luzon, Visayas at Mindanao. Ayon sa Pulse Asia, kung ngayon gagawin ang eleksiyon, pito sa mga kandidato ng oposisyon ang pasok sa &amp;acirc;€˜magic 12&amp;quot;. Nangunguna sa listahan si dating Sen. Loren Legarda na nakakuha ng 46.6%. Nag-tie sa pangalawang puwesto sina Sens. Panfilo Lacson (34.6%) at Francis Pangilinan (34.6%); sinundan ni Cayetano (31.7%); at dating Sen. Tito Sotto III (28.8%). Kapuna-puna na mas nanguna pa si Cayetano kina Sen. President Manuel Villar Jr. na nakakuha lamang ng 26.4%; Sen. Ralph Recto (26.0%); Sen. Joker Arroyo (25.8%); San Juan Mayor JV Ejercito-Estrada (25.7%); Atty. Aquilino Pimentel III (24.4%) at Sen. Edgardo Angara (24.0%). Pumasok din sa listahan ng &amp;quot;probable winners&amp;quot; sina dating Sen. Gregorio Honasan (23.3%); House Minority Leader Francis Escudero (23.2%) at Tarlac Rep. Benigno Aquino III (22.5%). Samantala, hindi pa tiyak kung tuluyang maipapatupad ang 45 araw na suspensiyon ni Cayetano na inirekomenda ng Ethics committee dahil kailangan pa itong pagbotohan sa plenaryo. Sinabi ni Cayetano na ang pagpapataw sa kanya ng suspensiyon ay hindi nangangahulugan na nalinis ang pangalan ng pamilya Arroyo kaugnay sa isyu ng kayamanan ng mga ito. &amp;quot;There was no vindication over the decision. There is only a legal stalemate but they are (Arroyos) still morally and politically accountable,&amp;quot; ani Cayetano. Alam aniya ng mga mamamayan na &amp;quot;numbers game&amp;quot; ang naging batayan ng kanyang suspensiyon dahil mas marami ang kakampi ng administrasyon at hindi dahil sa mali ang kanyang paratang na may sekretong bank account ang ilang miyembro ng First Family. (Malou Escudero)</body>
<link>http://www.philstar.com/Article.aspx?articleId=384029&amp;publicationSubCategoryId=92</link>
</article>
<article>
<title>Shoot-to-kill sa 46 pugante inutos na</title>
<author></author>
<date>
<month>February</month>
<day>08</day>
<year>2007</year>
</date>
<body>Nagpalabas na ng &amp;quot;shoot-to-kill order&amp;quot; si North Cotabato Gov. Emmanuel Pi&amp;ntilde;ol laban sa 46 preso sa North Cotabato Provincial Jail na itinakas noong Pebrero 2 ng hinihinalang Moro Islamic Liberation Front (MILF) rebels. Sinabi ni Pi&amp;ntilde;ol na dapat nang husayan ng mga takas na preso ang kanilang pagtatago dahil tapos na ang ultimatum na ibinigay nila para sila&amp;acirc;€™y magsisuko at simula ngayon ay ipatutupad na ng North Cotabato Police ang &amp;quot;shoot-to-kill&amp;quot; laban sa mga ito. Bunsod nito kaya sa huling pagkakataon ay muling umapela si Pi&amp;ntilde;ol sa mga pamilya at kaanak ng mga pugante na makipagtulungan para muling madakip ang mga ito at maiwasang &amp;quot;mapatay&amp;quot; ng tumutugis na mga operatiba. Tatlo sa 46 pugante ay mga bombers na itinuturing na &amp;quot;high profile criminals&amp;quot; na sina Datu Ali Sultan, Kair Mundos at Tukan Guindos na pawang akusado sa pambobomba sa Kidapawan City public market noong 2003. Kaugnay nito, sinabi naman ni PNP Chief Director General Oscar Calderon na bahagi ng Standard Operating Procedure (SOP) ng pulisya na barilin ang sinumang tinutugis na kriminal sa sandaling manlaban sa arresting team. Gayundin kung nalalagay na sa peligro ang buhay ng mga operatiba at maging ang mga sibilyan. Kasama rin sa mga pumuga si Hassan Mohammad Nur, hinihinalang drug lord sa Central Mindanao habang ang iba pang mga pugante ay nahaharap naman sa kasong robbery, carnapping, murder at kidnapping. (Joy Cantos)</body>
<link>http://www.philstar.com/Article.aspx?articleId=384031&amp;publicationSubCategoryId=92</link>
</article>
<article>
<title>FG nanghihinayang kay Cayetano</title>
<author></author>
<date>
<month>February</month>
<day>08</day>
<year>2007</year>
</date>
<body>Nagpahayag ng panghihinayang si First Gentleman Mike Arroyo na hindi sumunod si Taguig-Pateros Rep. Alan Peter Cayetano sa yapak ng ama nitong si dating Sen. Rene Cayetano, na isa niyang malapit na kaibigan. &amp;quot;Sayang at tinalikuran ni Rep. Cayetano ang naging marangal na paglilingkod ng kaniyang ama sa Sambayanan. Imbes na maging maginoo at umamin na agad sa kaniyang pagkakamali, hinintay pa niyang mismong mga kapwa niya kongresista ang magpamukha sa kaniya ng kaniyang mga malisyosong kasinungalingan,&amp;quot; pahayag ni Ginoong Arroyo matapos irekomenda ng House Ethics Committee ang pagsuspinde kay Cayetano ng 45-araw matapos itong nabigong maglabas ng anumang ebidensiya ng ibinibintang niyang tagong yaman ng Unang Pamilya sa Germany. Pinuna ni Ginoong Arroyo na mismong mga kapwa kongresista na ni Cayetano ang nakapagpatunay na inosente ang kaniyang pamilya at ang mga paratang ni Cayetano ay pawang mga malisyosong kasinungalingan lamang. Nangako kahapon ang Unang Ginoo na siya at Unang Pamilya ay lalong pag-iibayuhin ang manindigan para sa katotohanan laban sa mga abusadong nilalang na walang hangad kundi pigilan ang pag-unlad ng bansa matupad lamang ang kanilang mga ambisyon. (Lilia Tolentino)</body>
<link>http://www.philstar.com/Article.aspx?articleId=384042&amp;publicationSubCategoryId=92</link>
</article>
<article>
<title>Noynoy maghahain ngayon ng kandidatura para Senador</title>
<author></author>
<date>
<month>February</month>
<day>08</day>
<year>2007</year>
</date>
<body>Isasabay ni Tarlac Rep. Benigno &amp;quot;Noynoy&amp;quot; Aquino III sa kanyang ika-47th taong kaarawan ngayong araw (Huwebes) ang paghahain niya ng certificate of candidacy para sa pagtakbo sa Senado kung saan inaasahang magiging &amp;quot;chaperon&amp;quot; pa niya ang inang si dating Pangulong Corazon Aquino at kapatid na si actress-tv host Kris Aquino. Inaasahang sasamahan din si Noynoy ng iba pa niyang kapatid sa pagtungo sa Commission on Elections (Comelec) katulad nina Viel, Pinky at Balsy at iba pang mga taga-suporta. Si Noynoy ay miyembro ng Liberal Party sa paksiyon ni Sen. Franklin Drilon at kakandidato sa ilalim ng United Opposition (UNO). Naniniwala si Noynoy na Senado ang susunod niyang tatahakin kung saan ipagpapatuloy niya ang adhikaing sinimulan ng kanyang amang si dating Sen. Benigno &amp;quot;Ninoy&amp;quot; Aquino Jr. Tiniyak ni Noynoy na tuloy ang kanyang pagkandidato kahit na may mga grupong nagtatangkang pag-awayin sila ng kanyang tiyahing si dating Sen. Tessie Aquino Oreta na kakandidato rin sa Senado sa ilalim ng administrasyon. Idinagdag ni Ninoy na patuloy pa rin ang pag-uusap sa pagitan niya at ng kanyang tiyahin upang isang Aquino na lamang ang tumakbo sa Senado. (Malou Escudero)</body>
<link>http://www.philstar.com/Article.aspx?articleId=384043&amp;publicationSubCategoryId=92</link>
</article>
<article>
<title>DFA nagbabala vs pekeng trabaho sa China</title>
<author></author>
<date>
<month>February</month>
<day>08</day>
<year>2007</year>
</date>
<body>Nagbabala ang Department of Foreign Affairs (DFA) sa mga nagnanais magtrabaho sa China bilang mga guro, domestic helpers at yaya na mag-ingat dahil baka maging biktima sila ng panloloko. Sinabi ng DFA na maraming bilang ngayon ng OFWs ang nakakulong sa China mula sa iba&amp;acirc;€™t ibang kaso partikular ng illegal recruitment. Sa panig naman ng Philippine Overseas Employment Administration (POEA), nilinaw nito na bagamat nangangailangan ng English teachers ang China ay hindi lahat ng eskwelahan doon ay pinapahintulutan ng kanilang gobyerno na mag-hire ng mga guro mula sa ibang bansa. Nilinaw din ng POEA na walang job hiring ngayon sa China para sa mga domestic helpers at mga yaya kaya makipag-ugnayan muna sa kanila sakaling may mag-aalok ng ganitong uri ng trabaho doon upang hindi mabiktima ng illegal recruitiment. (Rose Tesoro)</body>
<link>http://www.philstar.com/Article.aspx?articleId=384052&amp;publicationSubCategoryId=92</link>
</article>
<article>
<title>Pondo sa eleksiyon babantayan</title>
<author></author>
<date>
<month>February</month>
<day>08</day>
<year>2007</year>
</date>
<body>Inatasan ng Commission on Elections (Comelec) ang Anti-Money Laundering Council (AMLC) na mag-monitor sa pagdaloy ng mga ilegal na pondo ng mga kandidato na gagamitin sa darating na eleksyon. Nagbabala si Comelec Chairman Benjamin Abalos Sr. sa mga kandidato na mag-ingat sa paggamit ng pera na nagbuhat sa iligal dahil magiging mahigpit umano ngayon ang pamahalaan sa pag-monitor sa kanila. Sinabi ni AMLC Executive Director Vicente Aquino na awtomatiko na umanong paglabag sa &amp;quot;anti-money laundering law&amp;quot; ang paggamit ng pondo na nakuha sa iligal na pamamaraan gaya ng droga, kidnap-for-ransom, iligal na sugal tulad ng jueteng at panghoholdap. Iimbestigahan ng AMLC ang mga transaksyon ng mga kandidato sa bangko na aabot sa P500,000 o higit pa. Babantayan rin ang mga transakyon sa mga kumpanya ng insurance at stock market deals. Pinagsusumite ng Comelec ang mga kandidato ng kanilang &amp;quot;financial report&amp;quot; matapos ang campaign period kung saan laman nito ang pinagkunan ng kanilang mga pondo, mga donasyon at mga ginastos. (Danilo Garcia)</body>
<link>http://www.philstar.com/Article.aspx?articleId=384054&amp;publicationSubCategoryId=92</link>
</article>
<article>
<title>Senate employees kinasuhan</title>
<author></author>
<date>
<month>February</month>
<day>08</day>
<year>2007</year>
</date>
<body>Sinampahan ng kasong robbery ang 7 kawani ng Office of the Senate Sergeant at Arms (OSAA) at ang pamilya ng Ilusorio kaugnay sa ginawang pagpasok ng mga ito sa opisina ng Philcomsat Holdings Corp. (PHC) nitong nakaraang taon.Sa 8-pahinang resolusyon, sinabi ni Makati 2nd Assistant Prosecutor Edgardo Hirang na mayroong &amp;quot;probable cause&amp;quot; para isampa ang kaso laban kina Erlinda Iusorio Bildner, Marietta Kalaw Ilusorio, Kelly Ilusorio Raab, at mga kasamahan nitong sina Raul Baria, Rossanna Baria Hirang, at pitong kawani ng OSAA sa &amp;quot;pagnanakaw&amp;quot; ng mga dokumento at pera na nasa pangangalaga ni Manuel Andal, PHC director at treasurer. Ang mga dokumento ay ginamit bilang ebidensya ng Bildner-Ilusorio-Africa group laban sa karibal nitong sina Ramon Nieto at Enrique Locsin sa isinagawang Senate investigation. Una ng kinatigan ng Korte Suprema at Securities and Exchange Commission (SEC) ang grupo ni Locsin at Nieto na siyang dapat mamuno sa POTC at Philcomsat. (Rudy Andal)</body>
<link>http://www.philstar.com/Article.aspx?articleId=384056&amp;publicationSubCategoryId=92</link>
</article>
<article>
<title>Gringo nag-file na ng COC sa pagka-senador</title>
<author></author>
<date>
<month>February</month>
<day>08</day>
<year>2007</year>
</date>
<body>Pormal nang naghain kahapon ng kanyang certificate of candidacy (COC) para muling tumakbo sa Senado si dating Senador Gregorio &amp;quot;Gringo&amp;acirc;€™ Hona san sa Commission on Elections (Comelec). Dakong 8:30 ng umaga nang dumating si Honasan sa tanggapan ng Comelec sa Intramuros, Maynila kasama ang asawang si Jane at mga anak na sina Kaye at Kim. Kasama rin nito ang abogadong si Daniel Guttierez. Nabatid na pinayagan ng Makati Regional Trial Court na makalabas mula sa pagkakapiit si Hona san sa Fort Sto. Domingo. Binigyan ito ng korte ng mula alas-8 ng umaga hanggang alas-12 ng tanghali upang matapos nito ang kanyang pagsusumite ng COC. Bahagya namang kinabahan ang pamunuan ng Manila Police District (MPD) dahil sa pagdagsa ng daan-daang miyembro ng Philippine Guardians Brotherhood Inc. na nagbuhat pa mula sa mga lalawigan ng Rizal, Laguna at Batangas para suportahan si Honasan. Gayunman, wala namang naganap na kaguluhan at puro hiyawan lamang ang naganap. Si Honasan ang ika-27 kandidato na nagsumite ng kanilang COC sa pagka-senador sa Comelec kung saan sinundan nito si Lt. Senior Grade Antonio Trillanes na nagsumite naman kamakalawa ng kanyang COC. Nang tanungin ng mga mamamahayag sa kanyang kundisyon, sinabi nito na maayos naman siya kahit na halatang namayat at iika-ika pa rin sa paglalakad dulot ng sugat na tinamo nito nang maaresto ng militar. Sinabi naman ng kanyang abogadong si Guttierez na kaya namang maglunsad ng malawakang kampanya ni Honasan na isasagawa ng pamilya at mga kaibigan nito. May &amp;quot;name recall&amp;quot; na rin naman si Honasan dahil sa pagiging dating senador kaya naniniwala sila na muli itong makakaupo sa Mataas na Kapulungan. Muli umano nitong ipaglalaban ang kapakanan ng mga sundalo at pulis at magsusulong ng mga batas na mangangalaga sa kalikasan tulad ng naisulong nitong Clean Air Act, Clean Water Act at Land Use Act. (Danilo Garcia)</body>
<link>http://www.philstar.com/Article.aspx?articleId=384057&amp;publicationSubCategoryId=92</link>
</article>
<article>
<title>PNR employees, tatanggap ng benepisyo sa pagreretiro</title>
<author></author>
<date>
<month>February</month>
<day>08</day>
<year>2007</year>
</date>
<body>Umaabot sa 1,600 empleyado ng Philippine National Railways (PNR) ang magtatamasa ng kanilang retirement benefits makalipas ang matagal na panahon ng paghihintay. Ipinahayag ito nina PNR General Manager Jose Ma. I Sarasola II at Government Service Insurance System (GSIS) President at General Manager Winston Garcia nang lagdaan nila kamakailan ang isang Memorandum of Agreement tungkol sa P859 milyon para sa PNR employee premiums na hindi nai-remit nang nakaraang 20 taon. Alinsunod sa kasunduan, pinalabas ang P859 milyon para sa GSIS noong nakaraang buwan bilang bahagi ng P1 bilyon inilaan ng Department of Budget upang mabayaran ang matagal nang utang ng PNR. Binigyang-diin ni Sarasola na dahil sa pinakahuling pangyayaring ito, makaluluwag-luwag na ang PNR sa pinansyal na problema nito. Aniya, ginagawa ng PNR ang lahat ng makakaya upang masimulan ang pagpapatupad ng kanilang programa sa modernisasyon nang hindi naisasakripisyo ang kapakanan ng kanilang mga manggagawa. May mga bahagi ng pondong tinanggap ang ilalaan para sa kompensasyon ng mga kuwalipikadong personnel, sabi ni Sarasola. Nagpasalamat siya sa naging pagsisikap ni Pangulong Gloria Macapagal-Arroyo na magawan ng paraang maipalabas agad ang kalakihang bahagi ng kinakailangang pondo na makatutulong upang muling sumigla ang operasyon ng PNR.</body>
<link>http://www.philstar.com/Article.aspx?articleId=384058&amp;publicationSubCategoryId=92</link>
</article>
<article>
<title>Maunlad, tahimik na Pampanga napagtagumpayan ni Gov. Lapid</title>
<author></author>
<date>
<month>February</month>
<day>08</day>
<year>2007</year>
</date>
<body>Progresibo at mapayapang Pampanga ang markadong napagtagumpayan ni Governor Mark Lapid sa loob ng unang termino nito bilang ama ng lalawigan. Ayon kay Lapid, hindi man siya mahilig sa mga propaganda, alam ng mga Kapampangan na malayu-layo na rin ang narating ng probinsiya sa loob ng halos tatlong taon niyang panunungkulan bilang Gobernador. Inamin din ni Lapid na bagama&amp;acirc;€™t naging mahirap para tapatan ang magagandang accomplishment ng kanyang amang si Senador Lito Lapid noong ito ang nasa kapitolyo, sinabi ng batang Lapid na napatunayan din niyang nakinabang ang mga mamamayan sa epektibo niyang pamamahala. Nitong 2006, ang Pampanga ay kinilala bilang isa sa pinakatahimik na teritoryo sa Central Luzon matapos itong makapagtala ng 4.5% crime rate sa loob ng 12 buwan. Binigyang-diin ng batang Gobernador na ang maba bang crime rate at mataas na crime solution efficiency ng Pampanga PNP ay nagresulta rin sa pagdagsa ng mga investors at mga turista sa lalawigan nitong nakaraang taon. Hinikayat ni Lapid ang kanyang mga &amp;quot;Cabalen&amp;quot; sa Pampanga na magpatuloy na magkaisa para sa pagsusulong ng kaunlaran at mapayapang lalawigan.</body>
<link>http://www.philstar.com/Article.aspx?articleId=384059&amp;publicationSubCategoryId=92</link>
</article>
<article>
<title>JV, Loi pinaatras na ni Erap</title>
<author>Nina Rudy Andal, Malou Escudero At Edwin Balasa</author>
<date>
<month>February</month>
<day>09</day>
<year>2007</year>
</date>
<body>Pinaatras na ni dating Pangulong Joseph Estrada sina San Juan Mayor JV Ejercito at asawa nitong si Sen. Loi Ejercito-Estrada sa pagtakbo sa darating na senatorial race sa May 14 para na rin umano sa kapakanan at interes ng oposisyon. Sa halip na tumakbo sa Senado, kakandidato na lamang ulit si Ejercito bilang mayor ng San Juan dahil may isa pa itong termino para maglingkod sa kanyang bayan. Ayon kay Estrada, pumayag ang kanyang anak na si JV na magsakripisyo at huwag munang tumakbo sa Senado upang mabigyan umano ng tsansa ang iba pang miyembro ng oposisyon para tumakbo sa nasabing posisyon. Inamin ng dating Pangulo na napakahirap ng kanyang desisyon lalo pa&amp;acirc;€™t pang-9 si JV sa huling survey ng Pulse Asia. Ang pagpapa-atras kay JV ay bukod pa sa naunang desisyon ni Estrada na paatrasin din sa senatorial race ang kanyang asawang si Sen. Loi. Nilinaw ni Estrada na ang pagkakasama ni JV sa tentative senatorial lineup ng United Opposition (UNO) ay resulta ng selection process na ginawa ng UNO at wala siyang kinalaman dito. Ipinahiwatig ni Estrada na mas binigyan niya ng prayoridad ang kasiguraduhan na magkakaroon ng malakas na koalisyon ang UNO kaysa sa kanyang anak na si JV bagaman at ipinagmamalaki niya ito. Nakahanda naman aniyang magbigay si JV para magkaroon ng &amp;quot;broader representation&amp;quot; ng mga kandidato ang oposisyon. Posibleng maging kapalit ni JV sa senate slot sa UNO ay sina Sonia Roco, at dating Sen. Gringgo Honasan o si dating Sen. Nikki Coseteng. Nakasaad pa sa press statement ni Erap na maraming gabi niya itong pinag-isipan bago humantong sa desisyon dahil mas importante ang kapakanan ng nakakarami kaya kinakailangan nila ng isang matibay, malakas at nagkakaisang coalition para gapiin ang Administrasyong Arroyo. Idinagdag nito na ang kanyang desisyon ay hindi tugon sa panawagang pagbuwag ng &amp;quot;political dynasty&amp;quot; issue na matagal ng inilalabas na isyu kaya&amp;acirc;€™t hindi rin pwedeng sabihin na tularan nina Rep. Allan Peter Cayetano at Atty. Koko Pimentel ang ginawa niya.</body>
<link>http://www.philstar.com/Article.aspx?articleId=384216&amp;publicationSubCategoryId=92</link>
</article>
<article>
<title>Rep. Noynoy, naghain na ng kandidatura para senador</title>
<author></author>
<date>
<month>February</month>
<day>09</day>
<year>2007</year>
</date>
<body>Naghain na rin kahapon ng Certificate of Candidacy (COC) sa Commission on Elections (Comelec) si Tarlac Rep. Benigno &amp;quot;Noynoy&amp;quot; Aquino III para tumakbong senador sa darating na halalan sa ilalim ng Liberal Party. Bago nagtungo sa legal department ng Comelec ay dumaan muna sa Manila Cathedral si Noynoy upang dumalo sa misa kasama ang kanyang inang si dating Presidente Cory Aquino kapatid na si Kris at asawa nitong si James Yap, Senators Mar Roxas, Franklin Drilon, Fred Lim at Rodolfo Biazon na pawang mga nakasuot ng dilaw na t-shirt. Si Noynoy ang pang-36 na naghain ng COC sa pagka-Senador sa ilalim ng LP-Drilon wing. Nilinaw ni Noynoy na wala siyang balak na lumipat sa administrasyon dahil kapag lumipat siya rito ay parang nakiayon na rin siya sa mga polisya nito tulad ng EO 464 at PD 1017. Bukod dito, hindi rin umano siya sang-ayon sa economic policies ng administrasyon tulad ng North Rail transit at fertilizer scam na isang garantiya umano na magpapahirap ito sa taong bayan &amp;quot;We have to protect the Senate because the senate and the Supreme Court is the last bastions of democracy,&amp;quot; ayon pa kay Noynoy na nagdiriwang din ng kanyang kaarawan kahapon. Dahil sa pagdating ng mag-asawang Kris at James kaya nagkagulo at ilang oras na huminto sa pagta-trabaho ang mga empleyado ng Comelec upang magpakuha lamang ng litrato sa mag-asawa. (Gemma Amargo-Garcia)</body>
<link>http://www.philstar.com/Article.aspx?articleId=384225&amp;publicationSubCategoryId=92</link>
</article>
<article>
<title>Hirit na TRO ni Leviste ibinasura na</title>
<author></author>
<date>
<month>February</month>
<day>09</day>
<year>2007</year>
</date>
<body>Ibinasura na ng Court of Appeals (CA) ang kahilingan ni dating Batangas Gov. Antonio Leviste na magpalabas ito ng temporary restraining order (TRO) para mapahinto ang pagdinig sa kasong kriminal nito. Sa resolution ng CA na isinulat ni Associate Justice Abdul Wahid Hakim, maituturing na umanong wala ng saysay at merito upang magpalabas pa ng TRO dahil nai-amend na ang kasong homicide sa murder. Inatasan na lamang ng CA si Makati Regional Trial Court Judge Elmo Alamedda, may hawak ng kaso ni Leviste, at ang Department of Justice (DoJ) na maghain ng komento sa loob ng limang-araw. Sinabi naman ni Senior State Prosecutor Emmanuel Velasco na inaasahan na nito na idedeklara ng CA na moot and academic ang TRO na hinihiling ng kampo ni Leviste dahil nakakulong na sa Makati City Jail ang dating gobernador matapos na magpalabas ng warrant of arrest si Alamedda. (Grace Amargo-dela Cruz)</body>
<link>http://www.philstar.com/Article.aspx?articleId=384231&amp;publicationSubCategoryId=92</link>
</article>
<article>
<title>Loren 'pulling away' sa Senate race</title>
<author></author>
<date>
<month>February</month>
<day>09</day>
<year>2007</year>
</date>
<body>Inihayag ng Pulse Asia na &amp;quot;sure winner&amp;quot; na si dating Senador Loren Legarda sa senatorial race base sa huling survey na isinagawa noong nakaraang Enero 2007. Naitala ng survey na &amp;quot;pulling away&amp;quot; si Legarda sa ibang senatorial aspirant na nakakuha ng 46.6 porsiyentong ratings, mahigit 10 porsiyentong puntos na pinakamalapit na katunggali nito. &amp;quot;Ikinokonsiderang sure winner na si Legarda kung gaganapin ang halalan ngayon dahil sa kanyang statistical ranking na kumakatawan mula una hanggang ika-11 puwesto na malinaw na nakapaloob sa sirkulo ng mananalo,&amp;quot; paliwanag ng Pulse Asia. Isa si Legarda sa pitong opisyal na kalahok sa tiket na United Opposition (UNO) na isasabak sa halalan sa Mayo. Pinamagatang &amp;quot;Senatorial Voting Preference,&amp;quot; isinagawa ang naturang survey noong Enero 25-29 at gumamit ng multi-stage probability sample na 1,200 respondents na may edad mula 18 pataas. Malayong-malayo naman sina Senador Panfilo &amp;quot;Ping&amp;quot; Lacson at Francis &amp;quot;Kiko&amp;quot; Pangilinan na kapwa nakapagtala ng 34.6 porsiyento sa ikalawang puwesto. Sinundan sila ni Taguig - Pateros Rep. Alan Peter Cayetano (31.7%) at dating Senador Vicente &amp;quot;Tito&amp;quot; Sotto III (28.8%). Sinabi pa ng Pulse Asia na palaging inililista ang pangalan ni Loren sa unang walong kandidatong napipili ng respondent. Ganito din umano ang datos sa isinagawang November 2006 Ulat ng Bayan survey ng Pulse Asia. Kahapon ay naghain na rin ng certificate of candidacy (COC) si Legarda. Nilinaw din ni Legarda na dahil sa consistent ang kanyang pagiging no.1 sa survey kaya ito ang nagbigay sa kanya ng lakas ng loob tumakbong senador. (Malou Escudero/Gemma Amargo-Garcia)</body>
<link>http://www.philstar.com/Article.aspx?articleId=384238&amp;publicationSubCategoryId=92</link>
</article>
<article>
<title>Pagkamatay ng Bayan Muna leader iniuugnay sa Bersamin slay</title>
<author></author>
<date>
<month>February</month>
<day>09</day>
<year>2007</year>
</date>
<body>Posibleng may kinalaman umano sa pagkamatay ng isang lider ng Bayan Muna ang ginawang pananambang at pagpatay kay Abra Rep. Luis &amp;quot;Chito&amp;quot; Bersamin noong Dis. 16, 2006. Ito ang inihayag ng grupong Justice for Truth makaraang makakuha ng solidong impormasyon na bago napaslang si Roberto Teredano, lider ng Bayan Muna sa Abra ay nagkaroon sila ng mainitang pagtatalo ni Bersamin. Ayon sa grupo, noong Disyembre 2005 ay nagkaroon ng isang malawakang dayalogo na ipinatawag ni Rep. Bersamin sa mga miyembro ng Irrigator&amp;acirc;€™s Association sa Abra. Kabilang sa mga dumalo si Teredano at kinuwestiyon umano niya ang mambabatas at tinanong kung saan dinadala ang kanyang pork barrel dahil wala naman umanong proyektong naipagagawa sa kanyang nasasakupan. Dahil umano sa inasal ni Teredano kaya nagkaroon ng pagtatalo ang dalawa na naging dahilan ng pagkakapahiya ni Bersamin sa kanyang mga nasasakupan. Makalipas ang ilang araw ay pinagbabaril at napatay ng tatlong hindi nakilalang lalaki si Teredano habang patungo sa kanilang opisina sa Abra. Ilang buwan lamang ay si Rep. Bersamin naman ang pinatay sa Quezon City. Kaugnay nito ay iniutos ni Justice Sec. Raul Gonzales sa National Bureau of Investigation (NBI) na siyasatin ang bagong anggulo na lumutang sa Bersamin killing. (Mer Layson)</body>
<link>http://www.philstar.com/Article.aspx?articleId=384240&amp;publicationSubCategoryId=92</link>
</article>
<article>
<title>&amp;acirc;€˜Di kami inutil&amp;acirc;€™ &amp;acirc;€” Villar</title>
<author></author>
<date>
<month>February</month>
<day>10</day>
<year>2007</year>
</date>
<body>Sa harap ng kantiyaw ng administrasyon na inutil ang Senado at dapat lansagin sa pamamagitan ng Charter change, ipinagmalaki kahapon ni Senate President Manuel Villar na kabuuang 100 batas ang ipinasa nito sa pagtatapos ng sesyon ng Kongreso. Kasama sa mga inaprubahang batas ang pinakahihintay na anti-terror bill na aniya&amp;acirc;€™y &amp;quot;Valentine&amp;acirc;€™s gift&amp;quot; ng naturang kapulungan sa bayan. &amp;quot;Kapaki-pakinabang ang mga Senador, salungat sa iniisip ng administrasyon,&amp;quot; pagbibigay diin ng Senate President. Ayon sa kanya, maagang &amp;acirc;€˜Valentine&amp;acirc;€™s gift&amp;acirc;€™ ng kanyang liderato ngayong Pebrero 14 sa humigit-kumulang 80 milyong Pilipino ang pag-apruba sa 100 panukalang batas, kasabay ang pagsasara ng dalawang Kapulungan ng Kongreso kahapon. May kabuuang 100 panukalang batas ang inaprubahan ng Senado sa ilalim ng liderato ni Villar, katumbas lamang ang pitong (7) buwan simula nang maupo noong Hulyo 2006, kabilang ang 45 national bills at 60 local bills application. &amp;quot;Maganda iyan, palagay ko heto ang pinakamataas na resulta nitong nakaraang 10 taon. Siguro maipagmamalaki ng Senado na naging very productive at wala nang makakapagsabi na mabagal ang Senado,&amp;quot; pagmamalaki ni Villar sa magandang achievement ng Upper House. Maging si Sen. Jinggoy Estrada, chairman ng senate committee on labor and human resource development, hindi itinago ang paghanga sa liderato ni Villar matapos papurihan ang Senate President sa magandang performance at pagiging independent. &amp;quot;We wish you the best in your campaign we also hope that you will rejoin us in next Congress. You are the Mr. Sipag at Tiyaga of this chamber, who rallied this chamber to an unprecedented legislation performance in a span of one year,&amp;quot; papuri ni Estrada kay Villar. Kumpara sa nagdaang regular session, sulit ang ginawang pagpupuyat at magdamagang sesyon ng Senado matapos ilusot ang labing-dalawang (12) panukalang batas sa ikatlo at huling pagbasa, kabilang ang priority bills ng administrasyong Arroyo. Sa ilalim ng liderato ni Villar, pangulo ng Nacionalista Party (NP), nailusot sa huling araw ng sesyon ang anti-terror bill na naglalayong bigyang ngipin ang batas at maging epektibo ang paglaban sa terorismo, Tourism Bill naghihikayat sa mga dayuhang investor, at bagong charter ng University of the Philippines (UP). Maliban dito, lumusot din ang pagkakaroon ng mandatory vaccine sa Hepa A upang maiwasan ang pagdami ng mga taong nagkakasakit sa atay, bagong charter ng PAGCOR, Personal Equity Retirement Account Law na naglalayong masiguro ang pera ng mga magre-retiro sa serbisyo, One Time Tax Amnesty Bill kung saan maaring &amp;acirc;€˜ayusin&amp;acirc;€™ ng isang taxpayer ang kanilang nakaligtaang obligasyon na walang subcharges o babayarang multa. Isa pang malaking achievement ng liderato ni Villar ang pagbibigay ng karagdagang benipisyo sa mga miyembro ng hudikatura o judiciary at paglikha ng karagdagang trial court sa buong kapuluan upang mapabilis ang pagdinig sa mga kaso. (Rudy Andal)</body>
<link>http://www.philstar.com/Article.aspx?articleId=384385&amp;publicationSubCategoryId=92</link>
</article>
<article>
<title>Senate employees pinalayas sa &amp;acirc;€˜shooting&amp;acirc;€™ ni Loren</title>
<author></author>
<date>
<month>February</month>
<day>10</day>
<year>2007</year>
</date>
<body>Naimbyerna ang mga empleyado ng Senado, mga bisita at mga taong dumadaan sa harap ng gusali matapos umano silang palayasin ng staff ni senatorial candidate Loren Legarda dahil sa shooting ng kanyang political ads kaugnay sa muli niyang pagtakbo sa darating na senatorial race. Nairita ang mga tao sa inasal ng mga staff ni Legarda dahil ayaw daw &amp;quot;makakita&amp;quot; ng ibang tao ang dating senadora at makakasira raw ito sa background ng ginagawa niyang TV political ads. Pati ang mga sasakyang dapat ay dumaan sa harap ng gusali ng Senado ay pinigil din kaya naabala ang lahat ng mga may transaksiyon sa Mataas na Kapulungan. &amp;quot;Kung ayaw niyang (Legarda) makakita ng tao ay dapat nag-shoot siya ng kanyang gagamiting tv political ads sa araw ng Sabado at Linggo. Hindi yung ordinaryong araw kung saan ay marami talagang tao dito sa Senado,&amp;quot; wika ng isang empleyado ng Senado. Dahil sa ginawang &amp;quot;pag-iinarte&amp;quot; ni Legarda ay ma labo umano itong makakuha ng boto sa mga taong &amp;quot;pinalayas&amp;quot; nila sa bisinidad ng Senado. (Rudy Andal)</body>
<link>http://www.philstar.com/Article.aspx?articleId=384391&amp;publicationSubCategoryId=92</link>
</article>
<article>
<title>Kill plot vs Erap imbento lang &amp;acirc;€“ NPA</title>
<author></author>
<date>
<month>February</month>
<day>10</day>
<year>2007</year>
</date>
<body>Imbento lamang umano ni National Security Adviser Norberto Gonzales ang ibinulgar nito na target ng assassination plot ng Communist Party of Philippines-New People&amp;acirc;€™s Army (CPP-NPA) kay dating Pangulong Joseph Estrada kaya hinigpitan nila ang seguridad nito. &amp;quot;It is obvious to all, including the opposition and especially the Estrada family that this latest utterance of Gonzales, who is most known for his die-hard anti-communism, Red scare tactics, patholo gical lying and dirty intrigues is pure hogwash,&amp;quot; pahayag ni CPP-NPA spokesman Gregorio &amp;quot;Ka Roger&amp;quot; Rosal sa mensahe nito sa CPP website (philippine revolution.net). Ayon kay Rosal, walang plano ang CPP-NPA na itumba si Erap at ibig lamang umanong banatan ni Gonzales ang kanilang hanay na kung sakaling may mangyari sa dating Pangulo ay para sila ang masisi. Kasabay nito, binansagan ni Rosal si Gonzales bilang &amp;quot;clerico-fascist clown&amp;quot; sa umano&amp;acirc;€™y pagtatangka nito na intrigahin ang CPP-NPA at ang mga oposisyon ng gobyerno. Sa halip, sinabi ni Rosal na naghihinala sila na ang tunay na dahilan sa pagpapalutang ni Gonzales ng nasabing isyu ay upang mapigilan si Erap na makipagkomunikasyon sa mga kaalyado nito sa oposisyon. Nitong Huwebes ay itinanggi ng kampo ni Estrada na nakakatanggap sila ng death threats mula sa detention ng dating Pangulo sa kaniyang villa sa Tanay, Rizal. Inihayag ni Atty. Rufus Rodriguez, legal counsel ng dating Pangulo na ang biglaang paghihigpit kay Erap ay may kinalaman sa nalalapit na elections sa Mayo 14. Ang nasabing villa ni Erap ay malapit sa himpilan ng Army&amp;acirc;€™s 2nd Infantry Division (ID) Headquarters sa Camp Capinpin, Tanay, Rizal. (Joy Cantos&amp;gt;)</body>
<link>http://www.philstar.com/Article.aspx?articleId=384396&amp;publicationSubCategoryId=92</link>
</article>
<article>
<title>Kongreso magpapatawag ng special session</title>
<author></author>
<date>
<month>February</month>
<day>10</day>
<year>2007</year>
</date>
<body>Inihayag kahapon ni Speaker Jose de Venecia na pumayag si Pangulong Arroyo na magpatawag ng special session ang Kongreso. Ayon kay de Venecia, kailangang maisabatas ang ilang mahahalagang panukala katulad ng anti-terror bill na hind naratipikahan ng House of Representatives dahil sa kakulangan ng quorum; tax amnesty bill; tourism bill; cheaper medicines act; political party act; compensation bill para sa mga human rights victims; pagtatanim ng isang bilyong puno; pagtatayo ng mga special economic zones; at iba pa. &amp;quot;Attendance is difficult but it can be done,&amp;quot; pahayag naman ni de Venecia. Naniniwala naman si House Majority Leader Prospero Nograles na siguradong dadalo naman sa sesyon maging ang mga miyembro ng oposisyon dahil may mga panukalang batas rin silang isinusulong. Inaasahan ding pagtitibayin sa special session ang rekomendasyon ng Ethics committee na suspendihin ng 45 araw si Rep. Alan Peter Cayetano. (Malou Escudero)</body>
<link>http://www.philstar.com/Article.aspx?articleId=384402&amp;publicationSubCategoryId=92</link>
</article>
<article>
<title>All systems go sa May polls</title>
<author></author>
<date>
<month>February</month>
<day>10</day>
<year>2007</year>
</date>
<body>Sa kabila ng pangambang kukulangin ang supplies ng mga election materials tulad ng mga ballot boxes, siniguro kahapon ng Commission on Elections (Comelec) na &amp;quot;all systems go&amp;quot; na para sa May 14, 2007 elections. Ito ay matapos na magsagawa kahapon ang Comelec Bids and Awards committee ng pro-bid conference para sa mga bibilhin nitong election materials kabilang ang mga ballpen, papel, indelible ink, ballot boxes at mga padlock at susi para rito. Sinabi ni Chairman Benjamin Abalos na tinatayang P1 bilyon ang inilaang pondo para sa pagbili ng supplies kasama na ang P100,000 ballot boxes. Nabatid na posibleng kapusin ng ballot boxes ang Comelec dahil kasalukuyang gamit ang mga ito sa election protest ni Loren Legarda laban kay VP Noli de Castro. (Gemma Amargo-Garcia)</body>
<link>http://www.philstar.com/Article.aspx?articleId=384409&amp;publicationSubCategoryId=92</link>
</article>
<article>
<title>Wednesday Group hati na</title>
<author></author>
<date>
<month>February</month>
<day>10</day>
<year>2007</year>
</date>
<body>Inamin ni Senate President Manuel Villar Jr. na mahahati ang Wednesday group sa darating na May 14 senatorial race matapos mabigo silang magkasundo kamakalawa ng gabi upang magkaisa at sumama na lamang sa iisang tiket. Sinabi ni Sen. Villar, wala pa silang napagkasunduan nina Senate Majority Leader Francis Pangilinan, Sen. Ralph Recto at Sen. Joker Arroyo kung sa oposisyon o administrasyon sasama sa darating na senatorial elections. Hinihintay ng United Opposition (UNO) ang desisyon ng Wednesday group kung sa kanila sasama ang grupo ni Villar matapos ipaglaan ng apat na slot para sa senatorial line-up ang mga ito. Hindi pa rin naman tumitigil sa panliligaw ang Unity ticket ng administrasyon sa Wednesday group upang tumakbo na lamang ito sa line-up ng administrasyon. Ayon kay Sen. Pangilinan, magpupulong muli sila at ihahayag ang kanilang desisyon bago sumapit ang deadline ng pagsusumite ng certificate of candidacy sa Feb. 12. &amp;quot;We have failed to reach an agreement as a group at this time, it&amp;acirc;€™s a stalemate. We have agreed that we will continue to try and ensure that, until the deadline of filing, our decision as a group be unanimous. A this point, 3 of the 4 have agreed to run under a common ticket and one of us remained unconvinced,&amp;quot; wika pa ni Pangilinan. Pero ayon kay Speaker Jose de Venecia, sigurado na umano ang pagpasok nina Sens. Arroyo at Recto, at anak ni dating senator Mamintal Tamano na si Adel sa administration ticket kaya puspusan na ang kanilang paghahanda para makumpleto ang line-up. Sigurado na sina Mike Defensor, Miguel Zubiri, Prospero Pichay, Chavit Singson. Tito Sotto, Tessie Aquino-Oreta at Edgardo Angara. Ayon kay de Venecia, posibleng ihayag ang kumpletong listahan ng mga kandidato ngayong Sabado o bukas. Inihayag pa ng Speaker na mayroong artista sa hanay ng unity ticket pero ikinokonsidera pa rin ito. Napabalita ang intensiyon ni Richard Gomez na kumandidato sa Senado sa ilalim ng unity ticket samantalang ikinokonsidera rin sina Optical Media Board Chairman Edu Manzano at actor Cesar Montano. Dumalo si de Venecia sa proklamasyon ni Pichay na pagkandidato sa Senado sa isang restaurant sa Quezon City kung saan dumating din ang boksingerong si Manny Pacquiao. (Rudy/Andal/Malou Escudero)</body>
<link>http://www.philstar.com/Article.aspx?articleId=384410&amp;publicationSubCategoryId=92</link>
</article>
<article>
<title>Defensor nag-resign na</title>
<author></author>
<date>
<month>February</month>
<day>10</day>
<year>2007</year>
</date>
<body>Pormal nang nagbitiw kahapon sa puwesto si Presidential Chief of Staff Secretary Mike Defensor upang bigyang daan ang kanyang planong pagtakbo sa Senado sa darating na halalan. Sa Lunes nakatakdang maghain ng kanyang certificate of candidacy (COC) sa Comelec si Defensor. Agad namang itinalaga ni Pangulong Arroyo si Albay Congressman Joey Salceda bilang kapalit ni Defensor. Si Salceda ang siyang chairman ng House committee on finance at malaki ang kanyang responsibilidad sa pagpapatibay ng pambansang budget para sa 2007 na nagkakahalaga ng P1.126 trilyon. (Lilia Tolentino)</body>
<link>http://www.philstar.com/Article.aspx?articleId=384412&amp;publicationSubCategoryId=92</link>
</article>
<article>
<title>Alok na unity ticket ni GMA tinanggap ni Pichay</title>
<author></author>
<date>
<month>February</month>
<day>10</day>
<year>2007</year>
</date>
<body>Pormal nang tinanggap ni Surigao del Sur Rep. Prospero &amp;quot;Butch&amp;quot; Pichay ang alok ni Pangulong Arroyo na maging bahagi ng unity ticket ng administrasyon. Pinasalamatan ni Pichay ang Pangulo sa ibinigay na pagtitiwala at pananalig na maging kabalikat sa pagpapatuloy ng mga repormang ipinatutupad ng pamahalaan. Aniya, isang malaking karangalan ang maging kabahagi ng unity ticket at mapabilang sa mga magiging kandidato ng administrasyon sa pagka-senador. &amp;quot;I am deeply honored to be part of the administration coalition&amp;acirc;€™s slate which is committed to carry on the President&amp;acirc;€™s agency of economic and political stability, good governance and social payback,&amp;quot; pahayag pa ni Pichay. Inamin din ni Pichay na bagamat may pag-aalinlangan siya na sumama sa tiket ng koalisyon ng administrasyon dahil sa pagkakasali ng mga dating miyembro ng oposisyon, namayani sa kongresista ang pangkalahatang kagalingan para maging kabahagi ng unity ticket. Hinggil naman sa kanyang magiging plataporma de gobyerno, inihayag ng presidente ng National Chess Federation of the Philippines at Philippine Surfing Federation na pagtutuunan niya ang pagsasabatas ng mga panukalang magbibigay kabuhayan, edukasyon, disaster management, paghahanap ng alternatibong enerhiya, defense and national security at ang pagpapalakas ng palakasan sa bansa. Sinabi rin ni Pichay na hindi lamang ang boses ng mga taga-Mindanao ang kanyang dadalhin sa Senado, kundi ang tinig ng buong sambayanan na naghahanap ng isang mambabatas na may prinsipyo, masipag at matapang sa anumang laban. (Malou Escudero)</body>
<link>http://www.philstar.com/Article.aspx?articleId=384413&amp;publicationSubCategoryId=92</link>
</article>
<article>
<title>LDP-Manila susuporta kay Ali</title>
<author></author>
<date>
<month>February</month>
<day>10</day>
<year>2007</year>
</date>
<body>Naghayag ng suporta ang Laban ng Demokratikong Pilipino (LDP)-Manila Chapter kay Manila Lito Atienza at sa kanyang magiging opisyal na mga kandidato sa ilalim ng Partido Liberal-Buhayin ang Maynila tiket sa darating na eleksyon sa Mayo. Binigyang rekognisyon ni Sen. Edgardo Angara ang programa ni Atienza sa mabuting pamamahala na nakatuon sa muling pagbuhay ng lungsod na nagdulot ng malaking pagbabago sa Maynila. Sinabi ni Angara na nagbigay siya ng suporta kay Atienza dahil sa iisa ang kanilang hangarin na ipagpatuloy ang pagbabago sa lungsod sa ilalim ng kanyang pamumuno tungo sa tagumpay. Gayundin, giniit ni LDP-Manila Chairman Ramon &amp;quot;Dondon&amp;quot; Bagatsing Jr., namununo rin sa buong National Capital Region (NCR), na ang alyansang ito ay isang akmang pagtatambal sa serbisyo publiko, prinsipyo at mabuting pamamahala. &amp;quot;LDP-Manila is now a loyal soldier to Mayor Atienza&amp;acirc;€™s program, this is a long partnership that will continue for the next generation,&amp;quot; sabi ni Bagatsing. Sa ilalim ng alyansang ito, ang 20,000 tapat na miyembro ng partido ay tutulong sa kampanya ni Manila Inner City Development Chairman Arnold &amp;quot;Ali&amp;quot; Atienza, ang napiling kandidato sa pagka-alkalde ng Maynila. &amp;quot;It&amp;acirc;€™s my personal commitment to make sure mayoral candidate Ali Atienza win in this election because he is the only one who can continue his father&amp;acirc;€™s program anchored to urban renewal for the future,&amp;quot; ayon kay Bagatsing. (Gemma Garcia)</body>
<link>http://www.philstar.com/Article.aspx?articleId=384414&amp;publicationSubCategoryId=92</link>
</article>
<article>
<title>Kidnap kay Barbers nasilat!</title>
<author>Nina Angie Dela Cruz At Arnel Ozaeta</author>
<date>
<month>February</month>
<day>11</day>
<year>2007</year>
</date>
<body>Tinangkang dukutin ng apat na kalalakihan, kabilang ang isang pulis at isang sundalo, si Philippine Tourism Autho rity (PTA) Robert Dean Barbers at pamilya nito habang patungo sa isang beach sa Bauan, Batangas kahapon ng umaga. Ayon kay Supt. Ferdinand de Castro, Bauan police chief, kasalukuyang iniimbestigahan na ang isang PO1 Jun Virtusio na nakatalaga sa Cuenca police station at sibilyang si Jerry Mendoza matapos masakote ng mga rumespondeng pulis. Ani de Castro, si Barbers, kasama ang kanyang asawa at tatlong anak na babae ay sakay ng Ford Explorer (XCF-938) at papunta sana sa isang beach resort sa Bauan ng bigla na lang harangin sa may Barangay Maghinao bandang alas-11 ng umaga. Sa salaysay ni Barbers, tinangka umano niyang lagpasan ang isang kotseng Laser sa harapan niya pero hinaharangan umano siya tuwing o-overtake ito. &amp;quot;Mga 15-minutes akong nag-paflash ng headlight ko para mag-overtake pero lagi akong hinaharang nung kotse na nasa harap ko na walang plate number,&amp;quot; ani Barbers Nang maka-overtake ito, may humabol naman sa kanya ang isang Toyota Revo hanggang sa abutan ito at sapilitang pinababa ng sasakyan habang nakatutok ang matataas na kalibre ng baril. Pero bago nakababa si Barbers sa kanyang sasakyan, napansin umano ng isang civilian ang kaganapan at kinunan ito ng video gamit ang kanyang cellphone. Dahil doon, nabulabog ang mga suspek hanggang sa mabilis itong nagsitakas at maiwan ang kanilang kasamang sina Virtusio at Mendoza. Inutos na ni Chief Supt. Nicasio Radovan, Calabarzon region police director, ang pagtugis sa mga kasabwat ni Virtusio na nakilalang si PO3 Manuel Villegas na isang miyembro umano ng Air Force. Iniimbestigahan na rin ng Batangas police kung may kaugnayan nga sa bigong kidnapping ang naganap na krimen.</body>
<link>http://www.philstar.com/Article.aspx?articleId=384539&amp;publicationSubCategoryId=92</link>
</article>
<article>
<title>&amp;acirc;€˜Di pagkakaroon ng anak hindi dahilan ng annulment</title>
<author></author>
<date>
<month>February</month>
<day>11</day>
<year>2007</year>
</date>
<body>Ibinasura ng Korte Suprema ang inihaing apela ng isang mister na nagnanais mabaligtad ang desisyon ng mababang korte at Court of Appeals (CA) na nagbasura sa inihaing niyang annulment of marriage laban sa kaniyang misis na hindi nagka-anak. Sa halip, pinagtibay pa ng Mataas na Hukuman ang hatol ng CA na hindi maaring ipawalang-bisa ang kasal. Sa 9-pahinang desisyon ng Supreme Court (SC) First Division, sa panulat ni Sc Justice Adolfo Azcuna, ibinasura nito ang inihaing petition for certiorari na may petsang Agosto 5, 1999 at Enero 24, 2000 sa kasong ini hain ni Bernardino S. Zamora laban sa asawang si Norma Mercado-Zamora na nagbasura sa kahilingang ideklarang walang bisa ang kasal nila. Bunga ito ng kabiguan ng appelant na si Bernardino na patunayang may psychological incapacity ang maybahay na si Norma kahit pa hindi ito nagka-anak osa kaniya at nanirahan ng 20 taon sa US at naging American citizen bilang nurse. Kinontra din ni Norma ang akusasyon ng mister na ayaw niya magka-anak. Kahit grounds na matatawag ang hindi pagsasama ng 20 taon ng mag-asawa sa isang bubong, malinaw din umano na kaya nag-abroad ang misis ay upang makatulong sa pagpapa-unlad ng kabuhayan nila at magkaroon ng sariling bahay na sinang-ayunan ng mister. Nakita rin na piniling mangibang bansa ng babae dahil sa kaliwa&amp;acirc;€™t-kanang pambabae ng mister kung saan nagka-anak pa ito ng tatlo sa 2 kabit. Ang hindi pagkakaroon ng anak ay masasabing bunga ng hindi nila pagsasama ng mahabang panahon. (Ludy Bermudo)</body>
<link>http://www.philstar.com/Article.aspx?articleId=384551&amp;publicationSubCategoryId=92</link>
</article>
<article>
<title>Kandidato &amp;acirc;€˜wag kuyugin - Comelec</title>
<author></author>
<date>
<month>February</month>
<day>11</day>
<year>2007</year>
</date>
<body>Pinagbawalan na ng Commission on Elections (Comelec) ang mga empleyado nito na kuyugin at dumugin ang mga sikat na kandidatong naghahain ng kandidatura sa kanilang tanggapan. Ayon kay Comelec Public Information Office (PIO) chief executive Jose Joson, talo pa ang fans day kung halikan at pagyayapusin ang mga kandidato at wala ring patid ang picture-taking dahilan para maglabas ng memorandum. Ayon kay Joson, hindi bawal tumingin, kumaway at bumati sa mga kandidato basta huwag lamang anyang mag-iiskandalo at aabandonahin ang kanilang mga puwesto sa oras ng trabaho. Unang araw pa lamang ng buksan ng Comelec ang paghahain ng Certificate of Candidacy (COC) ay nagsimula nang magkagulo ang mga empleyado dito na mistulang nawawala sa kanilang mga sarili dahil na rin sa pagpanhik at pagtapak ng mga ito sa mga lamesa makita lamang ang kanilang mga hinahangaang pulitiko. Nakikita rin ang mga empleyado na inaabandona ang kanilang mga gawain at nananatili sa labas ng kanilang opisina ng mahigit ilang oras sa kahihintay kaya wala nang nagagawa ang mga ito at nababalam ang serbisyo para sa paghahanda sa eleksiyon. Walang parusa sa mga pasaway pero puwede silang pagalitan kapag hindi natapos ang trabaho. (Gemma Amargo-Garcia)</body>
<link>http://www.philstar.com/Article.aspx?articleId=384555&amp;publicationSubCategoryId=92</link>
</article>
<article>
<title>May ibang agenda sa special session</title>
<author></author>
<date>
<month>February</month>
<day>11</day>
<year>2007</year>
</date>
<body>Malakas ang hinala ni Senate Minority Leader Aquilino Pimentel Jr. na ang ihahabol na pagpapatibay ng anti-terrorism act ay isinangkalan lamang sa ipinatawag na special session dahil ang tunay nilang layunin ay mailusot ang panukalang pagtatanim ng 10 bilyong puno. Si Speaker Jose de Venecia umano ang kumumbinse kay Pangulong Arroyo na magpatawag ng special session ngayong Pebrero 19 at 20 upang mailusot ang nasabing panukala na magsisilbing pagkukunan ng campaign fund ng mga kandidato ng administrasyon. Bagamat maganda umano ang layunin ni de Venecia hinggil sa pagtatanim ng puno, nakapagdududa naman umano na inihahabol nila ito sa panahon na malapit na ang congressional at local elections. Sa pagtantiya ng senador, aabot sa P10 bilyon ang hihinging pondo para matustusan ang panukala ni de Venecia kung piso ang magiging halaga ng 10 bilyong puno na ipapatanim ng House Speaker. Aniya, hindi umano malayong matulad sa P728 milyong fertilizer scam noong 2004 elections ang itinutulak na panukala sa pagtatanim ng 10 bilyong puno sa bansa. (Rudy Andal)</body>
<link>http://www.philstar.com/Article.aspx?articleId=384562&amp;publicationSubCategoryId=92</link>
</article>
<article>
<title>Pinoys sa Nigeria &amp;acirc;€˜di ililikas - DFA</title>
<author></author>
<date>
<month>February</month>
<day>11</day>
<year>2007</year>
</date>
<body>Nilinaw kahapon ng Department of Foreign Affairs (DFA) na hindi ililikas o walang gagawing repatriation para sa mga Pinoy workers sa Nigeria kahit pa man lumalala ang serye ng kidnapping laban sa mga foreign national doon. Ayon kay DFA Undersecretary for Migrant Workers Affairs Esteban Conejos, wala umanong balak ang pamahalaan na pauwiin ang may mahigit sa 4,000 Pinoy sa Nigeria na karamihan ay oil field workers, sa halip ay ipagpapatuloy na lamang ang ban ng deployment ng mga Pinoy sa naturang bansa. Samantala, umapela ang Malaca&amp;ntilde;ang sa publiko na iwasan muna ang mga espekulasyon na may kinalaman sa nakidnap na Pinay sa Nigeria na si Josie Beth Foroozan, 37, dahil nakapagbibigay lang ito ng sama ng loob at agam-agam sa pamilya nito. Ito&amp;acirc;€™y kasunod ng ulat na maaaring patay na si Josie Beth matapos tawagan umano ng mga kidnaper ang asawa nito na si Manouch Foroozan at sinabing nanlaban ang biktima at tumalon sa tubig mula sa sinasakyang bangka. Naniniwala naman ang pamilya ni Josie Beth na buhay pa ito. Si Josie Beth ang sinasabing kauna-unahang Pinay kidnap victim sa Nigeria. Patungo ito sa isang bangko sa Port Harcourt, River State noong Miyerkules nang tangayin. Bukod sa kanya, isa ring OFW na si Winston Helera, 51, instrumention engineer ng Netcodietsmann oil services company ang dinukot doon noong Martes. Kasalukuyan ding isinasagawa ang negosasyon para sa pagpapalaya sa 24 marinong Pinoy na unang kinidnap nitong Enero 20. Bukod sa 26 Pinoy ay hawak din umano ngayon ng mga armadong grupo sa Nigeria ang 9 Tsinoy, 1 Briton, 2 Italian, 1 American at 1 Lebanese. Kahapon ay isa namang French national ang iniulat na dinukot. Umaabot na umano sa 60 katao ang kinidnap mula nang pumasok ang taong 2007. (Rose Tamayo-Tesoro/Lilia Tolentino)</body>
<link>http://www.philstar.com/Article.aspx?articleId=384567&amp;publicationSubCategoryId=92</link>
</article>
<article>
<title>Sen. Villar kinonsulta na si Erap</title>
<author></author>
<date>
<month>February</month>
<day>11</day>
<year>2007</year>
</date>
<body>Personal nang pinuntahan kahapon ni Senate President Manuel Villar si dating pangulong Estrada sa kulungan nito sa Tanay, Rizal upang ikonsulta ang hinggil sa problema ng Wednesday Group sa hindi matuloy na pagpasok sa senatorial slate ng United Opposition (UNO). Subalit dahil sa umano&amp;acirc;€™y banta sa buhay ni Estrada ay pinigilan si Villar ng pulisya na makapasok sa loob ng compound kaya sa harap na lamang ng gate sila nag-usap ni Estrada na inabot lamang ng ilang minuto. Matatandaang inamin ni Villar na malamang mahati ang Wednesday Group matapos silang hindi magkasundo na sumama na lamang sa iisang tiket. Inihayag ni Speaker Jose de Venecia na sigurado nang pasok sa unity ticket ng administration sina Sens. Joker Arroyo at Ralph Recto. Kasama ni Villar ang maybahay na si Las Pi&amp;ntilde;as Rep. Cynthia Villar sa pagdalaw sa dating lider. Tumanggi naman ang senador na ihayag kung ano ang napag-usapan nila ni Erap. (Rudy Andal)</body>
<link>http://www.philstar.com/Article.aspx?articleId=384572&amp;publicationSubCategoryId=92</link>
</article>
<article>
<title>Singil sa kuryente dodoble!</title>
<author></author>
<date>
<month>February</month>
<day>12</day>
<year>2007</year>
</date>
<body>Hiniling kahapon ng vice chairman ng House committee on energy ang pagsasagawa ng revamp sa top level management ng National Power Commission dahil sa paglagda sa diumano&amp;acirc;€™y maanomalyang kontrata na magreresulta sa 100 porsiyentong pagtaas ng halaga ng kuryente sa Mindanao. Sinabi ni Lanao del Sur Rep. Fahsay Dumarpa na dapat magsagawa ng reoganisasyon ang Malaca&amp;Atilde;&amp;plusmn;ang at imbestigahan ng energy panel ng Kongreso ang desisyon ng Napocor na pagpasok sa diumano&amp;acirc;€™y &amp;acirc;€œtake-or-pay contract&amp;acirc;€ sa Lanao Hydro Development Corporation. &amp;acirc;€œThis violates the EPIRA (Energy Power Reform Act). This is the reason why the Powercom directed PSALM to submit a report why the NPC did this without PSALM knowing,&amp;acirc;€ pahayag naman ni Rep. Edgar Valdez ng Association of Philippine Electric Cooperatives (APEC). Naniniwala si Dumarpa na inabuso umano ng mga opisyal ng NPC ang kanilang kapangyarihan ng makipag-kontrata sa Lanao Hydro Contract na labag sa EPIRA at privatization policy ng gobyerno. &amp;acirc;€œThis is graft and economic sabotage rolled into one. I believe many of my congressional colleagues agree that there should an end to all attempts to put one o over our people. A revamp of the power sector is imperative,&amp;acirc;€ pahayag ni Dumarpa. Kung maipapatupad aniya ang kontrata, magreresulta sa 100% pagtaas sa kuryente sa taong 2011 ang NPC-LanaoHydro deal. Nauna rito, hiniling nina Reps. Teodoro Casino, Crispin Beltran at Loretta Ann Rosales sa Ombudsman na magsagawa ng imbestigasyon sa diumano&amp;acirc;€™y &amp;acirc;€œmafia&amp;acirc;€ sa NPC dahil ito umano ang responsable sa napipintong pagtaas ng presyo ng kuryente sa Mindanao. (Malou Escudero)</body>
<link>http://www.philstar.com/Article.aspx?articleId=384710&amp;publicationSubCategoryId=92</link>
</article>
<article>
<title>Villar, Kiko tatakbong Independent</title>
<author></author>
<date>
<month>February</month>
<day>12</day>
<year>2007</year>
</date>
<body>Inihayag kahapon nina Senate President Manuel Villar Jr. ng Nacionalista Party (NP) at Senate Majority Leader Francis &amp;acirc;€œKiko&amp;acirc;€ Pangilinan ng Liberal Party (LP) na tatakbo sila bilang mga independent candidates sa darating na senatorial race. Maghahain ng kanyang certificate of candidacy si Sen. Villar, pangulo ng NP, ngayong alas-2 ng hapon sa Commission on Elections (Comelec) pagkatapos ng isang misa na pangungunahan ni Bishop Teodoro Bacani kasama ang Couples for Christ sa Manila Cathedral. Sinabi ni Sen. Villar, matapos ang ilang ulit na pagpupulong ng Wednesday Group ng Senado na kinabibilangan din nina Sens. Ralph Recto at Joker Arroyo ay napagpasyahan nila ni Pangilinan na mangampanya bilang independent habang sina Recto at Arroyo ay sasama naman sa Unity ticket ng administrasyon. Ayon kay Villar, kahit na sila ay isama ng United Opposition (UNO) sa kanilang senatorial line-up ay magsasama sila ni Pangilinan sa kanilang pangangampanya ngayong eleksyon bilang independent candidate. Winika naman ni Pangilinan, hindi naman nila puwedeng tanggihan ang anumang grupo na nais silang &amp;acirc;€œampunin&amp;acirc;€ bilang mga kandidato sa darating na eleksyon dahil wala na ito sa kanilang kontrol lalo pa&amp;acirc;€™t naniniwala sa kanilang paninindigan ang mga ito. Kinumpirma naman nina Recto at Arroyo na kabilang na sila sa Unity ticket. Naunang sinabi ni Recto na hindi sila nagpapakipot sa UNO kaya malaya silang buuin ang kanilang line-up at huwag na silang hintayin. Ipinabatid kamakalawa ni Villar kay dating Pangulong Erap Estrada ang kanyang naging desisyon nang dalawin niya ito kasama ang kanyang maybahay na si Las Pi&amp;Atilde;&amp;plusmn;as Rep. Cynthia Villar sa kanyang resthouse sa Tanay, Rizal subalit pinigilan sila ng mga pulis na makapasok kaya sa labas lang ng gate nag-usap ang dalawa na tumagal lamang ilang minuto. Ihahain ni Villar ang kanyang COC ngayong hapon sa Comelec sa ilalim ng NP habang si Pangilinan naman ay sa ilalim ng LP-Drilon wing kung saan ay kasama niya ang kanyang maybahay na si megastar Sharon Cuneta at bayaw na si Gary Valenciano. Samantala, nakatakda na ring maghain ng kani-kanilang COC&amp;acirc;€™s sa Comelec sa araw na ito sina Sen. Lacson ng UNO at Sen. Edgardo Angara ng LDP-Unity ticket. (Rudy Andal)</body>
<link>http://www.philstar.com/Article.aspx?articleId=384718&amp;publicationSubCategoryId=92</link>
</article>
<article>
<title>Trillanes pasok sa UNO!</title>
<author></author>
<date>
<month>February</month>
<day>12</day>
<year>2007</year>
</date>
<body>Pormal nang tinanggap kahapon sa 12 senatorial slot ng United Opposition (UNO) si Oakwood mutineer Lt. Sr. Grade Antonio Trillanes IV. Ito ang kinumpirma kahapon sa isang press conference sa UP, Diliman, Quezon City ng kampo ni Trillanes kasabay na rin ng pahayag na lumilitaw sa isang survey na pang-9 siya sa mga may tsansa na makapasok Senado sa May elections. Kaugnay nito, hiniling din ng kampo ni Trillanes sa korte na buksan sa media ang kanyang kulungan para na rin sa kanyang mga plataporma at pangangampanya. Ayon naman kay Gng. Estelita, 70, ina ni Trillanes, ilan sa mga nagtulak sa kanyang anak na tumakbo sa pagka-senador ay ang mga natira pang miyembro ng Magdalo group at mga mistah o dating kaklase upang maituloy umano nito ang mga adhikain ng kanilang hanay. &amp;acirc;€œOk lang na tumakbo si Antonio at makapasok sa UNO slate, ang adhikain lang naman ay ang mawala na ang korapsiyon sa gobyerno at unahin ang iba pang prayoridad,&amp;acirc;€ ayon pa sa ginang. (Doris Franche)</body>
<link>http://www.philstar.com/Article.aspx?articleId=384724&amp;publicationSubCategoryId=92</link>
</article>
<article>
<title>NPA may presyo na sa mga kakandidato</title>
<author></author>
<date>
<month>February</month>
<day>12</day>
<year>2007</year>
</date>
<body>Nagbigay na umano ng presyo sa kanilang Permit To Campaign (PTC) fees ang New People&amp;acirc;€™s Army (NPA) para sa mga pulitikong kakandidato at mangangampanya sa balwarte ng mga rebelde. Base sa intelligence report na nakalap ng AFP, ang mga rebelde ay sumisingil ng P500,000 sa isang kandidatong Gobernador: P300,000 sa Bise Gobernador; Kongresista, P500,000 pataas; Mayor, P100,000 pataas; Bokal at Bise Alkalde P50,000-P100,000. Maliban dito ay tumatanggap rin ang mga rebelde ng mga baril at bala kapalit umano nang hindi ng mga ito pananabotahe sa pangangampanya ng mga pulitiko. Patuloy namang nananawagan si AFP Chief of Staff Gen. Hermogenes Esperon Jr., sa mga kumakandidatong pulitiko na huwag pasindak sa pananakot ng mga rebelde dahil handa silang bigyan ang mga ito ng proteksyon. (Joy Cantos)</body>
<link>http://www.philstar.com/Article.aspx?articleId=384732&amp;publicationSubCategoryId=92</link>
</article>
<article>
<title>OFWs remittance tagilid?</title>
<author></author>
<date>
<month>February</month>
<day>12</day>
<year>2007</year>
</date>
<body>Posible umanong malagay sa peligro ang padalang pera ng milyun-milyong overseas Filipino workers (OFWs) dahil sa pagkatalo ng LBC Group sa kaso sa Court of Chancery of the State of Delaware sa Amerika. Ang LBC Group, isa sa mga pangunahing remittance company at isang may mahalagang bahagi ng dugo&amp;acirc;€™t pawis ng OFWs remittances ay puwersadong magbabayad ng mahigit sa P1 bilyon. Batay sa mga report na nasa Securities and Exchange Commission (SEC), tagilid ang sitwasyon ng LBC. Ang pangyayaring ito ay nag-ugat sa pagtanggal ng mga assets ng itinuturing na kompanya ng grupong LBC at ang minority shareholder, ang ATRKE, isa sa matatag na financial corporations sa Pilipinas. Ang pagtanggal ng mga assets at paglilipat ay isinagawa ng wala umanong kaukulang pahintulot mula sa shareholders ng LBC Global kagaya ng ATRKE. Kasangkot umano dito ang dalawang directors na sina Liza Berenguer, presidente ng LBC Bank at si Hugo Bonilla, presidente ng LBC USA sa dahilang walang ginawang kaukulang hakbang para maiwasan ang nasabing anomalya.</body>
<link>http://www.philstar.com/Article.aspx?articleId=384735&amp;publicationSubCategoryId=92</link>
</article>
<article>
<title>&amp;acirc;€˜Tol ng mga Ilonggo, no.1 sa Senado</title>
<author></author>
<date>
<month>February</month>
<day>12</day>
<year>2007</year>
</date>
<body>Tiniyak ng mga political bigwigs sa lalawigan ng Bacolod na ibibigay nila ang lahat ng suporta kay Mike Defensor sa sandaling pormal na siyang magdeklara ng kandidatura sa pagka-senador ngayong Lunes. Nagtungo sa bulubunduking munisipalidad ng Salvador Benedicto si Defensor matapos imbitahan bilang panauhin sa ika-24 taong pagkakatatag nito kasabay ng ika-17 taon naman ng Kali-Kalihan Harvest Festival. Tinawag si Defensor ng mga kapwa Ilonggo na &amp;acirc;€œkautod&amp;acirc;€ na ang ibig sabihin ay kapatid o tol na siyang magiging campaign nickname ng aspiring senator. Sa pakikipagpulong sa mga kilalang pangalan sa politika sa Negros Occ., siniguro ng mga ito kay Defensor na dadalhin nila siya sa darating na eleksiyon bilang kanilang nangungunang kandidato sa Senado. Tuwang-tuwa ang mga taga-Salvador Benedicto kay Defensor dahil siya lang ang nagpaunlak sa pagdalo sa naturang okasyon. (Lilia Tolentino)</body>
<link>http://www.philstar.com/Article.aspx?articleId=384739&amp;publicationSubCategoryId=92</link>
</article>
<article>
<title>Roco, Sotto, Oreta nag-file na ng COCs</title>
<author></author>
<date>
<month>February</month>
<day>12</day>
<year>2007</year>
</date>
<body>Dalawang dating miyembro ng oposisyon at isang biyuda ng dating senador ang nadagdag kahapon sa mga kandidato na naghain ng kanilang certificate of candidacy (COC) sa Commission on Elections (Comelec) bilang senatorial candidates. Unang nagtungo sa Comelec dakong alas-9 ng umaga si Sonia Roco, balo ni dating Senador Raul Roco. Kasama nito si United Opposition (UNO) president Makati Mayor Jejomar Binay at San Juan Mayor JV Ejercito na siya nitong pinalitan sa tiket ng oposisyon. Sumunod na nagsumite ng kanilang COC sina dating senador Vicente Sotto at Tessie Oreta na tatakbo sa ilalim ng Nationalist People&amp;acirc;€™s Coalition (NPC). Kapwa dating miyembro ng Laban ng Demokratikong Pilipino (LDP) ang dalawa ngunit umalis sa partido dahil sa pagkakaiba sa paniniwala sa mga isyung politikal. (Danilo Garcia)</body>
<link>http://www.philstar.com/Article.aspx?articleId=384741&amp;publicationSubCategoryId=92</link>
</article>
<article>
<title>UN bubusisi sa &amp;acirc;€˜killings&amp;acirc;€™</title>
<author></author>
<date>
<month>February</month>
<day>13</day>
<year>2007</year>
</date>
<body>Suportado ng Malaca&amp;ntilde;ang ang gagawing imbestigasyon ng United Nations Probe Team kaugnay sa sinasabing mga kaso ng &amp;acirc;€˜extra-judicial killings&amp;acirc;€™ na ang mga biktima ay grupo ng militante at media. Sinabi ni Press Secretary at Presidential Spokesman Ignacio Bunye, malugod na tinatanggap ng pamahalaan ang pagdating ng UN team na magsisiyasat sa sinasabing &amp;acirc;€˜extra-judicial killings&amp;acirc;€™. Ang dumating na UN team ay pinamumunuan ni Philip Alston, special rapporteur for extra-judicial killings, ay nakatakdang makipagpulong sa media organizations at human rights group. Ayon kay Sec. Bunye, sa simula pa lamang ay kinokondena ni Pangulong Arroyo ang ganitong uri ng pangyayari kaya nagpalabas ng direktiba para imbestigahan ang nagaganap na extra-judicial killings kung saan ay puro miyembro ng militante at media ang kadalasang biktima. Aniya, suportado ni Pangulong Arroyo ang lahat ng aspeto ng paghahanap ng katotohanan at handa ang gobyerno na ipagkaloob sa UN team ang lahat ng kailangan para maging matagumpay ang pagsisiyasat. (Lilia Tolentino)</body>
<link>http://www.philstar.com/Article.aspx?articleId=384862&amp;publicationSubCategoryId=92</link>
</article>
<article>
<title>PGMA bantay-sarado sa 10 mahirap na probinsya</title>
<author></author>
<date>
<month>February</month>
<day>13</day>
<year>2007</year>
</date>
<body>Bantay-sarado si Pangulong Arroyo sa lahat ng mga urban areas at sa sampung pinakama hirap na probinsya sa bansa. Ito ang napag-alaman kay Secretary Domingo F. Panganiban, lead convenor ng National Anti-Poverty Commission (NAPC), makaraang pabantayan ng Pangulo sa kanya at kay Secretary Edgardo D. Pamintuan, pinuno ng Luzon Urban Beltway (LUB), ang nasabing mga lugar upang siguruhing umaabot sa mga lugar na ito ang serbisyo ng pamahalaan. Binisita kamakailan ng NAPC at LUB ang Smokey Moutain Permanent Resettlement sa Balut at Parola Compuond, pawang sa Tondo, Manila, at Soldiers Housing sa Taguig upang nakipag-ugnayan sa mga residente. Binisita na rin ni Panganiban ang mga lalawigan ng Lanao del Norte, Zamboanga del Norte, Zamboanga del Sur, Surigao del Norte, Surigao del Sur, at Agusan del Norte. Kabilang din sa mga tinukoy na pinakamahi hirap na lalawigan ay ang Masbate, Mountain Province, Camarines Norte, Saranggani, at Zamboanga-Sibugay upang tiyakin na ipinatutupad ang anti-poverty program ng Pangulo. (Rudy Andal)</body>
<link>http://www.philstar.com/Article.aspx?articleId=384867&amp;publicationSubCategoryId=92</link>
</article>
<article>
<title>12 &amp;acirc;€˜Senators&amp;acirc;€™ ng Team Unity iprinoklama!</title>
<author></author>
<date>
<month>February</month>
<day>13</day>
<year>2007</year>
</date>
<body>Iprinoklama ni Pangulong Arroyo ang 12 kandidatong senador ng Team Unity ng administrasyon na makakatuwang ng kanyang gobyerno para sa pagpapatupad ng mga priority programs. Sa idinaos na convention ng Kabalikat ng Mamamayang Piliino (KAMPI), ang parti dong itinatag ni PGMA, sinabi ng Pangulo na malaki ang kanyang tiwala na mananalo lahat ang kandidato ng Team Unity. Ang 12 kandidato ng Team Unity ay sina Sen. Edgardo Angara (ang gara ng kinabukasan), Mike Defensor (Tol para isulong ang programang pabahay), Rep. Prospero Pichay (Gulay ng ating buhay), Sen. Tessie Aquino-Oreta (kampiyon ng edukasyon), Sen. Joker Arroyo (kontra-abuso), Sen. Vicente Sotto III (kabataan kontra droga), Gov. Vicente Magsaysay (kampyon ng pamahalaang lokal), Gov. Luis &amp;acirc;€˜Chavit&amp;acirc;€™ Singson (ipaglalaban ang karapatan ng pamahalang lokal), Gov. Carlos Petilla (kinatawan ng kinabukasan ng Central Mindanao), Rep. Miguel Zubiri (champion ng bio-fuel) at Sultan Jamalul Kiram III. Dinumog naman ng mga senatoriables ang Comelec sa last day ng paghahain ng COC&amp;acirc;€™s kung saan ay kabilang si actor Richard Gomez na tatakbong independent sa mga nagsumite ng kandidatura kahapon. Magsisimula naman sa araw na ito ang 90-days campaign period para sa mga kandidato sa senatorial elections. (Lilia Tolentino/Gemma Amargo-Garcia)</body>
<link>http://www.philstar.com/Article.aspx?articleId=384874&amp;publicationSubCategoryId=92</link>
</article>
<article>
<title>Pacman kakandidato sa kongreso</title>
<author></author>
<date>
<month>February</month>
<day>13</day>
<year>2007</year>
</date>
<body>Siniguro kagabi ni Peoples champ Manny Pacquiao na tatakbo siya bilang kongresista sa South Cotobato sa darating na May 14 congressional race sa ilalim ng Liberal Party-Atienza wing. Sinabi ni Pacquiao, ang desisyon niyang kumandidato bilang kinatawan ng South Cotobato sa Kongreso ay bunga ng pakikipag-ugnayan niya sa mga lokal na lider sa kanilang lalawigan. Ang magiging kalaban ni Pacman sa darating na congressional race sa kanilang lalawigan ay ang kanyang kinakapatid na si incumbent Rep. Darlene Antonino-Custodio na miyembro ng United Opposition (UNO). Siniguro ni Pacquiao na magiging prayoridad niyang mga panukalang batas sa Kamara sa sandaling palarin na manalo sa darating na eleksyon ay iangat ang kabuhayan ng kanyang mga kababayan sa South Cotobato. (Rudy Andal)</body>
<link>http://www.philstar.com/Article.aspx?articleId=384881&amp;publicationSubCategoryId=92</link>
</article>
<article>
<title>Transport groups nagpasaklolo sa DOTC</title>
<author></author>
<date>
<month>February</month>
<day>13</day>
<year>2007</year>
</date>
<body>Hiniling ng transport groups kay DOTC Secretary Leandro Mendoza na imbestigahan ang umano&amp;acirc;€™y hindi makatao at di makatwirang ginawa sa kanila ng pamunuan ng LRTA 2. Ayon sa Metro East Grand Transport Federation na miyembro ng Allianced of Concerned Transport Organization (ACTO) , isang panloloko ang ginagawa sa kanila ng LRTA 2 kayat kailangan na ng kaukulang pagkilos hinggil dito ni Secretary Mendoza. Inerereklamo ng grupo ang di na pagkilala ng LRTA 2 management particular ni LRTA 2 Administrator Melquides Robles sa kanilang kasunduan kaugnay ng pagkakaroon nila ng terminal sa may LRTA 2 terminal station sa Santolan, Maynila. Ikinatwiran ni Efren de Luna, pangulo ng ACTO, nagkaroon ng pirmahan ang kanilang mga hanay at ang pamunuan ng LRTA na i-develop nila ang may 100 square meters na lupa sa may LRT 2 station sa Santolan Maynila ilang taon na ang nakararaan. Makaraan ang kasunduan, ang naturang lupain anila na noon ay talahiban pa ay pinaganda nila at inayos at sila ay gumastos ng may P2 Milyon para gamitin nilang terminal at mabigyan ng mas maayos na serbisyo ang mga pasahero. Gayunman, isang samahan ng trasportasyon ang pinayagan ng LRTA 2 na mag-terminal sa loob ng nadevelop nilang lupain at inookopahan ang kanilang puwesto ng walang rentang naibibigay sa pamahalaan at ginastos sa pag develop ng lugar. Naghinala din ang naturang mga grupo na posibleng sa bulsa lamang ng iilan umano napupunta ang bayad na binibigay ng nailagay na bagong transport groups sa kanilang terminal kayat ang bagay na ito ay dapat siyasatin ng DOTC. (Angie dela Cruz)</body>
<link>http://www.philstar.com/Article.aspx?articleId=384885&amp;publicationSubCategoryId=92</link>
</article>
<article>
<title>Erap humirit sa Sandiganbayan</title>
<author></author>
<date>
<month>February</month>
<day>13</day>
<year>2007</year>
</date>
<body>Humingi nang paliwanag si dating Pangulong Erap Estrada sa Sandiganbayan Special Division upang linawin kung totoong pinagbabawalan siya ng korte na gumamit ng cellphone at tumanggap ng bisita sa kanyang detention cell sa Tanay, Rizal. Hiniling din ni Estrada na ipatawag ng Sandiganbayan si National Security Adviser Norberto Gonzales na itinuturong nag-utos na doblehin at higpitan ang seguridad ni Estrada. Matatandaan na napabalita na hindi pinapasok noong Sabado sa villa ni Estrada sina Senate President Manny Villar at asawa nitong si Las Pinas Rep. Cynthia Villar na nais sanang makipag-usap sa dating pangulo. Ayon kay Gonzales, mayroong seryosong banta sa buhay ni Estrada kaya hinigpitan ang seguridad nito, bagaman at hindi naman naniniwala dito ang kampo ni Estrada. Posible umano na nais lamang ng pamahalaan na limitahan ang papel ni Estrada sa nalalapit na eleksyon. &amp;quot;We need to know the people behind the new outlandish and unconstitutional restrictions and why the same are being imposed,&amp;quot; saad ng apat na pahinang mosyon. (Malou Escudero)</body>
<link>http://www.philstar.com/Article.aspx?articleId=384888&amp;publicationSubCategoryId=92</link>
</article>
<article>
<title>Pacquiao &amp;acirc;€˜di puwede sa South Cotabato &amp;acirc;€“ Abalos</title>
<author></author>
<date>
<month>February</month>
<day>14</day>
<year>2007</year>
</date>
<body>Muling iginiit ni Commission on Elections (Comelec) Chairman Benjamin Abalos na hindi puwedeng kumandidato si Manny &amp;acirc;€œPacman&amp;acirc;€ Pacquiao bilang kongresista sa Unang Distrito ng South Cotabato hangga&amp;acirc;€™t hindi nito nareresolba ang isyu sa kanyang residency. Ayon kay Abalos, magiging problema ni Pacquiao ang residency dahil lumilitaw na tatlo ang tinitirhan nito matapos manumpa o mag-&amp;acirc;€under oath&amp;acirc;€ sa Comelec na nakatira siya sa Mandaluyong, Maynila at General Santos city. &amp;acirc;€œSi Manny ay isa sa boksingerong sa Mandaluyong nagmula. Ang pangaral ko sa kanya bilang isang ama, ito munang profession mo bilang boxer ang asikasuhin mo,&amp;acirc;€ sabi ni Abalos. Mas magiging mainam umano na kumonsulta muna si Pacman sa kanyang abugado tungkol sa isyu ng residency. Nilinaw pa ni Abalos na binigyan na niya ng &amp;acirc;€œfatherly advice&amp;acirc;€ si Pacman na manatili sa larangan ng sports noong bumisita ito sa Comelec at saka na lamang magretiro sa larangan ng boxing sa edad na 32-33 at pagkatapos ay saka humarap sa pulitika kung nais talaga nitong maglingkod sa bayan. Naawa umano si Abalos kay Pacquiao dahil sa pagdeklara nito ng kanyang kandidatura bilang Kongresista sa South Cotabato kung saan makakasagupa niya ang kinakapatid nitong si incumbent Rep. Darlene Antonino-Custodio. Si Pacquiao ay inaanak sa kasal ng nanay ni Custodio. Tutulak papuntang Amerika si Pacquiao at ang abugado nito ang bahala sa kanyang kandidatura. (Gemma Amargo-Garcia)</body>
<link>http://www.philstar.com/Article.aspx?articleId=385017&amp;publicationSubCategoryId=92</link>
</article>
<article>
<title>Rep. Custodio, &amp;acirc;€˜di aatras kay Pacman</title>
<author></author>
<date>
<month>February</month>
<day>14</day>
<year>2007</year>
</date>
<body>Hindi natinag si South Cotabato Rep. Darlene Antonino-Custodio kay people&amp;acirc;€™s champion Manny &amp;acirc;€œPacman&amp;acirc;€ Pacquiao kahit tapatan pa siya nito sa darating na eleksiyon. Sinabi ni Custodio na karapatan naman ng sinuman na kumandidato kabilang na si Pacquiao. Nauna rito, inihayag ni Pacquiao na kakandidato ito bilang kinatawan ng unang distrito ng South Cotabato kung saan nasa ikalawang termino na si Custodio. Ayon pa kay Custodio, mga mamamayan naman ng kanilang distrito ang mamimili kung sino ang gusto nilang kinatawan sa Kongreso. &amp;acirc;€œLahat po ng Pilipino ay may karapatan magpapili bilang kinatawan nila sa Kamara de Representantes. At nasa tao naman ang karapatan na pumili ng kanilang gustong manilbihan at mag-representa sa kanila. Ang boses at kagustuhan nila ay dapat respetuhin at dapat pairalin,&amp;acirc;€ ani Antonino-Custodio. Nagdesisyon na umano si Pacquiao na tumakbo na lamang na congressman sa halip na labanan ang ninong sa kasal na si General Santos City Mayor Pedro Acharon. Pero naniniwala si Citizens Battle Against Corruption Rep. Joel Villanueva na mas makakabuti pa rin kay Pacquiao kung iiwas ito sa pulitika. Hindi anya para kay Pacquiao ang pulitika. &amp;acirc;€œSi Manny mismo ang nagsabi na tutol ang mga tagahanga niya na pasukin niya ang pulitika. Sana kung sinuman ang nagtulak sa kanya ay maging pangunahin sa kanila ang kapakanan ni Manny at ng General Santos City dahil kung hindi, malaking kataksilan sa mga fans ni Manny at sa buong South Cotabato at General Santos City ito,&amp;acirc;€ pahayag ni Villanueva. (Malou Escudero)</body>
<link>http://www.philstar.com/Article.aspx?articleId=385029&amp;publicationSubCategoryId=92</link>
</article>
<article>
<title>Kampanya sinimulan na ni Villar</title>
<author></author>
<date>
<month>February</month>
<day>14</day>
<year>2007</year>
</date>
<body>Sinimulan na kahapon ni Senate President Manuel Villar Jr. ang kanyang pangangampanya sa pamamagitan ng pakipag-ugnayan sa miyembro ng Vice Mayors League of the Philippines (VMLP) kung saan siya ang guest speaker nito sa kanilang convention. Sinabi ni Sen. Villar, pangulo ng Nacionalista Party (NP) sa talumpati nito sa VMLP convention na nakatuon ang kanyang re-eleksyon sa prinsipyo at kung paano mapapaunlad ang antas ng kabuhayan ng sambayanan. Aniya, hindi ito ang usapin ng partido kung gaano ka-popular ang isang kandidato bagkus ang dapat na tignan ng mga botante ay kung ano ang nagawa ng mga re-eleksyunistang senador sa local na komunidad. Idinagdag ni Villar na mahalaga din na masagot ng mga kandidato kung ano ang maitutulong nila sa bansa lalo na&amp;acirc;€™t patuloy tayong nahihigitan ng ating mga karatig-bansa. Bagama&amp;acirc;€™t marami na ang mga entrepreneur sa ating bansa, hindi pa rin daw ito sapat para maiangat ang ating ekonomiya at kailangan ang mas maraming kauri nito para maipatupad and isang entrepreneurial revolution. (Rudy Andal)</body>
<link>http://www.philstar.com/Article.aspx?articleId=385036&amp;publicationSubCategoryId=92</link>
</article>
<article>
<title>&amp;acirc;€˜Dirty politics&amp;acirc;€™ ibasura  GMA</title>
<author></author>
<date>
<month>February</month>
<day>14</day>
<year>2007</year>
</date>
<body>Pinagsabihan ni Pangulong Arroyo ang lahat na kandidato ng administrasyon na huwag gagamit ng &amp;acirc;€œcharacter assassination&amp;acirc;€ sa pagsusulong ng kanilang kampanyang pulitikal na nag-umpisa na kahapon. Ayon kay Press Secretary at Presidential Spokesman Ignacio Bunye, sa halip na gumamit ng maruming taktika sa kampanya, dapat pagbutihin ng mga national at local candidates kung paano sila makakatulong sa positibong pagbabago sa bansa. Ang pahayag ay matapos magreklamo si Taguig-Pateros Rep. Alan Peter Cayetano na pakana umano ng Palasyo ang paghahain ng kandidatura sa Senado ng isang nagngangalang Joselito &amp;acirc;€œPeter&amp;acirc;€ Cayetano ng partido KBL para lituhin ang boto ng mamamayan. Duda ni Rep. Cayetano, sinadyang pinatakbo si Joselito para mahati ang boto niya. (Lilia Tolentino)</body>
<link>http://www.philstar.com/Article.aspx?articleId=385040&amp;publicationSubCategoryId=92</link>
</article>
<article>
<title>Election gun ban: 448 armas kuha</title>
<author></author>
<date>
<month>February</month>
<day>14</day>
<year>2007</year>
</date>
<body>Umaabot na sa 448 armas ang nasamsam ng Philippine National Police (PNP) simula nitong Enero 14 ng ipatupad ang gun ban kaugnay ng gaganaping halalan sa Mayo 14. Ayon kay PNP spokesman Chief Supt. Samuel Pagdilao, kabilang sa mga nakuha ay 108 matataas na kalibre ng armas, 272 maiikling mga armas, 15 granada, pitong improvised na eksplosibo at 46 patalim. Sinabi ni Pagdilao, may 426 katao naman ang nasakote ng pulisya sa iba&amp;acirc;€™t ibang bahagi ng bansa matapos ang mga itong lumabag sa gun ban. Sa nasabing bilang ay 118 ang kinasuhan sa paglabag sa gun ban ng Comelec Resolution No. 7707. Lumilitaw rin na karamihan sa violators ay nasakote sa Calabarzon (Cavite, Laguna, Batangas, Quezon at Rizal), Metro Manila, Western at Central Visayas. Alinsunod sa gun ban, ipinagbabawal ang pagdadala at pagbibiyahe ng mga armas at anumang nakamamatay na mga armas sa mga pampublikong lugar, gusali, lansangan, atbp na walang gun ban exemption mula sa Comelec. Ang gun ban ay tatagal hanggang Hunyo 13, 2007 kapag natapos na ang bilangan ng mga boto at naiproklama ang mga kandidato. (Joy Cantos)</body>
<link>http://www.philstar.com/Article.aspx?articleId=385046&amp;publicationSubCategoryId=92</link>
</article>
<article>
<title>Party-list groups, arangkada na</title>
<author></author>
<date>
<month>February</month>
<day>14</day>
<year>2007</year>
</date>
<body>Umarangkada na kahapon sa pangangampanya ang mga party-list groups sa pagbubukas ng campaign period para sa halalan sa Mayo. Unang nagsagawa ng Manila at Quezon City-wide caravan ang mga Anakpawis party-list sa malalaking palengke tulad ng Quiapo at Divisoria para magpakalat ng campaign leaflets. Pero bago ang ginawang kampanya hinarang umano ng mga elemento ng Philippine National Police (PNP) at SWAT ang convoy malapit sa Malaca&amp;Atilde;&amp;plusmn;ang sa Nagtahan bridge. Ayon kay Anakpawis Rep. nominee Rafael Mariano na dumadaan at lumalakad naman ang kanilang convoy kaya hindi nila nahaharang ang trapiko sa nasabing lugar. &amp;acirc;€œIt was harassment. On the first day of the election season which the Arroyo administration keeps lauding as an exercise of democratic rights, the progressive party-lists were subjected to harassment and being prohibited from campaigning,&amp;acirc;€ ani Mariano. Nakipag-negosasyon ang mga lider ng Anakpawis leaders sa SWAT team at iginiit na itutuloy nila ang kanilang convoy. &amp;acirc;€œWe were not holding a rally, and even if we were, the SWAT does not have a right to block our way. On the very first day of the campaign season, we have already proven that there is a government-directive to harass the progressive party-lists and throw monkey wrenches in our activities,&amp;acirc;€ pahayag nito. Ipinagmalaki ng progressive party-list na mayroon silang 400,000 ID-bearing members sa buong bansa kung saan hinahabol nila ang pagkuha sa tatlong upuan sa Kongreso. Ang Anakpawis ay isang party-list na binuo ng Kilusang Mayo Uno (KMU), Kilusang Magbubukid ng Pilipinas, (KMP), Amihan, Pamalakaya, PISTON at KADAMAY (Kalipunan ng Damayang Mahihirap). (Malou Escudero)</body>
<link>http://www.philstar.com/Article.aspx?articleId=385049&amp;publicationSubCategoryId=92</link>
</article>
<article>
<title>Loren, una uli sa survey</title>
<author></author>
<date>
<month>February</month>
<day>14</day>
<year>2007</year>
</date>
<body>Patuloy na nananatili sa number one sa lahat ng mga sure winner si dating Senador Loren legarda sa lahat ng aspirante sa Senado sa nalalapit na halalan sa Mayo 2007. Base sa pinakahuling survey na isinagawa ng Ibon Foundation noong Enero 8-18, 2007 nagtala si Legarda ng 61.04 porsiyentong boto mula sa kabuuang bilang ng respondents. Sa pinakahuling survey naman ng Pulse Asia noong Enero 25-29, 2007, umabot naman sa pinakamataas na 96% awareness level nito at 46% acceptance votes ang nakuha ni Legarda kaya nakaposisyon ito sa no. 1 slot. Noong nakaraang Nobyembre hanggang Disyembre 2006 Pulse Asia survey, pinili ng nakararaming Pinoy si Legarda bilang Most Trusted Filipino. Malinaw na napatunayan ng unang babaeng majority leader sa Senado ang kanyang kakayahan. Ipinapakita ng naturang statistics na gusto ng nakararaming Pinoy na ipagpatuloy ni Legarda ang kanyang pagiging vigilant at dedicated crusade sa public service. (Rudy Andal)</body>
<link>http://www.philstar.com/Article.aspx?articleId=385051&amp;publicationSubCategoryId=92</link>
</article>
<article>
<title>Overseas job fair idaraos sa Caloocan</title>
<author></author>
<date>
<month>February</month>
<day>14</day>
<year>2007</year>
</date>
<body>Iniulat kahapon ni Caloocan City Mayor Enrico &amp;acirc;€œRecom&amp;acirc;€ Echiverri na ipagpapatuloy ng lokal na pamahalaan ang kanyang pinagtibay na mga programang maghahatid ng hanapbuhay sa mga taga-lungsod. Ayon kay Echiverri, higit sa 2,000 residente ang napagkalooban ng trabaho sa 11th mega job fair na idinaos sa city hall main kamakailan. Ayon pa kay Echiverri, magkakaroon din ng overseas job fair sa Pebrero 15 sa city hall main at isa pang mega job fair na gagawin naman sa Pebrero 27 sa city hall north sa Camarin. Dagdag pa ni Echiverri, hindi bababa sa 90 kumpanya at ahensiya ang nagkumpirma na lalahok sa overseas job fair sa Huwebes, ang ilan sa kanila ay naka-base sa Kuwait, Dubai, Singapore, Hong Kong at Kingdom of Saudi Arabia. Ayon kay Angie Basconcillo, Labor and Industrial relations Office (LIRO) chief, naging matagumpay ang kanilang pakikipag-ugnayan sa Philippine Association of Service Providers, Inc. (PASEI) upang masiguro ang pagkakaloob ng mga job orders na dumaan sa Philippine Overseas employment Agency (POEA).</body>
<link>http://www.philstar.com/Article.aspx?articleId=385052&amp;publicationSubCategoryId=92</link>
</article>
<article>
<title>Pacquiao, hinamon ng debate</title>
<author>Ni Malou Escudero</author>
<date>
<month>February</month>
<day>15</day>
<year>2007</year>
</date>
<body>Bagaman at hindi pa sigurado kung makakalusot sa eleksiyon sa Mayo si people&amp;acirc;€™s champ Manny &amp;quot;Pacman&amp;quot; Pacquiao, hinihintay na ito ng isang mambabatas upang makadebate sa plenaryo ng Mababang Kapulungan ng Kongreso. Sinabi ni Manila Rep. Bienvenido Abante, na dapat ihanda ni Pacquiao ang kanyang sarili para sa mga matitinding debate sa Kongreso upang hindi makabilang sa mga tinatawag na &amp;quot;silent majority&amp;quot; o mga kongresista na nagbubutas lamang ng bangko tuwing may sesyon at hindi sumasali sa debatihan sa mga ipinapasang panukalang batas. Katulad sa boxing na palaging pinaghahandaan ni Pacquiao, matinding pagsasanay din aniya sa kanyang utak ang dapat gawin nito dahil ang labanan sa loob ng plenaryo ng Kongreso ay labanan ng utak at hindi labanan ng popularidad. &amp;quot;He has to be prepared to hang his gloves for a healthy debate with congressman with intellect. I know he is a very popular man, but Congress is not a popularity contest,&amp;quot; ani Abante. Tiniyak din ng solon na maapektuhan ang career ni Pacman bilang magaling na boksingero sa sandaling makigulo na ito sa pulitika. Nakatakdang makatapat ni Pacquiao sa pagka-kongresista si South Cotabato Rep. Darlene Antonino-Custodio na nasa ikalawang termino at kasapi ng Nationalist People&amp;acirc;€™s Coalition (NPC).</body>
<link>http://www.philstar.com/Article.aspx?articleId=385151&amp;publicationSubCategoryId=92</link>
</article>
<article>
<title>Lovelife ni Noynoy,nauungkat sa pangangampanya</title>
<author></author>
<date>
<month>February</month>
<day>15</day>
<year>2007</year>
</date>
<body>Dahil sa paggunita ng Valentine&amp;acirc;€™s Day kahapon, hindi nakaiwas si Tarlac Rep. Benigno &amp;quot;Noynoy&amp;quot; Aquino III na hindi maungkat ang kanyang nagdaang lovelife habang solong nangangampanya sa Bacoor, Cavite. Sa kanyang pagharap sa mga estudyante at magulang ng Malvar National High School sa Bacoor, ipinakilala si Aquino ni Cavite Rep. Joseph Emilio &amp;quot;Jun&amp;quot; Abaya, bilang ex-boyfriend nina ABS-CBN Channel 2 broadcaster Bernadette Sembrano at Korina Sanchez. Katulad nina Sembrano at Sanchez na wala pa ring asawa, nanatiling single si Noynoy at nag-iisang binata na kumakandidato sa pagka-senador sa ilalim ng Grand Coalition ng United Opposition (UNO). Pero aminado naman si Noynoy na maganda ang naging wakas ng kanyang pakikipag-relasyon kina Sanchez at Sembrano dahil napanatili nila ang kanilang pagkakaibigan. &amp;quot;Maaaring nabigo ako sa pag-ibig, pero ang kagandahan na man ay nanatili kaming mga magka kaibigan,&amp;quot; pahayag ng mambabatas. Dumalo si Noynoy sa imbitasyon ni Abaya matapos mamigay ng scholarhip sa 2,500 estudyante. (Malou Escudero)</body>
<link>http://www.philstar.com/Article.aspx?articleId=385159&amp;publicationSubCategoryId=92</link>
</article>
<article>
<title>Namfrel pinayagang mag-quick count</title>
<author></author>
<date>
<month>February</month>
<day>15</day>
<year>2007</year>
</date>
<body>Inaprubahan na ng Commission on Elections (Comelec) ang pagsasagawa ng quick count ng National Movement for Free Elections (Namfrel) at mga obispo para sa resulta ng May 2007 elections. &amp;quot;I am very, very pleased to announce that Namfrel and CBCP&amp;acirc;€™s National Secretariat for Social Actions (NASSA) have reached an arrangement that they would join forces for a quick count,&amp;quot; pahayag ni Comelec Benjamin Abalos Sr. kahapon. Ang Parish Pastoral Council for Responsible Voting (PPCRV) na man ay naatasang mag-monitor ng eleksiyon. Samantala, binalaan ng Comelec ang mga chief of police at local officials na papayag na magkabit ng campaign materials sa kanilang mga lugar na nasasakupan. Sinabi ni Abalos na pananagutin ang lahat ng barangay officials, mga pulis at chief of police para sa mga dumi na idudulot ng mga campaign materials. Ang hakbang ni Abalos ay bunsod sa biglang pagbaha ng mga campaign materials sa lahat ng bahagi ng Metro Manila at probinsiya noong Martes bilang simula ng pangangampanya ng mga senatoriables. (Mer Layson/Gemma Garcia)</body>
<link>http://www.philstar.com/Article.aspx?articleId=385167&amp;publicationSubCategoryId=92</link>
</article>
<article>
<title>Nurse sinuspinde dahil tsismosa</title>
<author></author>
<date>
<month>February</month>
<day>15</day>
<year>2007</year>
</date>
<body>Kinatigan ng Korte Suprema ang suspension order na ipinataw ng Ombudsman sa isang public nurse nang dahil sa pagiging tsismosa nito. Naharap sa kasong grave misconduct at conduct unbecoming of a public official ang nurse na si Erlinda Santos matapos nitong ipagkalat sa buong Tondo Medical Center na naanakan ng ibang lalake ang kanyang kapwa nurse na si Ma. Carest Rasalan. Hiyang-hiya si Rasalan nang magbalik sa trabaho matapos ang kanyang maternity leave nang mabatid nito ang kumakalat na tsismis sa buong ospital kaya nagpasya siyang sampahan ng kaso sa Ombudsman si Santos. Ikinatwiran naman ni Santos na walang kapangyarihan ang Ombudsman na dinggin ang kaso dahil personal na bagay lamang umano ito sa pagitan ng dalawang public nurses at wala umano itong kinalaman sa kanilang trabaho. Subalit nilinaw ng Korte Suprema na hindi kinakailangang may kaugnayan sa trabaho ang isang kaso para magkaroon ng hurisdiksyon dito ang Ombudsman. Ayon sa SC, lahat ng kasalanan ng isang opisyal o kawani ng pamahalaan na nagawa nito habang siya ay nanunungkulan ay maaaring dinggin ng Ombudsman. Gayunman, mula sa dating pitong buwang suspension ay ibinaba ng SC sa dalawang buwan dahil ang kasalanan nito ay maituturing lamang anyang isang &amp;quot;simple misconduct.&amp;quot; (Grace dela Cruz)</body>
<link>http://www.philstar.com/Article.aspx?articleId=385174&amp;publicationSubCategoryId=92</link>
</article>
<article>
<title>Senatorial bets ng UNO nagpatalbugan sa kampanya</title>
<author></author>
<date>
<month>February</month>
<day>15</day>
<year>2007</year>
</date>
<body>Simula pa lamang ng kampanya ng United Opposition (UNO) ay kanya-kanya na kaagad ang mga kandidato sa kanilang patalbugan na halos maghilahan ang mga ito pababa para sila ang mamukod tanging mapansin ng taumbayan at matandaan ng mga botante. Ayon sa source, ayaw magpatalo sa isa&amp;acirc;€™t isa ang mga &amp;quot;superstars&amp;quot; ng UNO tulad nina dating Sen. Loren Legarda, Sen. Panfilo Lacson at House Minority Leader Francis &amp;acirc;€˜Chiz&amp;acirc;€™ Escudero. Patalbugan kaagad sina Lacson at Legarda sa pagkakabit ng kanilang mga campaign posters habang ipapalabas naman sa lahat ng SM cinemas sa buong bansa ang political ad ni Escudero bilang pagsuporta dito ni SM owner Henry Sy. Nagsimula naman ng kanyang pangangalap ng pondo si Lacson sa pamamagitan ng isang dinner kamakailan na ginanap sa Le Pavilion sa Macapagal Ave. kung saan nagkakahalaga umano ng P10,000 ang isang plato na dinumog naman ng mga negosyanteng Intsik na supporters ng mambabatas. Bago umarangkada ang kampanya ay nagsimula naman si Legarda na magtanim muli ng mga puno sa iba&amp;acirc;€™t ibang lugar sa Metro Manila para sa kanyang Luntiang Pilipinas program. Ayon pa sa source, inaasahan na lalong magkakawatak-watak ang oposisyon habang papalapit ang eleksyon para lalo silang manguna kaysa sa kanilang kapartido at maungusan nila sa boto ang bawat isa. (Rudy Andal)</body>
<link>http://www.philstar.com/Article.aspx?articleId=385175&amp;publicationSubCategoryId=92</link>
</article>
<article>
<title>Kiko iisnabin ang proclamation rally ng UNO</title>
<author></author>
<date>
<month>February</month>
<day>15</day>
<year>2007</year>
</date>
<body>Siniguro kahapon ni Senate Majority Leader Francis Pangilinan na hindi siya makakasipot sa proclamation rally ng United Opposition sa Biyernes dahil mas pinili nilang tumakbo bilang independent tulad ni Senate President Manuel Villar Jr. Ayon kay Sen. Pangilinan, malaki ang kanyang pasasalamat sa UNO dahil sa pag-ampon sa kanya bilang guest candidate subalit mayroon na siyang mga schedules ng pangangampanya kaya malabong makasama siya sa proclamation rally ng oposisyon sa Makati City. &amp;quot;I hope they will understand. I am more comfortable in maintaining my independent s tance. I am thankful for their endorsement,&amp;quot; wika pa ni Pangilinan. Wika pa ng re-electionist senator ng Liberal Party-Drilon wing, malaki ang maitutulong sa kanya ng maybahay niyang si Sharon Cuneta sa pangangampanya dahil sa sikat ito subalit hindi naman niya ito makakasama palagi sa campaign trail dahil mayroon din itong trabaho at inaasikaso din ang kanilang pamilya. &amp;quot;She (Sharon) will help, tutulong siya but at the same time, I am also banking of course on my track record for the last 6 years para makuha muli ang suporta ng ating mga kababayan. In the end, sa palagay ko mas matimbang din ang ating naging performance,&amp;quot; giit pa ni Pangilinan. (Rudy Andal)</body>
<link>http://www.philstar.com/Article.aspx?articleId=385181&amp;publicationSubCategoryId=92</link>
</article>
<article>
<title>24 Pinoy sa Nigeria laya na</title>
<author></author>
<date>
<month>February</month>
<day>15</day>
<year>2007</year>
</date>
<body>Pinasalamatan ni Pangulong Arroyo si Nigerian President Obasanjo sa direkta nitong pangangasiwa sa pagpapalaya sa 24 Pinoy seamen na nakidnap sa Nigeria. Nabatid na kasalukuyang nasa maayos na kalagayan ang 24 Pinoy at nakatakda silang umuwi sa linggong ito. Sinabi naman ni Executive Secretary Eduardo Ermita na wala pang abiso ang pamahalaan kung aalisin na o hindi ang ban sa pagpapadala ng mga manggagawa sa Nigeria at sa direktiba ng Pangulo na pahintulutan na ang boluntaryong pag-uwi ng mga manggagawang Pilipino sa magugulong lugar. (Lilia Tolentino)</body>
<link>http://www.philstar.com/Article.aspx?articleId=385182&amp;publicationSubCategoryId=92</link>
</article>
<article>
<title>Murder vs 4 solons</title>
<author>Ni Malou Escudero</author>
<date>
<month>February</month>
<day>16</day>
<year>2007</year>
</date>
<body>Dawit sa kasong pagpatay ang apat na party-list solons kung saan isang subpoena na ang ipinalabas ng korte laban sa mga ito. Sina Gabriela Rep. Liza Maza, Bayan Muna Rep. Satur Ocampo at Teodoro &amp;quot;Teddy&amp;quot; Casino, Anakpawis Rep. Rafael Mariano at 15 iba pa ay isinasangkot sa umano&amp;acirc;€™y pagpatay sa hinihina lang mga militante na sina Danilo Felipe, Jimmy Peralta at Carlito Bayudang. Nangyari ang sinasabing pamamaslang sa Nueva Ecija noong Peb. 18, 2001 kay Felipe na sinundan ni Peralta noong Dis. 23, 2001 at Mayo 6, 2004 kay Bayudang. Inilabas umano ang subpoena ni Prosecutor Antonio Lapus, investigating prosecutor ng Nueva Ecija na ibinase sa rekomendasyon ni Senior Insp. Arnold M. Palomo. Isang Julie Flores Sinohin ang lumutang nito lamang Nob. 22, 2006 kung saan itinuro nito si Rep. Maza na kasangkot umano sa krimen. Inakusahan naman ni Maza ang gobyerno nang panggigipit sa pagkaladkad ng kanyang pangalan sa kasong pagpatay. &amp;quot;It&amp;acirc;€™s plain and simple harassment. It&amp;acirc;€™s an old ploy to intimidate and sidetrack us,&amp;quot; ani Maza. &amp;quot;These charges are a scheme of a desperate administration that is getting the flak from the international community for the unabated political killings in the country.&amp;quot;</body>
<link>http://www.philstar.com/Article.aspx?articleId=385308&amp;publicationSubCategoryId=92</link>
</article>
<article>
<title>Lady recruiter sumagot sa libel</title>
<author></author>
<date>
<month>February</month>
<day>16</day>
<year>2007</year>
</date>
<body>Nilinaw kahapon ng abogado ng recruiter na si Mrs. Shahara Abdullah na hindi siya nagtatago sa batas kaugnay ng kasong libelo sa kanya ni Celso delos Angeles, mataas na opisyal ng Legacy Consolidated Plans Inc. at Rural Bank of Para&amp;ntilde;aque. Ang paglilinaw ay isinagawa kaugnay ng napalathalang balita sa PSN kamakailan. Ayon kay Atty. Ramon Di&amp;ntilde;o, nagbayad ng kaukulang piyansa si Abdullah noon pang Pebrero 8, 2007 at ang kaso&amp;acirc;€™y dinidinig na sa hukuman. Nagsimula ang sigalot ni Abdullah kay delos Angeles nang ilantad ng una ang umano&amp;acirc;€™y multi-bilyong pisong &amp;quot;double your money scam&amp;quot; na kinasasangkutan umano ng Asia Trust Bank, Bank of Para&amp;ntilde;aque at Legacy Consolidated Plans Inc. na pag-aari ni delos Angeles. Binigyang diin ng abogado na si Abdullah ay isang &amp;quot;unfortunate victim&amp;quot; na lumaban sa grupo ng mga &amp;quot;corporate criminals&amp;quot; pero siya ang ipinalalabas na masama. Tinuran ng abogado na ang inireport ng PSN na &amp;quot;extortion&amp;quot; ng isang Victor Fortuna na nangyari sa Makati noong Nobyembre ng isang taon ay isang gawa-gawang reklamo ni delos Angeles. Si Fortuna umano ang magsisilbing star witness laban sa grupo ni delos Angeles. Nang magsampa umano si Shahara ng reklamo noong January 4,2007, ang mga pangunahing opisyal ng Asia Trust Bank, Bank of Para&amp;ntilde;aque at Legacy ay nahaharap ngayon sa kasong syndicated estafa at paglabag sa banking and corporation laws sa Office of the Prosecutor sa Quezon City.</body>
<link>http://www.philstar.com/Article.aspx?articleId=385320&amp;publicationSubCategoryId=92</link>
</article>
<article>
<title>Special courts itatayo para sa extra-judicial killings</title>
<author></author>
<date>
<month>February</month>
<day>16</day>
<year>2007</year>
</date>
<body>Magtatayo ang Korte Suprema ng mga special courts na tututok lamang sa mga kaso ng extra judicial killings. Sinabi ni Supreme Court Chief Justice Reynato Puno sa isang ambush interview na layon nito na mapabilis na ang pagresolba sa mga kaso ng pamamaslang sa mga hukom, mamamahayag at mga lider ng militanteng grupo. Inatasan ni Puno ang SC Office of the Court Administrator na magsagawa ng imbentaryo sa mga lugar na may mataas na insidente ng extra judicial killings. Nakipagpulong si Puno kay Prof. Philip Alston, Special Rappoteur ng UN Commission for Human rights on extra judicial, summary or arbitrary executions. Pinag-aaralan na rin ng Korte Suprema ang pagkakaloob ng pabuya sa sinuman na makapagtuturo sa mga suspek na nasa likod ng pagpaslang sa mga hukom. Gayunman, problemado ang Mataas na Hukuman kung saan kukunin ang pondo sakaling maipatupad ang reward system. (Grace dela Cruz)</body>
<link>http://www.philstar.com/Article.aspx?articleId=385324&amp;publicationSubCategoryId=92</link>
</article>
<article>
<title>Gov. Petilla aatras sa unity ticket, Goma ipapalit?</title>
<author></author>
<date>
<month>February</month>
<day>16</day>
<year>2007</year>
</date>
<body>Posible umanong umatras sa senatorial ticket ng administrasyon si Leyte Gov. Jericho Petilla at ipalit sa kanya si independent candidate Richard Gomez. Ayon sa ulat, nagdadalawang-isip umano ngayon si Petilla kung itutuloy pa ang kanyang pagkandidato dahil balak nito na magre-electionist na lang bilang gobernador. Kinumpirma rin umano nito na may kaunting problema sa kanyang pagtakbo sa Senado. Ayon pa sa report, pinag-iisipan umano ng administrasyon na ipalit kay Petilla si Gomez o di kaya si Gringo Honasan pero wala pa umanong kumakausap kay Gomez mula sa administrasyon tungkol sa ganitong alok. Inaasahang bago ang grand proclamation ng Team Unity sa Cebu ngayong Sabado ay mareresolba ang gusot. (Lilia Tolentino)</body>
<link>http://www.philstar.com/Article.aspx?articleId=385332&amp;publicationSubCategoryId=92</link>
</article>
<article>
<title>Abalos pikon na sa &amp;acirc;€˜dikit boys&amp;acirc;€™</title>
<author></author>
<date>
<month>February</month>
<day>16</day>
<year>2007</year>
</date>
<body>Galit na si Commission on Elections (Comelec) Chairman Benjamin Abalos sa mga pasaway na &amp;quot;dikit boys&amp;quot; ng mga poster at binalaan na aarestuhin at idi-disqualify ang kanilang mga kandidato dahil sa patuloy na pagkakabit sa mga bawal na lugar. Nagbabala si Abalos sa mga kandidato at mga tauhan nila na huwag subukan ang Comelec dahil tiyak na ipapatupad ang parusa laban sa mga ito dahil sa paulit-ulit nilang paglabag. Nag-ikot kamakalawa ng gabi si Abalos sa Quezon City at Maynila kung saan natiyempuhan nito ang marami-rami ring &amp;quot;dikit boys&amp;quot; sa aktong nagkakabit ng mga campaign materials ng mga kandidato. Katwiran ng mga &amp;quot;dikit boys&amp;quot; ay hindi umano nila alam kung saan ang mga lugar na dapat magdikit ng mga poster ngunit sinabi ni Abalos na paulit-ulit na lamang sila sa pagpapaalala sa mga kandidato na sa mga pampublikong lugar tulad ng mga plaza lamang dapat magkabit. Mahigpit na ipinagbabawal ang pagkakabit ng mga campaign materials sa mga poste ng kuryente at dapat umano na humingi muna ng permiso sa mga may-ari ng mga pribadong establisimiyento bago idikit ang mga poster sa mga pader. Hinimok ni Abalos ang mga campaign organizer na makipag-ugnayan muna sa mga lokal na opisyal ng lugar na pagdidikitan kung saan ang mga designated areas. (Danilo Garcia)</body>
<link>http://www.philstar.com/Article.aspx?articleId=385336&amp;publicationSubCategoryId=92</link>
</article>
<article>
<title>Ping palaging &amp;acirc;€˜fresh&amp;acirc;€™ sa kampanya</title>
<author></author>
<date>
<month>February</month>
<day>16</day>
<year>2007</year>
</date>
<body>Inamin ni re-electionist Sen. Panfilo Lacson na gumagamit siya ng alcogel para hugasan ang kanyang kamay kapag siya ay nangangampanya lalo na kapag siya ay kumakamay sa mga botante. Pero nilinaw ni Sen. Lacson na hindi siya nandidiri sa pagkamay sa mga botante bagkus ginagawa niya ito para maging mabango ang kanyang kamay kapag lumalapit siya sa mga botante. &amp;quot;Dapat ay palaging fresh ang dating natin sa mga botante kahit pagod na tayo sa pangangampanya para hindi naman tayo parang bilasang isdang tignan kapag lumalapit tayo sa kanila (botante),&amp;quot; ani Lacson, re-electionist senator ng United Opposition. (Rudy Andal)</body>
<link>http://www.philstar.com/Article.aspx?articleId=385338&amp;publicationSubCategoryId=92</link>
</article>
<article>
<title>P6-B shabu lab lansag!</title>
<author>Ni Lilia Tolentino, Ellen Fernando At Danilo Garcia</author>
<date>
<month>February</month>
<day>17</day>
<year>2007</year>
</date>
<body>Ang pagkakalansag kahapon ng isa sa pinakamalaking shabu laboratory na itinayo sa Caloocan ay patunay na epektibo ang kampanya ng administrasyon sa ipinagbabawal na gamot. Ito ang sinabi ni Pangulong Arroyo matapos ang isinagawang raid ng pinagsanib na elemento ng National Bureau of Investigation (NBI) at Caloocan Police sa isang bodega sa Caloocan City kahapon kung saan nakakumpiska ng tinatayang P6 bilyong halaga ng kemikal at mga equipment sa paggawa ng shabu. Nakumpiska ang mga dram na naglalaman ng chloroform, sodium hydroxide, acetone, at phosphoric acid at mga kagamitan sa paggawa ng shabu sa loob ng gusali sa kanto ng 4th Ave. at P. Sevilla street, West Grace Park, Caloocan City. Isinagawa ang raid batay sa natanggap na impormasyon na ibinagsak sa nasabing gusali ang mga kemikal at kagamitan noong Nobyembre 2006. Nagmula umano ang mga gamit sa China at dinala sa bansa para sa operasyon dito ng Hong Kong triad. Sinabi ni NBI Special Investigator IV Isaac Cardeso na kasalukuyan na nilang pinaghahanap ang mga nasa likod ng operasyon ng laboratoryo na sina Robert Li, James Li at Eric Diaz. Inuupahan umano ng mga suspek ang gusali sa may-aring nakilala na si Juanito Cardenas. Pinaghahanap rin ng mga awtoridad si Cardenas upang magbigay linaw sa pangyayari. Pinapurihan naman ni Pangulong Arroyo si Ca loocan City Mayor Enrico &amp;quot;Recom&amp;quot; Echiverri dahil sa kampanya nito kontra droga sa kanyang lung sod. Nais naman malaman ni Echiverri ang tunay na may-ari ng gusali at ang nasa likod ng shabu laboratory dahil maaari umanong hindi tunay na mga pangalan o alyas lamang ang nakuha ng NBI. Umapela na si Echiverri sa NBI at Philippine Drug Enforcement Agency (PDEA) na magsagawa ng mas malalim na imbestigasyon sa operasyon ng ni-raid na shabu lab.</body>
<link>http://www.philstar.com/Article.aspx?articleId=385433&amp;publicationSubCategoryId=92</link>
</article>
<article>
<title>Proclamation rally ng Team Unity sa Cebu gagawing simple</title>
<author></author>
<date>
<month>February</month>
<day>17</day>
<year>2007</year>
</date>
<body>CEBU CITY &amp;acirc;€” Sa halip na bonggang selebrasyon, gagawing simple ang proklamasyon ng Team Unity ng administrasyon sa Cebu City ngayong araw kung saan pormal nang ipakikilala ang mga kandidato nito sa pagka-senador. Ayon kay Reli German, campaign manager ng Team Unity, &amp;quot;short and sweet&amp;quot; ang gagawin nilang proklamasyon na personal na dadaluhan ni Pangulong Arroyo. Magsisimula ang programa sa alas-2 ng hapon sa Cebu Coliseum kung saan gagamit ng audio visual presentation sa pagpapakilala ng mga kandidato sa pagka-senador. Kabilang sa Team Unity sina Edgardo Angara, Joker Arroyo, Ralph Recto, Mike Defensor, Chavit Singson, Vicente Magsaysay, Prospero Pichay, Juan Miguel Zubiri, Tessie Aquino-Oreta, Tito Sotto, Sultan Jamalul Kiram III at ang aktor na si Cesar Montano. Ayon kay Tourism Secretary Ace Durano, spokesperson ng Team Unity, bagaman at magkakaiba ang paniniwala ng bawat kandidato, nagkakaisa naman ang mga ito bilang koalisyon. Hiniling na umano ni Arroyo sa mga kandidato ng Team Unity na pagtuunan nila ng pansin ang eight-point agenda ng administrasyon upang makamit ang lalong pagbuti ng ekonomiya sa 2008. (Malou Escudero)</body>
<link>http://www.philstar.com/Article.aspx?articleId=385440&amp;publicationSubCategoryId=92</link>
</article>
<article>
<title>Petilla out na sa senatorial race: Cesar Montano pasok sa Team Unity</title>
<author></author>
<date>
<month>February</month>
<day>17</day>
<year>2007</year>
</date>
<body>Tuluyan nang umatras kahapon sa senatorial election si Leyte Gov. Jericho Petilla at ipinalit sa kanya sa Team Unity ticket ng administrasyon ang aktor na si Cesar Montano. Sinabi ni Presidential Political Adviser Gabriel Claudio at Team Unity Spokesman Ace Durano, na sinunod ni Petilla ang kahilingan ng sarili nitong pamilya, mga lider at tagasuporta na huwag abandonahin ang lokal na posisyon ng gobernador. Sinabi pa ni Claudio na mas nababagay kay Montano na kumandidatong senador kapalit ni Petilla dahil nagmula sa Visayas ang aktor partikular na sa Bohol at Cebu. Bukod dito, naniniwala anya sila sa kakayahan ni Montano. Takdang inomina si Montano ng partido at kagabi ay nagtungo ito sa Comelec para isapormal na ang kanyang pagiging substitute candidate. Ayon kay Durano, hindi maiiwan ni Petilla ang pagiging gobernardor kung walang papalit mula sa kanyang pamilya. Nagpasya nang magretiro sa pulitika at tumangging kumandidatong gobernador ang ina ni Petilla na si Remedios na nasa huling termino bilang kongresista. Dahil dito, tatakbo na lang muli sa pagka-gobernador sa Leyte si Petilla. (Lilia Tolentino/Danilo Garcia)</body>
<link>http://www.philstar.com/Article.aspx?articleId=385449&amp;publicationSubCategoryId=92</link>
</article>
<article>
<title>Sa ilegal na posters: Lacson, Villar, Defensor winarningan ng Comelec</title>
<author></author>
<date>
<month>February</month>
<day>17</day>
<year>2007</year>
</date>
<body>Winarningan na ni Commission on Elections (Comelec) Chairman Benjamin Abalos Sr. ang mga senatoriable candidates na sina Panfilo Lacson, Manny Villar at Mike Defensor ukol sa paglalagay ng mga ito ng mga campaign materials sa mga ipinagbabawal na lugar. Pinadalhan na ni Abalos ang kampo ng tatlong senatoriables ng &amp;quot;written warning&amp;quot; kung saan posibleng maharap ang mga ito sa diskuwalipikasyon kung patuloy pa rin sa pagpapaskil ng kanilang mga posters at pagkakabit ng mga banner sa mga hindi puwedeng dikitang lugar. Pinayuhan din ni Abalos ang mga ito na kusa na nilang tanggalin ang mga ikinabit na posters upang hindi na magkaroon pa ng aberya ang kanilang kandidatura at hindi na magsigayahan pa ang ibang mga kandidato. Nanawagan din ang Comelec sa mga botante na maging maingat sa pagsusulat o &amp;quot;spelling&amp;quot; ng pangalan ng mga kandidato na kanilang iboboto sa balota. Posible kasing masayang lamang ang kanilang boto kapag nagkamali sila ng pagsulat o mapunta sa ibang kandidato ang kanilang boto. Hanggang Lunes pa ang deadline para sa mga kandidato sa paghahain ng petition for disqualification kung sa tingin nila ay nuisance ang kapangalan o kaapelyido nilang kandidato at posibleng layon lamang na lituhin ang mga botante. (Danilo Garcia)</body>
<link>http://www.philstar.com/Article.aspx?articleId=385452&amp;publicationSubCategoryId=92</link>
</article>
<article>
<title>3 partylist pinapa-disqualify ng Comelec</title>
<author></author>
<date>
<month>February</month>
<day>17</day>
<year>2007</year>
</date>
<body>Tatlong militanteng partylist group ang pinadidiskuwalipika sa Commission on Elections (Comelec) ng dalawang ginang matapos na ipapatay umano ng New People&amp;acirc;€™s Army (NPA) ang kanilang mga mister noong nasa loob pa ang mga ito ng samahan. Nakatakip pa ang mga mukha nang magtungo sa Comelec ang mga petitioner na sina &amp;quot;Len&amp;quot; at &amp;quot;Joan&amp;quot; kung saan naghain sila ng &amp;quot;petition for disqualification&amp;quot; laban sa mga partylist na Bayan Muna, Anakpawis at Gabriela. Nakasaad sa petisyon ng dalawa na mga dating miyembro ng NPA ang kanilang mga mister na pinapatay ng kanilang mga kapwa rebelde matapos na magbalik-loob sa pamahalaan. Kasabwat umano ang naturang mga partylist sa pagpapaslang sa kanilang mga asawa. Sa salaysay ni Len, chairman ng Akbayan, dinukot ang kanyang mister sa Nueva Ecija at pinatay ng dalawang nagpakilalang rebeldeng NPA noong Mayo 6, 2004. Sinabi naman ni Joan na dinukot ang kanyang mister noong Peb. 28, 2001 at hindi na muling nakita. Patuloy din umanong manlilinlang ang naturang mga partylist na mga lehitimong grupo hangga&amp;acirc;€™t hindi nadidiskuwalipika ng Comelec. Kumukuha rin lamang umano ng pondo para sa kanilang mga aktibidades sa kanilang &amp;quot;pork barrel&amp;quot; ang tatlong grupo habang nasa Kongreso ang mga ito. (Danilo Garcia)</body>
<link>http://www.philstar.com/Article.aspx?articleId=385459&amp;publicationSubCategoryId=92</link>
</article>
<article>
<title>Executive clemency kay Jalosjos ibinasura ng Korte</title>
<author></author>
<date>
<month>February</month>
<day>17</day>
<year>2007</year>
</date>
<body>Ibinasura kahapon ng Makati City Regional Trial Court ang petisyon para sa executive clemency na hinihingi ni dating Zamboanga del Norte Cong. Romeo Jalosjos na nasentensyahang makulong nang habambuhay dahil sa panggagahasa sa isang 11-anyos na dalagita. Sinabi ni Judge Selma Alarcio sa kanyang dalawang pahinang kautusan na hindi nakapagsumite si Jalosjos ng mga kinakailangang dokumento alinsunod sa Revised Rules and Regulations ng Board of Pardon and Parole. Pinuna rin ng korte na 10 taon at isang buwan pa lang nakukulong si Jalosjos at wala pa sa 15 taong hinihingi para magawaran ng executive clemency ang isang bilanggo. (Lordeth Bonilla.)</body>
<link>http://www.philstar.com/Article.aspx?articleId=385462&amp;publicationSubCategoryId=92</link>
</article>
<article>
<title>Solon tiklo sa 20 bala</title>
<author>Ni Butch Quejada</author>
<date>
<month>February</month>
<day>18</day>
<year>2007</year>
</date>
<body>&amp;quot;No one is above the law.&amp;quot; Ito ang mapait na leksiyon na natutunan ng isang Mambabatas matapos siyang dakpin ng mga kagawad ng PNP-Aviation Security Group sa Ninoy Aquino International Airport (NAIA) dahil sa pagdadala ng bala. Sa ulat ni P/Senior Supt. Efren Labiang, hepe ng 1st Police Center for Aviation Security (PCAS) kay P/Senior Supt. Atilano Morada, director ng PNP-ASG, nakilala ang Mambabatas na si Laguna 4th Dist. Rep. Danton Bueser, residente ng Alaminos, Laguna, at may hawak ng Diplomatic Passport No. DP 005480. Nakumpiska mula kay Bueser ang 20 pirasong bala ng Cal.380 at isang magazine ng bala na walang laman. Dahil sa pangyayari ay hindi na nakaalis si Bueser na nakatakda sanang magtungo sa San Francisco, California noong Biyernes ng gabi lulan ng PAL flight PR 114. Ayon sa report, nakita ni Fernando Dantoni, X-ray operator na nakatalaga sa Final Security Checkpoint, ang imahe ng bala at magazine sa loob ng kulay blue-green na hand carried bag ni Bueser habang ito ay dumadaan sa X-ray machine. Ipinagbigay alam ni Dantoni ang kanyang nakita kay PO1 Eugenio Liwag Jr., at sa harap ng Mambabatas ay pinabuksan ang kanyang bagahe, at tumambad ang mga bala at magazine na nakapaloob sa isang pouch bag na kulay brown. Inamin naman umano ni Bueser na pag-aari niya ang mga bala at magazine at sinabing nakalimutan niyang tanggalin ito sa loob ng bag. Gayunman, ipinaliwanag ng mga awtoridad na mahigpit na ipinagbabawal ng batas sa sino man ang pagdadala ng bala sa loob ng airport &amp;quot;in any quantity or caliber.&amp;quot; Mahinahong sumama si Bueser sa tanggapan ng PNP-ASG upang maimbestigahan. Nabatid na hiniling ni Speaker Jose de Venecia at Cong. Prospero Pichay kay Chief PNP Oscar Calderon na i-release pansamantala si Bueser at ibigay sa kanilang custody. Tinawagan ni Gen. Calderon si Col. Morada at sinabing ibigay sa custody ni Speaker De Venecia si Bueser dahil siya naman ay miyembro ng Congress. Pumayag si Col. Morada na iturn-over si Rep. Bueser kay Rep. Pichay, subalit nilinaw ng Director ng PNP-ASG na itutuloy ang pagsasampa ng kaso laban kay Bueser dahil isang &amp;quot;lawful arrest&amp;quot; ang ginawa ng mga pulis.</body>
<link>http://www.philstar.com/Article.aspx?articleId=385596&amp;publicationSubCategoryId=92</link>
</article>
<article>
<title>Pulis bawal magsuot ng t shirt ng kandidato</title>
<author></author>
<date>
<month>February</month>
<day>18</day>
<year>2007</year>
</date>
<body>Binawalan kahapon ni PNP Chief Director Gen. Oscar Calderon ang mga pulis na magsuot ng t-shirt o anumang campaign materials gaya ng sombrero, posters, banners at iba pa na nagpapakita ng pagsuporta sa mga pulitikong tumatakbo sa iba&amp;acirc;€™t ibang elective post sa gobyerno. Iginiit na Calderon na kailangang walang anumang makitang bahid ng pamumulitika sa kanilang hanay dahil patuloy nilang pinaiiral ang pagiging &amp;acirc;€˜apolitical&amp;acirc;€™ ng pambansang pulisya. Kaugnay nito, sinabi ni Calderon na sinumang pulis na mahuhuli sa aktong nagsusuot ng mga t-shirt ng mga kandidato ay mahaharap sa kasong administratibo. Nabatid na ang memorandum na nagbabawal sa mga pulis na magsuot ng mga t-shirt ng mga kandidato ay ipakakalat ng liderato ng PNP sa lahat ng kanilang himpilan sa buong bansa. Nilinaw naman ng PNP Chief na hindi saklaw ng naturang direktiba ang kamag-anak ng mga pulis, kung saan ang tanging apektado lamang nito ay ang mga kawani ng nasabing organisasyon. Sa kasalukuyan ayon pa sa heneral ay patuloy ang kanilang panawagan sa mga pulis na huwag makisawsaw sa pulitika. (Joy Cantos)</body>
<link>http://www.philstar.com/Article.aspx?articleId=385609&amp;publicationSubCategoryId=92</link>
</article>
<article>
<title>Team Unity prinoklama na ni GMA</title>
<author></author>
<date>
<month>February</month>
<day>18</day>
<year>2007</year>
</date>
<body>CEBU CITY &amp;acirc;€” Pormal nang ipinakilala kahapon ni Pangulong Arroyo ang 12 kandidato sa pagka-senador na bumubuo ng kanyang Team (Together Everyone Achieves More) Unity sa kanilang proclamation rally sa lungsod na ito. Ang grand proclamation na tumagal lamang ng mahigit dalawang oras ay ginawa sa Cebu Coliseum at dinaluhan ng nasa 7,000 Cebuano. Isa-isang itinaas ni Arroyo ang kamay ng 12 na kinabibilangan nina Cesar Montano, Edgardo Angara, Joker Arroyo, Tito Sotto, Ralph Recto, Mike Defensor, Chavit Singson, Vicente Magsaysay, Prospero Pichay, Juan Miguel Zubiri, Teresa Aquino-Oreta, Tito Sotto at Sultan Kiram III. Maliban kina Montano at Sotto, walang artistang inimbitahan ang grupo na nauna nang nagpahayag na gagawin nilang simple ang proklamasyon. Sa kanyang talumpati, hiningi ni Pangulong Arroyo ang buong suporta ng Cebu para sa Team Unity na anya&amp;acirc;€™y kanyang inaasahang makakatuwang sa isinusulong niyang national agenda. Ang panalo anya ng Team Unity ang titiyak na ang mga biyaya ng pagsulong ng ekonomiya sa ilalim ng kanyang administrasyon ay hindi lang makakaabot sa Metro Manila kundi maging sa Cebu at iba pang lugar ng bansa. Sinabi pa ni Arroyo na mahalaga sa kanya ang Cebu kung saan niya ginawa ang panunumpa bilang Presidente ng bansa. Dito rin idinaos ang nakaraang 12th Asean Summit at ngayon ay ang proklamasyon ng Team Unity. Ang Cebu ang isa sa mga probinsiya sa Pilipinas na may pinakamaraming botante na mahigit sa 1 milyon. (Malou Escudero/Lilia Tolentino)</body>
<link>http://www.philstar.com/Article.aspx?articleId=385610&amp;publicationSubCategoryId=92</link>
</article>
<article>
<title>Cebuanos nakiisa kay Pichay</title>
<author></author>
<date>
<month>February</month>
<day>18</day>
<year>2007</year>
</date>
<body>CEBU CITY &amp;acirc;€” Pormal na inindorso ng malalaking multi-sectoral groups at kilalang personalidad sa Cebu ang kandidatura ni Team Unity senatorial candidate Prospero &amp;quot;Butch&amp;quot; Pichay, Jr. sa pagsisimula ng kaniyang kampanya para sa Senado sa naturang lalawigan. Sa pangunguna ng Alpha Sigma Omega Fraternity-Visayas, Kababayan Riders Association for a New Cultural Harmony and Order (Karancho), ang Cebu chapters ng Philippine Surfing Federation at National Chess Federation of the Philippnes, Cebu Rep. Antonio Cuenco, dating mambabatas Efren Herrera ng 6th district at kilalang negosyante at civic leader Atty. Jose Mari Lozada ng 2nd district, tiniyak nilang si Pichay ay magiging isang asset sa Senado dahil sa karanasan at kaalaman nito sa ekonomiya, kapaligiran, turismo at rural development. Naniniwala ang mga nabanggit na samahan na plataporma-de-gobyerno ng mambabatas at panukalang programa nito ay pakikinabangan ng maraming sektor upang maagapayan ang pamahalaan sa pagpapa-angat sa buhay ng mamamayang Pilipino. Sa isang press conference na dinaluhan ng local mediamen, inihayag naman ni Pichay na ang pangarap niyang pagbabago sa ikapagkakaroon ng kakayahan ng mga Pinoy na makalikha at makabuo ng mga produktong maaaring makipag-kompetensya sa buong mundo ang nagtulak upang mabuo ang &amp;quot;pro-pinoy&amp;quot; slogan nito. Naniniwala ang kongresista na ang pagkakaroon ng produktong Pinoy ay makapagpapatatag sa ekonomiya, makalilikha ng maraming trabaho, mag-aakyat ng karagdagang koleksyon sa buwis, magreresulta sa maraming proyektong pangkalusugan, edukasyon at imprastraktura. (Malou Escudero)</body>
<link>http://www.philstar.com/Article.aspx?articleId=385618&amp;publicationSubCategoryId=92</link>
</article>
<article>
<title>Kandidato pwede pang umatras hanggang Mayo 7</title>
<author></author>
<date>
<month>February</month>
<day>18</day>
<year>2007</year>
</date>
<body>Binigyan ng Commission on Elections (Comelec) ng hanggang Mayo 7, 2007 ang mga kandidato para mag-withdraw ng kanilang kandidatura sakaling magbago ang kanilang isip. Ilan sa posibilidad kung bakit iaatras ng isang kandidato ang kanilang pagtakbo ay dahil sa maaaring tingin nila ay hindi talaga sila mananalo, kawalan ng kakayahan na makapaglunsad ng maayos na kampanya at pagpapalit ng kandidato ng isang partido. Una nang umatras sa kanyang kandidatura si Leyte Gov. Jericho Petilla kamakalawa ng gabi at ipinalit si Cesar Montano ng Team Unity. Sinabi rin ni Abalos na marami pa ring mga partylist at mga kandidato ang nakatakdang madiskuwalipika sa oras na madesisyunan na ang mga &amp;quot;petition for disqualification&amp;quot; na isinampa ng ilang grupo. Kabilang na rito si Rep. Allan Peter Cayetano na naghain ng reklamo sa isa pang kandidato na si Jose Pepito Cayetano. (Danilo Garcia)</body>
<link>http://www.philstar.com/Article.aspx?articleId=385624&amp;publicationSubCategoryId=92</link>
</article>
<article>
<title>Non-appearance sa smoke emission maglalaho na</title>
<author></author>
<date>
<month>February</month>
<day>18</day>
<year>2007</year>
</date>
<body>Tuluyan nang maglalaho ang non-appearance sa smoke emission ng mga irerehistrong sasakyan sa Land Transportation Office (LTO) nationwide dahil na rin sa sinimulang PETC-ITF project ng ahensiya na may malaking tulong para magtagumpay ang implementasyon ng Clean Air Act ng pamahalaan. Ayon kay LTO Chief Reynaldo Berroya, matagumpay na napasimulan ng ahensiya ang Private Emission Testing Center-Information Technology Facility (PETC-ITF) sa pamamagitan ng LTO-IT provider, Stradcom Corp. at ng apat na accredited at authorized PETCs at kanilang Information Technology Providers (IT Providers) tulad ng ETCIT, Eurolink, OAXIS at RDMS. Nilinaw din ni Berroya na sa pamamagitan ng naturang programa, maglalaho na ang paglaganap ng mga pekeng Certificates of Emission Compliance (CECs) dahil naila-lock ng sistema ang CEC number sa mga accredited PETC para sa isang sas&amp;yuml;&amp;yuml;&amp;yuml;&amp;yuml;akyan lamang at wala ng mangya&amp;yuml;&amp;yuml;yari pang isang plaka para sa dalawang sasakyan. Takda ring magpalagay si Berroya ng mga web cameras sa lahat ng PETCs nationwide upang matiyak na walang magaganap na &amp;quot;non-appearance&amp;quot; sa mga nairerehistrong sasakyan kapag susuriin na ang usok ng tambutso. (Angie dela Cruz)</body>
<link>http://www.philstar.com/Article.aspx?articleId=385627&amp;publicationSubCategoryId=92</link>
</article>
<article>
<title>Pagpapalakas sa bgy. health centers giit ng AKSA</title>
<author></author>
<date>
<month>February</month>
<day>18</day>
<year>2007</year>
</date>
<body>Isinusulong ng grupong Aksyon Sambayanan (AKSA) ang ibayong pagpapalakas sa kakayahan ng mga barangay health center para mapangalagaan ang mga buntis. Ayon kay AKSA Secretary General Beth Angsioco, malaki ang maitutulong ng mga barangay health center upang mabawasan ang bilang ng mga kababaihang namamatay sa kumplikasyon ng pagdadalang-tao. Sa pamamagitan ng tamang impormasyon at pangangalaga ng mga bihasang personnel sa barangay health center, naniniwala si Angsioco na mababantayan ang kalagayan ng mga buntis. Sa ulat ng National Demographic and Health survey noong 2003, 51% ng kababaihang buntis ang walang impormasyon sa posibleng kumplikasyon ng pagdadalang-tao. May 57 porsiyento ng kababaihang buntis ang nagsasabing hindi nila alam kung saan pupunta kung makaranas ng kumplikasyon sa kanilang kalagayan. (Doris Franche)</body>
<link>http://www.philstar.com/Article.aspx?articleId=385629&amp;publicationSubCategoryId=92</link>
</article>
<article>
<title>Retake giit uli!</title>
<author></author>
<date>
<month>February</month>
<day>19</day>
<year>2007</year>
</date>
<body>Sa kabila ng pangako ng Malaca&amp;Atilde;&amp;plusmn;ang na iaapela nito ang desisyon ng US Commission on Graduates of Foreign Nursing School (CGFNS) na bawalan ang mga Filipino nurses na magtrabaho sa Amerika, inirekomenda ng Commission on Overseas Filipinos sa mga kumuha ng nursing exams noong June 2006 na mag-retake ng pagsusulit upang mabuo muli ang tiwala ng naturang bansa sa mga nurses na Pinoy. Ang kontrobersiyal na payo ng komisyon ay isinagawa habang nakatakdang iapela ng pamahalaan ang karapatan ng mahigit 17,000 Pinoy nurses na nakapasa sa 2006 Nursing Licensure Examination na ngayon ay pinagbabawalang makapag-trabaho sa Amerika. Sinabi kasi ng US Embassy na ang CGFNS decision ay hindi na mababago. Ayon sa Department of Foreign Affairs (DFA), mismong si Pangulong Arroyo ang nag-utos ng pagsumite ng apela ng Pilipinas sa pamahalaan ng Amerika upang hilingin ang pahintulot ng makapagtrabaho doon ang naturang bilang ng mga Pinoy nurses. Inihayag ng CGFNS noong Huwebes sa kanilang web site na ban sa Amerika at hindi nila papahintulutang makapagserbisyo roon ang naturang bilang ng mga Pinoy dahil umano sa nangyaring &amp;acirc;€œmassive cheating&amp;acirc;€ noong 2006 nursing licensure exam dito sa Pilipinas. Ayo pa sa CGFNS, hindi umano karapat-dapat na bigyan ng Visa Screen Certificate ang mga pumasa at nanumpang mga Pinoy nurses noong 2006 dahil kwestiyunable ang kredibilidad at maging ang kakayanan ng mga ito. Nabatid na bawat foreign nurses na nagbabalak magtrabaho sa Amerika ay kinakailangan munang magkaroon ng VisaScreen certificate mula sa CGFNS bago makapagtrabaho ang mga ito sa naturang bansa. &amp;acirc;€œThe integrity of foreign licensing systems ultimately affects the health and safety of patients in the United States, a primary consideration of CGFNS in its role of evaluating candidates under US Immigration Law,&amp;acirc;€ saad pa ng CGFNS sa kanilang web site.</body>
<link>http://www.philstar.com/Article.aspx?articleId=385767&amp;publicationSubCategoryId=92</link>
</article>
<article>
<title>Tulong ni GMA hingi sa Mindanao power deal</title>
<author></author>
<date>
<month>February</month>
<day>19</day>
<year>2007</year>
</date>
<body>Umapela na si Lanao del Norte Rep. Abdullah Dimaporo kay Pangulong Arroyo na utusan ang National Power Corp. (Napocor) na ibasura ang kontrata nito sa Lanao Hydro Development Corp. na pinangangambahang magreresulta sa mataas na presyo ng kuryente sa Mindanao. &amp;acirc;€œThey should scrap the contract, there is something sinister about it. Imagine NPC entering into a company called Lanao Hydro but nobody in Mindanao knew such firm exists,&amp;acirc;€ ani Dimaporo, miyembro ng House committee on energy. Sumama na sa mga tutol sa kontrata si Rep. Dimaporo at asawa nitong si Gov. Imelda Dimaporo. Nagbabala ang dalawa sa mga prospective investors ng Lanao Hydro na mag-ingat sa paglalagay nila ng puhunan sa Agus 3 project, gayundin ang mga foreign investors ay dapat na mag-ingat sa pagsuporta sa Lanao Hydro upang hindi masayang ang kanilang puhunan. Pinangangambahan na tumaas sa 100 porsiyento ang presyo ng kuryente sa Mindanao kapag natuloy ang kontrata. Kung patuloy aniyang tatanggi ang NPC na kanselahin ang kontrata at dapat naman itong imbestigahan ng Office of the Ombudsman o ng Office of the Government Counsel. (Malou Escudero)</body>
<link>http://www.philstar.com/Article.aspx?articleId=385768&amp;publicationSubCategoryId=92</link>
</article>
<article>
<title>Kandidatong &amp;acirc;€˜maglalagay&amp;acirc;€™ sa NPA &amp;acirc;€˜wag iboto &amp;acirc;€“ AFP</title>
<author></author>
<date>
<month>February</month>
<day>19</day>
<year>2007</year>
</date>
<body>Hindi umano dapat iboto ang mga kandidatong magbabayad ng Permit to Campaign (PTC) fees sa mga rebeldeng New People&amp;acirc;€™s Army (NPA). Ayon kay Army Southern Luzon Command (AFP-SOLCOM) Chief Lt. Gen. Alexander Yano, isang pagsuporta sa rebelyon ang pagbabayad ng PTC fee sa hanay ng mga rebeldeng komunista sa bansa. Nabatid na sumisingil ng PTC fee ang mga rebelde sa mga kandidato at kung hindi umano ay kikidnapin ang mga ito o di kaya naman ay isasabotahe ang pangangampanya sa mga balwarteng teritoryo ng komunistang grupo. Ayon kay Yano, isa sa mga indikasyon na nagbayad ng PTC fee ang mga pulitiko ay hindi sinisira ng mga rebelde ang kanilang mga posters sa mga lugar na pinamumugaran ng mga ito habang ang sa mga kalaban ay wala kang makikita, hinaharass ang mga nagdidikit at ang mga nakakalusot naman ay winawasak. Kaugnay nito, muling hinikayat ng opisyal ang mga kandidato na huwag pasindak sa pananakot ng mga rebelde dahilan handa ang militar na bigyan ang mga ito ng proteksyon. Aniya, dapat umanong isipin ng mga pulitiko na kapag sinuportahan nila ang komunismo ay mistulang sila na rin ang nagkakanlong sa terorismong inihahasik ng mga rebelde. (Joy Cantos)</body>
<link>http://www.philstar.com/Article.aspx?articleId=385779&amp;publicationSubCategoryId=92</link>
</article>
<article>
<title>Senatoriables dumagsa sa bahay ni Do&amp;Atilde;&amp;plusmn;a Mary</title>
<author></author>
<date>
<month>February</month>
<day>19</day>
<year>2007</year>
</date>
<body>Dinagsa ng mga kandidato ang bahay ni Do&amp;Atilde;&amp;plusmn;a Mary Ejercito para hingiin ang pag-endorso ni dating pangulong Joseph Estrada na bumisita kahapon ng umaga sa inang maysakit. Dumating Si Estrada sa bahay ng ina sa #8 Kennedy st. sa North Greenhills dakong 10:25 ng umaga sakay ng chopper galing sa kanyang resthouse sa Tanay, Rizal matapos payagan ng Sandiganbayan. Ilang sandali pa ay dumating na si Sen. Panfilo Lacson kung saan nagkaroon ito ng mahabang pag-uusap sa dating pangulo. Matatandaang nagkaroon ng away ang dalawa matapos na tumakbo si Lacson sa pagka-presidente noong 2004 elections at nilabanan ang namayapang si Fernando Poe Jr. na matalik na kaibigan ni Estrada. Dumating din sina Sonia Roco, Nikki Coseteng, John Osme&amp;Atilde;&amp;plusmn;a at Aquilino &amp;acirc;€œKoko&amp;acirc;€ Pimentel. Namataan din sa nasabing bahay ang ama ng nakapiit na si Navy Lt. SG Antonio Trillanes III, Sen. Franklin Drilon, Serge Osme&amp;Atilde;&amp;plusmn;a, Sen. Alfredo Lim, Ernesto Maceda at San Juan Rep. Ronaldo Zamora. Si Erap ay binigyan lang ng Sandiganbayan hanggang alas-5 ng hapon. (Edwin Balasa)</body>
<link>http://www.philstar.com/Article.aspx?articleId=385780&amp;publicationSubCategoryId=92</link>
</article>
<article>
<title>Revamp sa BJMP iginiit</title>
<author></author>
<date>
<month>February</month>
<day>19</day>
<year>2007</year>
</date>
<body>Dahil sa nadiskubreng umano&amp;acirc;€™y shabu tiangge sa loob ng Quezon City Jail, iginiit kahapon ng ilang kongresista sa Interior and Local Government (DILG) na magkaroon ng balasahan sa Bureau of Jail Management and Penology (BJMP). Ayon kay Iloilo Rep. Janette Garin, dapat mahinto ang pagpupuslit ng droga sa loob ng bilangguan at matigil ang pagbibigay ng special treatment sa mga bilangguang kontrolado ng BJMP, sa mga maimpluwensiyang bilanggo katulad ni dating National Bureau of Investigation (NBI) agent Martin Soriano. Nais din ni Rep. Ga rin na ipatawag ng House committees on dangerous drugs at public order and safety si BJMP officer-in-charge C/Supt. Clarito Jover para linawin ang ulat na may nahuling 147 sachets ng shabu sa QC Jail. &amp;acirc;€œThis matter should be thoroughly investigated and persons responsible should be penalized. A shabu tiangge cannot exist without the connivance of a group to protect it. The BJMP should be revamped and examined not only in QC but all throughout the country as abuses like illegal but temporary release of prisoners is being tolerated,&amp;acirc;€ ani Garin. (Malou Escudero)</body>
<link>http://www.philstar.com/Article.aspx?articleId=385788&amp;publicationSubCategoryId=92</link>
</article>
<article>
<title>Pasaway na partylist, alisin</title>
<author></author>
<date>
<month>February</month>
<day>19</day>
<year>2007</year>
</date>
<body>Nais ng isang progressive partylist group sa Commission on Elections (Comelec) na imbestigahan ang tatlong party-list organizations na inakusahang nasa likod ng pamamaslang sa tatlo katao sa Nueva Ecija. Ayon kay Aksyon Sambayanan president Timoteo &amp;acirc;€˜Boy&amp;acirc;€™ Aranjuez, sa ilalim ng Republic Act 7941 o Party-List System Act maaari nitong siyasatin ang reklamo laban sa anumang mga party-list groups at tuluyan alisin sakaling mapatunayan na may kinalaman sa anumang krimen. Nabatid na pinapa-disqualify sa Comelec ang mga partylists na Bayan Muna, Gabriela at Anakpawis maging ang kanilang mga kinatawan na sina Satur Ocampo, Teddy Casino, Rafael Mariano, Liza Maza at Crispin Beltran matapos akusahan ng mga biyuda ng dalawang Akbayan volunteers na nakikipagsabwatan umano ang tatlong partylist group sa New People&amp;acirc;€™s Army sa pamamaslang sa kanilang mga asawa. Iginiit ng AKSA na hindi lamang mga nuisance candidate ang dapat na alisin sa listahan ng Comelec kundi maging ang mga partylist na nangunguna sa pagsasagawa ng karahasan. (Doris Franche)</body>
<link>http://www.philstar.com/Article.aspx?articleId=385791&amp;publicationSubCategoryId=92</link>
</article>
<article>
<title>Mga kandidato ng administrasyon mas madaling makakuha ng pondo</title>
<author></author>
<date>
<month>February</month>
<day>19</day>
<year>2007</year>
</date>
<body>DAVAO CITY - Sa kabila ng ulat na nauubos na ang pondo ng mga kandidato ng oposisyon, ipinagmalaki naman kahapon ng ilang kandidato ng Team Unity na mas sumusuporta at nagbibigay ng pondo ang mga negosyante sa mga kandidato ng administrasyon. Sa isang panayam kay Sen. Ralph Recto, sinabi nito na bagaman at patuloy pa ring nangangalap ng pondo ang mga kandidato ng administrasyon, mas madali naman silang nakakakuha ng suporta mula sa mga negosyante. Sinabi pa nito na unang nagbigay sa kanya ng suporta ang kanyang mga kamag-anak mula sa Batangas at wala siyang balak na galawin ang kanyang assets para ipangtustos sa pangangampanya. Hindi rin aniya dapat mangutang ang isang kandidato at mas dapat humingi ng tulong sa mga miyembro ng pamilya at sa partido. Kalimitang naghahati ang partido at kandidato sa gastos sa mga ads kaya mas nakakalamang sila sa mga independent candidates o kandidatong walang partido. (Malou Escudero)</body>
<link>http://www.philstar.com/Article.aspx?articleId=385794&amp;publicationSubCategoryId=92</link>
</article>
<article>
<title>Solon todas sa car crash</title>
<author>Nina Malou Escudero at Ryan Crhistian Sta. Ana</author>
<date>
<month>February</month>
<day>20</day>
<year>2007</year>
</date>
<body>Nagluksa ang mababang kapulungan ng Kongreso sa pagbubukas ng dalawang araw na special session nito kahapon nang ibalita ni Speaker Jose de Venecia ang pagkamatay ni Valenzuela Rep. Antonio Serapio, 69, dahil sa isang aksidente. Sinabi ni de Venecia na pabalik si Serapio sa Maynila mula sa Nueva Ecija para dumalo sa sesyon nang maganap ang aksidente kahapon ng umaga. Sinabi sa ulat ng pulisya na binabagtas ng kotse ni Serapio ang kahabaan ng Gapan-Olongapo Road sa bayan ng Cabiao ng naturang lalawigan nang ma bangga ito sa kasalubong na isang pampasaherong bus ng kumpanyang Sierra Mad re. Sinasabing nawalan ng kontrol sa manibela si Serapio, nagpaekis-ekis ang minamaneho niyang Honda CR-V hanggang sa lumihis ito sa kabilang lane at bumangga sa bus. Hindi pa matukoy ang iba pang detalye sa aksidente pero hinihinala ng tanggapan ni Nueva Ecija Police Se nior Supt. Allen Bantolo na inatake sa puso ang mambabatas habang nagmamaneho na dahilan para mawalan ito ng di reksyon sa pagmamaneho. Naisugod siya sa Cabanatuan City Doctor&amp;acirc;€™s Hospital pero doon na siya binawian ng buhay. Sa Kongreso, si de Venecia ang namuno sa sesyon na dinaluhan ng 170 kongresista at inaasahan tatalakayin dito ang 27 nabimbing mga panukalang-batas na kinabibilangan ng hinggil sa terorismo.</body>
<link>http://www.philstar.com/Article.aspx?articleId=385923&amp;publicationSubCategoryId=92</link>
</article>
<article>
<title>Editor-in-Chief inutas!</title>
<author></author>
<date>
<month>February</month>
<day>20</day>
<year>2007</year>
</date>
<body>Isang editor-in-chief ng isang local na pahayagan sa Mindanao ang pinagbabaril at napatay ng di pa nakikilalang salarin kahapon ng umaga. Sinasabi ng National Union of Journalist of the Philippines, na sa pagkamatay ng biktimang si Hernani Pastolero Sr. , umaabot na ngayon sa 49 ang bilang ng mga mamamahayag na pinatay mula noong taong 2001. Sinabi ni Autonomous Region for Muslim Mindanao Police Director Joel Goltiao na nag-eehersisyo si Pastolero, 64, sa likod ng bahay nito sa Barangay Bulalo, Sultan Kudarat, Shariff Kabunsuan nang lapitan at pagbabarilin ng salarin na hinihinalang hired killer. Dalawang tama ng bala sa ulo ang kumitil sa buhay ni Pastolero na isang radio journalist at editor-in-chief ng Lightning Courier Weekly na kanya ring pag-aari. Nagtrabaho rin siyang editor sa iba pang mga lingguhang pahayagan bago niya binuksan ang Courier. Naganap ang pagpatay kay Pastolero sa kalagitnaan ng pagsisiyasat ng United Nations sa mga nakakaalarmang extra-judicial killing sa Pilipinas na karamihan ng mga biktima ay mga ma ka-Kaliwang aktibista at mga mamamahayag. Ilang testigo ang nagsabi sa pulisya na tinatayang nasa 20 anyos pataas ang edad ng suspek na parang walang anumang nangyari na naglakad palayo sa pinangyarihan ng krimen. (Joy Cantos)</body>
<link>http://www.philstar.com/Article.aspx?articleId=385936&amp;publicationSubCategoryId=92</link>
</article>
<article>
<title>Cayetano, dayuhan daw</title>
<author></author>
<date>
<month>February</month>
<day>20</day>
<year>2007</year>
</date>
<body>Nalalagay sa alanganin ang kandidatura ni Taguig-Pateros Rep. Allan Peter Cayetano sa pagka-senador kung mapapatunayang isa siyang dayuhan. Ipinahiwatig kahapon ni Justice Secretary Raul Gonzalez na hindi isang tunay na Pilipino si Cayetano batay sa Alien Certificate of Registration ng mambabatas noong 1992. Nagmula umano ang record ni Cayetano sa Bureau of Immigration. Sinabi ni Gonzalez na, habang inaalam ng kanyang tanggapan ang tunay na pagkatao ni Cayetano, ipaparating niya ito sa Commission on Elections para ito ang humusga kung pwedeng kumandidatong senador si Cayetano. (Grace dela Cruz)</body>
<link>http://www.philstar.com/Article.aspx?articleId=385937&amp;publicationSubCategoryId=92</link>
</article>
<article>
<title>Pagbasa ng sakdal laban kay Leviste ipinagpaliban</title>
<author></author>
<date>
<month>February</month>
<day>20</day>
<year>2007</year>
</date>
<body>Ipinagpaliban kahapon ng Makati Regional Trial Court (RTC) ang pagbasa ng sakdal laban kay dating Batangas Governor Antonio Leviste kaugnay ng umano&amp;acirc;€™y pagpatay sa kanyang kanang kamay na si Rafael Delas Alas noong nakaraang buwan. Ang motion for deferment of proceedings ay isinumite ng kampo ni Leviste upang mapag-aralan ng husto ng kanyang mga abugado ang nasabing kaso. Binigyan naman ang mga abugado ni Leviste ng hanggang 30 araw para mapag-aralan ang kaso. Ang mosyon ay pinagbigyan naman ni Judge Elmo Alameda ng Makati RTC Branch 150, at binigyan nito ang kampo ni Leviste ng hanggang 30 araw upang mapag-aralan ang kaso. (Edwin Balasa)</body>
<link>http://www.philstar.com/Article.aspx?articleId=385947&amp;publicationSubCategoryId=92</link>
</article>
<article>
<title>Bitay sa Pinay kinansela</title>
<author></author>
<date>
<month>February</month>
<day>20</day>
<year>2007</year>
</date>
<body>Pansamantalang kinansela kamakalawa ng isang korte sa Kuwait ang pagbitay sa 33-anyos na Pilipinang domestic helper na si Marilou Ronario kaugnay ng kaso niyang pagpaslang sa kanyang among babae noong Setyembre 2005. Sinasabi sa isang ulat mula sa embahada ng Pilipinas sa Kuwait na binigyan si Ranario ng pagkakataon na umapela sa Court of Appeals ng naturang bansa o makabayad ng blood money sa pamilya ng biktima. Ayon sa mga opisyal ng embahada, may tagubilin si Pangulong Gloria Macapagal-Arroyo na umapela sa korte kahit pa magbayad ng blood money para lang maisalba ang buhay ni Ronario. (Rose Tamayo)</body>
<link>http://www.philstar.com/Article.aspx?articleId=385948&amp;publicationSubCategoryId=92</link>
</article>
<article>
<title>Pichay ikakampanya</title>
<author></author>
<date>
<month>February</month>
<day>20</day>
<year>2007</year>
</date>
<body>Ikakampanya ng iba&amp;acirc;€™t ibang grupong pang-relihiyon, magsasaka, mangingisda, transport sector, at mga katutubo si Team Unity senatorial candidate Prospero &amp;quot;Butch&amp;quot; Pichay para matiyak na mailuluklok siya sa Senado at magkaroon ng kinatawan sa mataas na kapulungan ang Mindanao. Maging si Davao City Mayor Rodrigo Duterte ay personal na nanawagan sa kanyang mga nasasakupan na suportahan ang kandidatura ni Pichay na anya&amp;acirc;€™y isang taong maprinsipyo at may paninindigan. Nagpahayag din si Surigao del Sur Vice Governor Librado Navarro ng suporta kay Pichay na ayon sa kanya ay maraming beses nang pinatunayan ang kagalingan bilang mambabatas na napatunayan sa mga maraming panukalang-batas na itinaguyod nito tulad ng sa imprastruktura, pangkabuhayan, paglikha ng trabaho at sa palakasan.</body>
<link>http://www.philstar.com/Article.aspx?articleId=385957&amp;publicationSubCategoryId=92</link>
</article>
<article>
<title>Farm bill giit ni Loren</title>
<author></author>
<date>
<month>February</month>
<day>20</day>
<year>2007</year>
</date>
<body>Iginiit kahapon ni opposition senatorial candidate Loren Legarda ang kahalagahan ng panukalang batas para magkaroon ang mga magsasaka ng farm supplies tulad ng seedlings at fertilizers na hindi naman sila mababaon sa utang. Sinabi ni Sen. Legarda, senatorial bet ng Genuine Opposition (GO), bagama&amp;acirc;€™t mayroong support fund dati ang mga magsasaka, ang karamihan sa kanila ay napipilitang mangutang ng napakataas ang interes mula sa mga usurero. (Rudy Andal)</body>
<link>http://www.philstar.com/Article.aspx?articleId=385958&amp;publicationSubCategoryId=92</link>
</article>
<article>
<title>Paratang sa GM rice itinanggi</title>
<author></author>
<date>
<month>February</month>
<day>20</day>
<year>2007</year>
</date>
<body>Mariing pinabulaanan kahapon ng National Food Authority ang akusasyon ng grupong Greenpeace na walang ginagawa ang NFA para tanggalin sa mga tindahan at pamilihan ang mga bigas na hinihinalang genetically-engineered tulad ng tinatawag na Uncle Sam Texas Long Grain. Sinabi ni NFA Administrator Jessus Navarro na noon pang Disyembre sila nagpatulong sa Bureau of Plant Industry para suriin ang naturang klase ng bigas. Sinabi pa ni Navarro na hindi basta makukumpiska ng NFA ang naturang mga bigas kung hindi muna ito susuriin ng BPI. (Angie dela Cruz)</body>
<link>http://www.philstar.com/Article.aspx?articleId=385959&amp;publicationSubCategoryId=92</link>
</article>
<article>
<title>Bakit si Davide?</title>
<author></author>
<date>
<month>February</month>
<day>20</day>
<year>2007</year>
</date>
<body>Inatasan kahapon ng Supreme Court ang Malakanyang na ipaliwanag kung bakit si dating Chief Justice Hilario Davide Jr. ang hinirang na permanenteng kinatawan ng Pilipinas sa United Nations sa kabila ng edad nito. Binigyan ng Mataas na Hukuman ang Malakanyang ng 10 araw para sagutin ang petisyon ng abogadong si Allan Paguia na humihiling na pigilin ang pag-upo ni Davide sa UN dahil overage na ito at labag sa batas. Pero, ayon kay Presidential Legal Counsel Sergio Apostol, isang political appointee si Davide at walang limitasyon sa edad sa ilalim ng Foreign Service Act. (Grace dela Cruz at Lilia Tolentino)</body>
<link>http://www.philstar.com/Article.aspx?articleId=385960&amp;publicationSubCategoryId=92</link>
</article>
<article>
<title>Hepe ng &amp;quot;Usig&amp;quot; pinalitan</title>
<author></author>
<date>
<month>February</month>
<day>20</day>
<year>2007</year>
</date>
<body>Nagtalaga kahapon si Pangulong Gloria Macapagal-Arroyo ng bagong hepe ng Task Force Usig na nagsisiyasat sa serye ng mga pagpaslang sa mga mamamahayag at maka-Kaliwang aktibista. Epektibo kahapon ang pagtatalaga kay Director Geary Barias ng Director for Investigative and Detection Management kapalit ni Deputy Director Avelino Razon. Ginawa ng Pangulo ang hakbang kasabay ng hiwalay na imbestigasyon ng United Nations High Commission on Human Rights sa naturang mga pamamaslang. (Joy Cantos)</body>
<link>http://www.philstar.com/Article.aspx?articleId=385961&amp;publicationSubCategoryId=92</link>
</article>
<article>
<title>Bilang na ang araw</title>
<author></author>
<date>
<month>February</month>
<day>20</day>
<year>2007</year>
</date>
<body>Bilang na ang araw ng dalawang top Jemaah Islamiyah (JI) bombers na utak sa Bali bombing sa Indonesia noong 2002 sa kabila ng pagkakanlong sa mga ito ng mga bandidong Abu Sayyaf sa Sulu dahilan malapit na ang mga itong mabitag ng tropa ng militar. Ito ang kumpiyansang tinuran kahapon ni Armed Forces Chief of Staff Chief Gen. Hermogenes Esperon Jr matapos na mamataan ng mga asset ng militar si JI terrorist Umar Patek na kasamahan ni Dulmatin. Sinabi ni Esperon na tiwala siyang hindi pa nakakatakas sa Sulu si Patek matapos itong maispatan ng kanilang mga asset sa kaniyang pinagtataguan sa lalawigan. Sina Patek at Dulmatin ay kapwa itinuturong mastermind sa 2002 Bali bombings sa Indonesia na kumitil ng buhay ng mahigit 200 katao. (Joy Cantos)</body>
<link>http://www.philstar.com/Article.aspx?articleId=385962&amp;publicationSubCategoryId=92</link>
</article>
<article>
<title>Jueteng money umariba na!</title>
<author></author>
<date>
<month>February</month>
<day>21</day>
<year>2007</year>
</date>
<body>Tatlong kongresista at alkalde ang ibinulgar ng bantog na news program na Bandila ng ABS-CBN na nakikinabang umano sa jueteng sa Albay para sa kanilang political campaign kaugnay sa halalan sa Mayo. Ayon sa isang whistle blower na ayaw magpabanggit ng pangalan, mahigit sa P300,000 kada buwan ang take sa jueteng nina 1st district Rep. Edcel Lagman, Presidential Chief of Staff Joey Salceda na dating kinatawan ng ikatlong distrito ng Albay, 2nd district Albay Rep. Carlos Imperial, at isa pang alkalde sa nasabing probinsya. &amp;quot;Hindi ako naniniwalang walang alam ang mga opisyal sa operation ng jueteng sa kani-kanilang lugar dahil hindi makakapag-operate ang mga operator kung walang blessing ng mga pulitiko,&amp;quot; sabi ng whistle blower. Binanggit din sa expose ang mga bayan ng Polangi, Legaspi at Tabaco. Isa pang source na humiling ng anonymity ang nagsabing sa munisipalidad ng Sto. Domingo sa Albay, ang bolahan ng jueteng ay sa harap mismo ng munisipyo at simbahan ginagawa. &amp;quot;Ang aming mga opisyal ay lantaran ang ginagawang pagkunsinti sa mga operators, kaya wala kaming magagawa ukol dito,&amp;quot; anang source. Samantala, itinanggi naman ng mga kongresista na nakikinabang sila sa jueteng sa Albay. Sa isang panayam sa telepono, sinabi ni Salceda na walang katotohanan ang ulat na nakikisawsaw siya sa operasyon ng jueteng pero aminado ito na may jueteng sa Albay, bagaman at hindi niya pinakikialaman. Sa isang press statement, sinabi naman ni Lagman na &amp;quot;unfortunately warranted&amp;quot; ang ibinalita sa ABS-CBN at malisyoso ang akusasyon laban sa kanya. Simula anya noong 1987 nang kumandidato siyang kongresista ay nilabanan na niya ang jueteng sa kaniyang distrito. Hindi naman mahagilap si Imperial, 77-anyos na bihira nang dumalo sa mga sesyon sa Kongreso. Nagpalabas naman ang Catholic Bishops Conference of the Philippines (CBCP) ng &amp;quot;Ten Commandments&amp;quot; na ipinakalat sa mga simbahan sa buong bansa. Ayon sa CBCP, dapat hindi suportahan ng mga mananampalataya ang sinumang kandidato na kumukunsinti at may kinalaman sa jueteng. (Malou Escudero)</body>
<link>http://www.philstar.com/Article.aspx?articleId=386099&amp;publicationSubCategoryId=92</link>
</article>
<article>
<title>Asukal vs diabetes nadiskubre</title>
<author></author>
<date>
<month>February</month>
<day>21</day>
<year>2007</year>
</date>
<body>Isang uri ng asukal na kontra sa sakit na diabetes ang natuklasan sa bansa. Ayon kay Philippine Coconut Authority (PCA) Administrator Oscar G. Garin, ang naturang kakaibang uri ng asukal ay mula sa sabaw ng buko na maaring magamit ng kahit sinumang indibidwal na may diabetes. Anya, base sa pag-aaral ni Dr. Trinidad P. Trinidad, scientist II ng Food and Nutrition and Research Institute Department ng Department of Science and Technology (DOST), ang &amp;acirc;€˜glycemic index&amp;acirc;€™ ng asukal ay nagtataglay ng GI 35 na ligtas umano sa katawan ng tao. Ang GI anya ay tugon ng glucose sa mga pagkain na may kaugnayan sa itinakdang glucose solution. Mas mababang GI na pagkain, mas nakakatulong sa pagkontrol ng pangangalaga sa diabetes mellitus at nagpapakita ng mababang LDL cholestrol. Malaking tulong din umano ito sa pangangalaga ng bigat ng timbang ng bawat tao na nagreresulta ng pag-iwas sa sobrang taba, overweight o obesity. Ipinaliwanag pa ni Garin na ang coconut sugar ay nakukuha sa pamamagitan ng masusing pagpapakulo nito bago palalamigin at hayaang maging solid. Dahil dito maliban sa nakukuhang sabaw ng buko, kapag pinakuluan ito ay magiging lambanog at kapag isinailalim sa preparasyon ng &amp;acirc;€˜fermentation&amp;acirc;€™ ay magiging suka. Sakali namang lutuin, ito&amp;acirc;€™y magiging asukal. (Angie dela Cruz)</body>
<link>http://www.philstar.com/Article.aspx?articleId=386110&amp;publicationSubCategoryId=92</link>
</article>
<article>
<title>Permit to Win bagong modus ng NPA sa eleksiyon</title>
<author></author>
<date>
<month>February</month>
<day>21</day>
<year>2007</year>
</date>
<body>Kung dati ay merong tinatawag na Permit to Campaign na ipinapatupad ang mga rebeldeng komunistang New People&amp;acirc;€™s Army para sa mga kandidato sa halalan na mangangampanya sa kanilang balwarte, ngayon naman ay Permit-to-Win (PTW) ang bagong gimik ng NPA. Ito ang ibinunyag kahapon sa isang media forum sa Camp Crame ni Deputy Director General Antonio Billones na nagsabing sa PTW, ililigpit ng NPA ang makakalaban ng sinumang kandidato na magbabayad sa kanila ng tamang halaga. Umiiral umano ito ngayon sa mga lugar na maimpluwensya ang NPA. Ikinakampanya pa ng mga rebelde ang mga tiwaling pulitikong nagbayad sa kanila para sa PTW. (Joy Cantos)</body>
<link>http://www.philstar.com/Article.aspx?articleId=386116&amp;publicationSubCategoryId=92</link>
</article>
<article>
<title>Goma ginawang adviser ni JDV</title>
<author></author>
<date>
<month>February</month>
<day>21</day>
<year>2007</year>
</date>
<body>Bigo man si Richard Gomez na mapabilang sa Team Unity ng administrasyon at Genuine Opposition (GO) ng oposisyon, nakisimpatya naman sa kanya si House Speaker Jose de Venecia Jr. matapos siyang italaga kahapon bilang special adviser/consultant ng House committee on dangerous drugs. Naniniwala si de Venecia na makakatulong si Gomez sa kampanya ng gobyerno sa paglaban sa illegal na droga dahil sa karanasan nito sa grupong Ma mamayang Ayaw sa Droga (MAD). &amp;quot;I am happy to announce to the people the appointment by the House committee on dangerous drugs in the battle against dangerous drugs and narcotics of Richard Gomez who has been in the forefront of the anti-drugs drive in the Philippines and for his constant activities against illegal drugs,&amp;quot; ani JDV. Nilinaw ni de Vene cia na walang kinalaman sa politika ang pagka katalaga ni Gomez at wala rin aniyang makukuhang suweldo si Gomez. &amp;quot;May advocacy really is to fight illegal drugs,&amp;quot; pahayag naman ni Gomez matapos tangga pin ang kanyang appointment. (Malou Escudero)</body>
<link>http://www.philstar.com/Article.aspx?articleId=386122&amp;publicationSubCategoryId=92</link>
</article>
<article>
<title>Team Unity duda sa &amp;acirc;€˜Erap boys&amp;acirc;€™</title>
<author></author>
<date>
<month>February</month>
<day>21</day>
<year>2007</year>
</date>
<body>Ilang kandidato sa Team Unity ng administrasyong Arroyo ang nagdududa sa katapatan ng ilang mga taong nangangasiwa sa kanilang kampanya sa eleksyon na pawang mga dating kapanalig ng napatalsik na Pangulong Estrada. Ayon sa isang impormante mula sa Lakas-CMD, kinukuwestyon ng ilang kandidato ng Team ang pagkakakuha sa mga da ting tauhan ni Estrada para sa kanilang kampanya. &amp;quot;Kami ang nagtanim, kami ang nagsaing, tapos, iba ang kumain,&amp;quot; sabi ng impormante. Nangangamba rin umano ang mga kandidato ng administrasyon na isabotahe sila ng mga dating Erap boys. Hindi nagbanggit ng pangalan ang impormante pero matatandaang kinuhang campaign manager ng Team si Reli German na campaign manager din ni Estrada sa halalan noong 1988. Deputy naman ni German ang isa pang dating bata ni Estrada na si Ike Gutierrez. (Malou Escudero)</body>
<link>http://www.philstar.com/Article.aspx?articleId=386127&amp;publicationSubCategoryId=92</link>
</article>
<article>
<title>JV sisibakin, &amp;acirc;€˜di epektib na campaign manager</title>
<author></author>
<date>
<month>February</month>
<day>21</day>
<year>2007</year>
</date>
<body>Hindi umano epektibo bilang campaign manager ng Genuine Opposition (GO) si re-electionist San Juan Mayor Joseph Victor Ejercito kaya aalisin na ito sa puwesto. Ayon sa mapagkakatiwalaang source, hanggang sa katapusan na lamang ng buwang ito magiging campaign manager ng GO si Mayor JV. Posibleng ipalit sa kanya si dating Sen. Ernesto Maceda o sinuman mula sa GO executive committee. &amp;quot;Ang kailangan ng GO ay isang campaign manager na mayroong appeal sa masa at kilala ng taumbayan para maging epektibo campaign manager ng oposisyon,&amp;quot; wika pa ng source. (Rudy Andal)</body>
<link>http://www.philstar.com/Article.aspx?articleId=386130&amp;publicationSubCategoryId=92</link>
</article>
<article>
<title>9 probinsiya nasa AOC</title>
<author></author>
<date>
<month>February</month>
<day>21</day>
<year>2007</year>
</date>
<body>Siyam na lalawigang kinabibilangan ng Cagayan, Isabela, Abra, Nueva Ecija, Masbate, Western Samar, Lanao del Sur, at Basilan ang isinailalim ng Philippine National Police (PNP) sa &amp;quot;Areas of Concern&amp;quot; kaugnay ng halalan sa Mayo 14. Sinabi kahapon ni PNP Spokesman Samuel Pagdilao na isinagawa nila ang hakbang dahil sa naturang mga lugar nagkalat ang mga rebeldeng New People&amp;acirc;€™s Army, Abu Sayyaf at ibang armadong grupo. Bukod dito, madalas na magdanak ang dugo sa mainitang labanan ng magkakalabang partido tuwing may halalan sa naturang mga lugar kaya magdadagdag dito ng mga pulis para sawatain ang anumang karahasan at pananabotahe sa halalan. (Joy Cantos)</body>
<link>http://www.philstar.com/Article.aspx?articleId=386132&amp;publicationSubCategoryId=92</link>
</article>
<article>
<title>Mike A. nag-libel ulit</title>
<author></author>
<date>
<month>February</month>
<day>21</day>
<year>2007</year>
</date>
<body>Panibagong kasong libelo ang isinampa ni First Gentleman Mike Arroyo laban sa isang repor ter, mga editor at publisher ng Philippine Daily Inquirer dahil sa isang istoryang nag-akusa sa kanya ng pamimili ng boto at iba pang illegal na gawain para sa eleksiyon ng Pangulo sa Marawi noong 2004. Humihingi si Arroyo ng P11 milyong danyos perwisyos at pambayad sa abugado mula sa kanyang mga inihabla na kinabibilangan ng reporter na si Fe Zamora; news editor Artemio Engrancia Jr.,; associate editor for readership Rosario Garcellano; associate editor Abelardo Ulanday ; managing editor Jose Ma. Nolasco; editor-in-chief Letty Jimenez-Magsanoc; at publisher Isagani Yambot. Inirereklamo ni Arroyo ang isang artikulo sa Inquirer na nagpapasinungaling sa nauna niyang pagkakaila na nagdala siya sa Marawi City ng P500 milyon para suhulan ang mga local na opisyal doon. Ni hindi anya hiningi ng Inquirer ang kan yang panig. (Lilia Tolenti no)</body>
<link>http://www.philstar.com/Article.aspx?articleId=386133&amp;publicationSubCategoryId=92</link>
</article>
<article>
<title>Sa jueteng fund: DILG, PNP mananagot</title>
<author></author>
<date>
<month>February</month>
<day>22</day>
<year>2007</year>
</date>
<body>Itinuro ng Palasyo ang Department of Interior and Local Government (DILG) at Philippine National Police (PNP) na siyang mananagot sakaling mapatunayan ang alegasyon na patuloy na namamayagpag ang jueteng sa Albay at nakikinabang dito ang ilang pulitikong kandidato. Ayon kay Executive Secretary Eduardo Ermita, hindi papayag ang Palasyo na gamitin ang pera sa jueteng para sa kanilang kampanya. &amp;quot;Nagpapatuloy ang kampanya ng gobyerno laban sa jueteng. Ang PNP at DILG ang siyang mananagot dito&amp;quot;, sabi ni Ermita. Kasabay nito, hinamon ni PNP spokesman Samuel Pagdilao ang whistleblower na lumantad at makipagtulungan sa pulisya sa imbestigasyon laban sa naturang illegal numbers game. Batay sa pagbubunyag ng whistleblower, P300,000 kada buwan ang nakukuha sa jueteng nina 1st district Rep. Edcel Lagman, Presidential Chief of Staff Joey Salceda na dating kinatawan ng 3rd district ng Albay, 2nd district Albay Rep. Carlos Imperial at isa pang mayor ng nasabing probinsiya. Binanggit din sa ex pose ang mga bayan ng Polangi, Legaspi at Tabaco na sinasabing talamak ang operasyon ng jueteng. Sa panig ni PNP Anti-Illegal Gambling Task Force chief P/Director Edgardo Doromal, sinabi nito na hinihintay pa nila ang report ni Police Regional Office (PRO)5 Director Ricardo Padilla alinsunod sa pinaiiral na one-three-two strike policy ng PNP. Subalit bago sibakin ang isang opisyal ay kailangan ang pag-apruba rito ng Comelec dahilan sa election period. (Lilia Tolentino At Joy Cantos)</body>
<link>http://www.philstar.com/Article.aspx?articleId=386247&amp;publicationSubCategoryId=92</link>
</article>
<article>
<title>Cayetano Pinoy talaga!</title>
<author></author>
<date>
<month>February</month>
<day>22</day>
<year>2007</year>
</date>
<body>Kinumpirma kahapon ni Bureau of Immigration Commissioner Alipio Fernandez Jr. na isang Pilipino si Taguig-Pateros Congressman Allan Peter Cayetano na kumakandidato ngayong senador. Sinabi ni Fernandez na nabigyan na si Cayetano ng certificate of recognition bilang Filipino Citizen sa panahon ni dating BI Commissioner Andrea Domingo noong 1992 at kinatigan naman ito ni dating Justice Secretary Teofisto Guingona. Nilinaw ni Fernandez na hindi binubusisi ng kanyang tanggapan ang pagkamamamayan ni Cayetano dahil hindi na iniimbestigahan ng BI ang mga idineklarang Pilipino, naturalized man o natural-born. Taliwas ang pahayag ni Fernandez sa naunang deklarasyon ni Justice Secretary Raul Gonzalez na hindi natural-born Filipino si Cayetano dahil nag-apply ito ng Alien Certificate of Registration noong 1992. Pinuna ng kalihim na dapat ipaliwanag ni Cayetano kung bakit ito kumuha ng ACR. bagaman Pilipino ang ama nito. Pero nagpalabas naman si Cayetano ng katibayan tulad ng kanyang birth certificate na nagsasaad na ipinanganak siya sa Mandaluyong, ama niya si dating Senador Rene Cayetano at Amerkana naman ang ina niyang si Sandra Schramm. (Grace dela Cruz)</body>
<link>http://www.philstar.com/Article.aspx?articleId=386252&amp;publicationSubCategoryId=92</link>
</article>
<article>
<title>&amp;acirc;€˜Common poster area&amp;acirc;€™ dinagdagan ng Comelec</title>
<author></author>
<date>
<month>February</month>
<day>22</day>
<year>2007</year>
</date>
<body>Dahil sa kakulangan at paulit-ulit na paglabag ng mga kandidato, inatasan ni Commission on Elections (Comelec) Chairman Benjamin Abalos na dagdagan ang mga &amp;quot;common poster area&amp;quot; sa bansa na pagdidikitan ng mga campaign materials para sa nalalapit na eleksiyon. Ito&amp;acirc;€™y matapos na ikatwiran ng mga kandidato na kulang na kulang ang mga lugar na paglalagyan ng kanilang mga posters at streamers kaya nagagawang lumabag ng kanilang mga tauhan o &amp;quot;dikit boys&amp;quot;. Sobrang dami umano ng mga &amp;quot;restricted area&amp;quot; kaya halos wala na silang mapagpaskilan. Inatasan rin ni Aba los ang mga election officers na agad na itala ang mga bagong common poster area, ang bilang nito, laki at lokasyon upang masabihan ang mga kandidato. (Danilo Garcia)</body>
<link>http://www.philstar.com/Article.aspx?articleId=386258&amp;publicationSubCategoryId=92</link>
</article>
<article>
<title>Lemon law pasado na!</title>
<author></author>
<date>
<month>February</month>
<day>22</day>
<year>2007</year>
</date>
<body>Pinagtibay kamakalawa ng gabi ng Senado sa special session nito ang Lemon Law of 2007 o Senate Bill 2464 na nag-oobliga sa mga nagbebenta ng sasakyan na palitan ang sirang sasakyan na binili sa kanila ng kanilang kliyente o ibalik ang ibinayad ng mga ito. Sinabi ni Senate President Manuel Villar na, sa 55 panukalang-batas na kanilang ipinasa kamakalawa, ang Lemon Law ang pinakamahalaga dahil nakatitiyak ng proteksyon ang mga bumibili ng sasakyan. Tinatawag na Lemon ang isang sasakyan kapag nagkakaroon na agad ito ng sira sa loob ng warranty period nito. (Rudy Andal)</body>
<link>http://www.philstar.com/Article.aspx?articleId=386264&amp;publicationSubCategoryId=92</link>
</article>
<article>
<title>GMA pinaaamin sa extrajudicial killings</title>
<author></author>
<date>
<month>February</month>
<day>22</day>
<year>2007</year>
</date>
<body>Sinabi ni Genuine Opposition senatorial candidate Aquilino &amp;quot;Koko&amp;quot; Pimentel III na kailangan nang aminin ni Pangulong Arroyo na sangkot ang militar sa extrajudicial killings na nagaganap sa bansa ngayon at kailangang maparusahan ang mga maysala sa pagpatay ng mga inosenteng sibilyan lalo na ang mga aktibista at mamamahayag. Ito ang sinabi ni Pimentel matapos na maghayag ng kanyang report si Philip Alston, United Nations special rapporteur, na nagpunta sa bansa upang imbestigahan ang mga pagpatay, &amp;quot;Sa ilalim ng international law, katungkulan ng isang bansa na protektahan ang mga mamamayan. Ang malaking bilang ng mga hindi pa nareresolbang pagpatay sa ating bansa ay nangangahulugan ng isang halimbawa ng likidasyon ng mga aktibista at mamamahayag. Hindi ba naalarma ang administrayong Arroyo rito?&amp;quot; wika ni Pimentel. Sa kanyang report, binatikos ni Alston ang Armed Forces of the Philippines (AFP) dahil sa pagtanggi nitong umamin at aksiyunan ang mga pagpatay na isinisisi sa kanila. Sinuportahan ni Pimentel ang pahayag ni Alston na kailangang isapubliko ni Pangulong Arroyo ang nilalaman ng Melo Commission report upang malaman ng mga Pilipino ang katotohanan sa mga pagpatay, Idinagdag ni Pimen tel na ang report ni Alston ay patunay lamang na gagawin ng administrasyong Arroyo ang lahat ng pananakot laban sa mga ordinaryong tao na pinaghihinalaang kumakalaban sa kanila. (Rudy Andal/Lilia Tolentino)</body>
<link>http://www.philstar.com/Article.aspx?articleId=386269&amp;publicationSubCategoryId=92</link>
</article>
<article>
<title>Drug test okey kay Loren</title>
<author></author>
<date>
<month>February</month>
<day>22</day>
<year>2007</year>
</date>
<body>Nagpahayag ng suporta si opposition senatorial candidate Loren Legarda sa pagpapailalim sa drug testing ng lahat ng kandidato sa halalan sa Mayo 14 alinsunod sa Dangerous Drugs Act of 2002. Sinabi ni Legarda na malinaw ang intensyon ng batas na matiyak na hindi makakapuwesto sa pamahalaan ang mga pulitikong may kaugnayan sa bawal na gamot. Idiniin ni Legarda na nakahanda siya at ang mga kasamahan niya sa Genuine Opposition na sumailalim sa drug testing. (Rudy Andal)</body>
<link>http://www.philstar.com/Article.aspx?articleId=386270&amp;publicationSubCategoryId=92</link>
</article>
<article>
<title>Technical-vocational course: Sagot sa unemployment</title>
<author></author>
<date>
<month>February</month>
<day>22</day>
<year>2007</year>
</date>
<body>Malaki ang paniniwala ng Aksyon Sambayanan na dapat na pagtuunan ng pansin ng Department of Education (DepEd) ang patataguyod ng technical-vocational courses para matugunan ang suliranin ng mga kabataang walang trabaho. Ayon kay AKSA President Timoteo Aranjuez, ito lamang ang nakikita nilang solusyon upang mabigyan ng sapat at maayos na trabaho ang mga kabataan na nakapagtapos ng kolehiyo. Makakatulong din anya ang mga non-degree courses sa industriyalisasyon ng bansa. Sinabi pa niya na dapat itaguyod ng DepEd ang mga kursong ito para matanggal sa isipan ng publiko na mababang uri ang naturang mga kurso. (Doris Franche)</body>
<link>http://www.philstar.com/Article.aspx?articleId=386272&amp;publicationSubCategoryId=92</link>
</article>
<article>
<title>Nasawing Solon nagparamdam</title>
<author></author>
<date>
<month>February</month>
<day>22</day>
<year>2007</year>
</date>
<body>Dinala na kahapon sa bulwagan ng Mababang Kapulungan ng Kongreso ang bangkay ni Valenzuela Rep. Antonio Serapio na namatay sa isang car accident sa Nueva Ecija habang patungo sa Maynila upang dumalo sa special session ng Kamara. Kasabay nito, naikuwento ni Caloocan Rep. Oscar Malapitan ang ginawang pagpaparamdam sa kanya ng kaluluwa ng namayapa niyang kaibigan. Ayon kay Malapitan, biglang bumagsak kagabi ang headrest o sandalan ng ulo ng kanyang van nang walang dahilan at ang naisip kaagad niya ay si Serapio. Naisip niyang baka niloloko siya ng kaibigan at nagpaparamdam lang ito sa kanya. Matalik na magkakaibigan sa Kamara sina Se rapio, Malapitan at Reps. Bingbong Crisologo ng Quezon City at Luis Asistio ng Caloocan City kaya nabansagang &amp;quot;big four&amp;quot; ang kanilang grupo. (Malou Escudero)</body>
<link>http://www.philstar.com/Article.aspx?articleId=386273&amp;publicationSubCategoryId=92</link>
</article>
<article>
<title>Bank account ni JV pwede nang busisiin</title>
<author></author>
<date>
<month>February</month>
<day>22</day>
<year>2007</year>
</date>
<body>Maaari nang busisiin ang bank account ni San Juan Mayor JV Ejercito kaugnay sa kasong plunder na kinasasangkutan ng amang si dating pangu long Joseph Estrada. Ito ay matapos na ibasura ng Supreme Court ang apela ni JV dahil sa kawalan umano ng bagong argumento upang baliktarin ang unang desisyon na ipinalabas nito noong November 30. Sa 24-pahinang en banc decision ng SC, ibinasura nito ang petition ni JV na kumukuwestiyon sa naging ruling ng Sandiganbayan na maisubpoena ang mga bank documents nito na na kadeposito sa Ecport and Industru Bank. Ikinatuwiran ni JV na sakop ng bank secrecy law ang kanyang mga bank accounts at hindi maaaring busisiin ng korte. Nilinaw naman ng SC na kasama sa mga tinatawag na &amp;quot;exceptions&amp;quot; ang accounts ni JV dahil ito ay isinasailalim sa imbestigasyon. (Grace dela Cruz)</body>
<link>http://www.philstar.com/Article.aspx?articleId=386274&amp;publicationSubCategoryId=92</link>
</article>
<article>
<title>Crime rate sa Caloocan bumaba</title>
<author></author>
<date>
<month>February</month>
<day>22</day>
<year>2007</year>
</date>
<body>Bumaba ng malaking porsiyento ang krimen sa buong lungsod ng Caloocan simula Enero hanggang sa kasalukuyan kumpara noong nakalipas na taon. Sa ginanap na &amp;quot;Ugnayan ng Pulisya at Barangay kamakalawa, iniulat ni Caloocan City Mayor Enrico &amp;quot;Recom&amp;quot; Echiverri na umaabot sa 36% ang ibinaba ng krimen sa kanyang pinamamahalaang lungsod dahil na rin sa ipinakitang sipag at dedikasyon sa trabaho ng mga pulis na pinamumunuan ni Supt. William Macavinta. Ayon kay Echiverri, ang pagpapakalat ng mga pulis sa bawat sulok ng lungsod ay isang dahilan upang magdalawang-isip ang mga kriminal na gumawa ng kasamaan bukod pa sa mga checkpoints sa lahat ng pasukan at labasan ng Caloocan City . Pinuri din ni Echiverri ang mga opisyal at tanod ng barangay dahil sa ipinakikita ng mga itong pakikipagtulungan sa pulisya sa pagpapanatili ng katahimikan sa kanilang lugar na nasasakupan. &amp;quot;Follow your leader not only by his authority but by your heart&amp;quot;, makahulugan pang saad ng alkalde sa mga dumalo sa Ugnayan ng Pulisya at Barangay na ginawa sa Bulwagang Bonifacio ng Caloocan City Hall. Dumalo rin sa pagdiriwang sina PNP chief Director Gen. Oscar Calderon, National Capital Region Police Office (NCRPO) chief, Gen. Reynaldo Varilla, Northern Police District (NPD) director, Chief Supt. Pedro Tango at mga hepe ng pulisya ng Caloocan, Malabon, Navotas at Valenzuela. Pinayuhan din ng alkalde ang mga masasamang elemento ng lipunan na sa halip na gumawa ng kasamaan ay makipagtulungan na lamang sa pulisya at sa lokal na pamahalaan upang maging maayos at maunlad ang naturang lungsod.</body>
<link>http://www.philstar.com/Article.aspx?articleId=386275&amp;publicationSubCategoryId=92</link>
</article>
<article>
<title>Batalyon ng Private Army aandar</title>
<author>Ni Joy Cantos</author>
<date>
<month>February</month>
<day>23</day>
<year>2007</year>
</date>
<body>Nakaambang sumiklab ang isang madugong eleksiyon sa Autonomous Region in Muslim Mindanao (ARMM) matapos na mapaulat na may 67 armadong grupo na kinabibilangan ng mga pulis at sundalo ang magsisilbing alalay ng mga pulitikong kandidato sa May 14. Sa pahayag ng isang opisyal ng PNP na tumangging magpabanggit ng pangalan, sa Basilan lamang ay aabot na sa limang armadong grupo ang nakatalagang security escorts ng isang incumbent local official. Samantala mahigpit ding minomonitor ang peace and order sa Zamboanga Sibugay habang papalapit ang eleksyon. &amp;quot;Kailangan ng pulisya ang suporta ng militar para mapanatili ang peace and order sa campaign period at mismong araw ng halalan,&amp;quot; ani P/Senior Supt. Francisco Cristobal, Zamboanga Sibugay police provincial director. Tinukoy ng PNP ang mga lalawigan ng Zamboanga Sibugay, at Zamboanga del Sur sa mga lugar na may banta ng madugong halalan, habang kinokonsidera ring hot spot ang mga bayan ng Buug, Kabasalan at Payao na pawang sa Zamboanga Sibu gay, gayundin ang Sulu at Basilan bunga na rin ng pamumugad ng mga bandidong Abu Sayyaf at mga rebeldeng Moro National Liberation Front (MNLF) at Moro Islamic Liberation Front (MILF).</body>
<link>http://www.philstar.com/Article.aspx?articleId=386434&amp;publicationSubCategoryId=92</link>
</article>
<article>
<title>Pacquiao graduate na ng HS</title>
<author></author>
<date>
<month>February</month>
<day>23</day>
<year>2007</year>
</date>
<body>Puwede nang mag-college si peoples champ Manny Pacquiao, 29, matapos na maipasa nito ang Alternative Learning System (ALS) exam na ibinigay ng Department of Education (DepEd) para siya makapagtapos ng high school. Gayunman, bumagsak sa pagsusulit ang kapatid nitong si Bob by. Ang magkapatid na Pacquiao ay nag-exam noong Peb. 4, 2007 sa Ireneo Santiago National High School sa General Santos City. Dahil dito, sinabi ni Emmanuel Dapidran Pacquiao (tunay na pangalan ni Manny) na handa na siyang pumasok sa kolehiyo at ang kukunin nitong kurso ay Political Science o Management. Hinirang naman ni DepEd Secretary Jesli Lapus si Pacquiao bilang Ambassador for Alternative Lear ning System and People&amp;acirc;€™s Champ for Education upang maging inspirasyon na kahit nasa rurok ng tagumpay ay hindi nito kinakalimutan ang kahalagahan ng edukasyon. Ang ALS ay exa mination na ibinibigay para sa mga indibidwal na natigil sa pag-aaral dahil sa ibat-ibang kadahilan subalit gustong makapagpatuloy at makapagtapos. (Edwin Balasa)</body>
<link>http://www.philstar.com/Article.aspx?articleId=386448&amp;publicationSubCategoryId=92</link>
</article>
<article>
<title>Patay &amp;acirc;€˜di na makakaboto</title>
<author></author>
<date>
<month>February</month>
<day>23</day>
<year>2007</year>
</date>
<body>Tiniyak kahapon ni Commission on Elections (Comelec) Chairman Benjamin Abalos Sr. na malinis na ang ilalabas nilang &amp;quot;voter&amp;acirc;€™s list&amp;quot; sa mga pangalan ng mga matagal nang patay na nakakaboto pa at mga nawawalang pangalan ng mga rehistradong botante. Sinabi ni Abalos na hindi na magkakaroon ng kaguluhan sa listahan ng mga botante sa mga presinto kagaya ng nararanasan sa mga nakaraang eleksyon. Hindi na rin umano magkakaroon ng paglilipat o pagdaragdag ng pangalan sa mga listahan ng mga presinto sa oras na maipalabas na nila ang kumpletong listahan. Maaaring makuha ng sinumang kampo ang &amp;quot;list of voters&amp;quot; sa kalagitnaan pa lang ng buwan ng Marso. Lumiham lamang sa Comelec ang sinuman na gustong makakuha ng listahan sa mga presinto sa isang lugar upang mapag-aralan rin ng mga kampo ng kandidato. Nakalagay umano sa isang compact discs ang listahan ng mga botante na babayaran ng sinuman na nais na makakuha ng kopya nito sa Comelec. (Danilo Garcia)</body>
<link>http://www.philstar.com/Article.aspx?articleId=386449&amp;publicationSubCategoryId=92</link>
</article>
<article>
<title>&amp;acirc;€˜Militar may motibo para iligpit ang mga aktibista&amp;acirc;€™</title>
<author></author>
<date>
<month>February</month>
<day>23</day>
<year>2007</year>
</date>
<body>Isinapubliko na ng Malaca&amp;ntilde;ang ang kontrobersiyal na Melo Commission, matapos ma-pressure mula sa international community. Sa pagsisiyasat ng komisyon, bagaman wala silang direktang ebidensiya, nakakalap ito ng circumstancial evidence na sangkot ang ilang sundalo at sila (militar) ang tanging may motibo sa pagpaslang sa mga militanteng aktibista dahil &amp;quot;kaaway sila ng estado.&amp;quot; Sinabi rin sa report na hindi man lang pina-imbestigahan ng AFP ang insidente ng mga pagpatay. Binanggit din sa report ang salitang &amp;quot;neutralize&amp;quot; pero hindi anya nangangahulugan na dapat silang patayin. Tiniyak naman kahapon ni Pangulong Arroyo na malulutas ang mga insidente ng pamamaslang kasabay ng pagsasabing, bagaman hindi itinatanggi ng pamahalaan na ilang militar ang sangkot dito, 99 porsiyento ng AFP ang magpapatuloy bilang tagapagtanggol ng mamamayan. (Lilia Tolentino)</body>
<link>http://www.philstar.com/Article.aspx?articleId=386456&amp;publicationSubCategoryId=92</link>
</article>
<article>
<title>UTAK partylist aarangkada</title>
<author></author>
<date>
<month>February</month>
<day>23</day>
<year>2007</year>
</date>
<body>Aarangkada na ang bagong party list ng mga tsuper, transport operators at mga pasahero ng mga pampublikong sasakyan sa bansa na tinawag na Nagkakaisang - United Transport Koalition o UTAK. Layunin ng binuong UTAK ang magpanukala ng mga batas upang magkaroon ng katatagan sa pamasahe sa mga pampublikong sasakyan, maitaas ang antas ng transport operations sa bansa, tiyaking ligtas at maayos ang lahat ng land transport facilities na bumibiyahe sa bansa na sinasakyan ng publiko. Sa pamamagitan ng panukalang batas ng UTAK ay plano nitong i-decongest ang mga pangunahing lansangan upang ganap na maipatupad ang clean air act at maging ligtas sa polusyon ang kalusugan ng publiko. Ang UTAK ay binubuo ng mga kilalang transport groups na PBOAP, Fejodap, Acto, Pjodaf, Altodap, NTU, at lahat ng TODA sa bansa, traysikad, transport coops at Truckers Asso. of the Philppines. (Doris Franche)</body>
<link>http://www.philstar.com/Article.aspx?articleId=386461&amp;publicationSubCategoryId=92</link>
</article>
<article>
<title>Ospital na pipigil sa mga pasyenteng walang pambayad hahambalusin ng batas</title>
<author></author>
<date>
<month>February</month>
<day>23</day>
<year>2007</year>
</date>
<body>Wala nang dapat ipag-alala ang mga pasyenteng &amp;quot;ikinukulong&amp;quot; ng mga ospital dahil hindi makabayad ng kanilang hospital bills. Ito&amp;acirc;€™y matapos pagtibayin ng Kamara sa special session nito ang House bill No. 68 o &amp;quot;An act prohibiting the detention of patients in hospitals and medical clinics.&amp;quot; Nauna nang inaprubahan ng Senado ang bersiyon ni Senate President Manny Villar ang Senate Bill 607 o &amp;quot;An act prohibiting the detention of live or dead patients in hospitals and medical clinics on grounds of non-payments of hospital bills or medical expenses.&amp;quot; Ayon kay reelectionist Senator Villar, dapat tratuhin ng mga ospital ng maayos ang mga pasyente na walang pambayad. Hindi anya sagot sa problema ang pigilin ng mga pagamutan ang mga walang pambayad. Sinabi pa ni Villar na lalo lamang mababaon sa utang ang pasyente kung patuloy itong mananatili sa ospital kahit maaari nang makauwi sa kanilang tahanan. (Rudy Andal)</body>
<link>http://www.philstar.com/Article.aspx?articleId=386466&amp;publicationSubCategoryId=92</link>
</article>
<article>
<title>Dynasty tutulan - Sambapol</title>
<author></author>
<date>
<month>February</month>
<day>23</day>
<year>2007</year>
</date>
<body>&amp;quot;Labanan ang political dynasty.&amp;quot; Ito ang sigaw ng bagong tatag na civic group na binubuo ng mga civic-minded na mamamayan. Sa isang pahayag ng Samahan sa Bagong Politika (Sambapol), hinikayat nito ang mga mamamayan na huwag iboto sa darating na halalan ang mga kandidatong nagmula sa mga pamilya na ang pakay ay panatilihin sa kapangyarihan ang kanilang mga kamag-anak at angkan. Idinagdag pa nito na &amp;quot;you have father-son, bro ther-sister, aunt-nephew teams vying for elective positions.&amp;quot; Ayon kay Sambapol Percy Lapid, maikukumpara ang paglaganap ng political dynasty sa tinatawag na &amp;quot;Kamag-Anak Inc.&amp;quot; na umiral sa bansa noong panahon ni dating Pangulong Cory Aquino. Tinukoy ng Sambapol ang umano&amp;acirc;€™y lantarang paglabag ng mga pulitiko sa Saligang Batas na mahigpit na nagbabawal sa pag-iral ng political dynasty. Binigyang-diin ng grupo na mayroong 30 milyong Pilipino ang may kwalipikasyong tumakbo sa anumang posisyon sa gobyerno kaya hindi katanggap-tanggap ang pagtakbo ng mga kanidato na ang pangunahing hangarin ay hindi ang paglilingkod sa bayan kundi ang pagpapanatili ng kanilang pamilya sa kapangyarihan.</body>
<link>http://www.philstar.com/Article.aspx?articleId=386467&amp;publicationSubCategoryId=92</link>
</article>
<article>
<title>FG ginagamit sa panloloko</title>
<author></author>
<date>
<month>February</month>
<day>23</day>
<year>2007</year>
</date>
<body>Nagbabala ang tanggapan ni First Gentleman Mike Arroyo sa publiko laban sa isang lalaking nagpapakilala bilang malapit na kaibigan ng Unang Ginoo upang makapanloko ng tao. Nilinaw ni Undersecretary Juris Soliman, chief of staff ni FG, hindi kilala ng Unang Ginoo si John C.L. Fernandez at hindi rin ito pinahintulutan na gamitin ang kanyang pangalan sa anumang gawain o transaksiyon. Nabatid na nagpakilala si Fernandez bilang malapit na kaibigan ni FG nang mag-organisa ito ng isang umano&amp;acirc;€™y gift-giving project sa Maynila noong Dis. 22 at 23, 2006 kung saan siya raw ang pangulo ng Filipinos Worldwide for Progressive Philippines Inc.-Filipinos for Better Philippines. Bukod sa gift-giving ay mayroon pang oath-taking at acquaintance party ang grupo sa isang hotel sa Makati. Nang magtungo sa hotel ang mga miyembro ng grupo na nagmula pa sa iba&amp;acirc;€™t ibang bansa wala doon si Fernandez at walang nakatakdang party ang grupo. Ang cellular phone number na binigay ng suspek ay hindi na rin gumagana. Nakiusap si Soliman sa publiko na agad ipagbigay-alam sa kanilang tanggapan ang kinaroroonan ni Fernandez para agad itong maipaaresto at maidemanda. Maaari rin silang tumawag sa 736-38-28. (Lilia Tolentino)</body>
<link>http://www.philstar.com/Article.aspx?articleId=386468&amp;publicationSubCategoryId=92</link>
</article>
<article>
<title>Kiko tsugi sa &amp;acirc;€˜GO&amp;acirc;€™</title>
<author></author>
<date>
<month>February</month>
<day>24</day>
<year>2007</year>
</date>
<body>Posibleng mapatalsik sa senatorial ticket ng Genuine Opposition (GO) si re-electionist Sen. Francis Pangilinan matapos ihayag nito ang kawalan ng interes na sumama sa grand proclamation rally ng oposisyon ngayong gabi sa Plaza Miranda, Maynila. Ayon kay dating Sen. Ernesto Maceda, miyembro ng executive board ng GO, kapag nagpasya ang liderato ng GO na alisin sa line-up si Pangilinan ay posibleng ang ipalit nila rito ay ang aktor na si Richard Gomez o Bukidnon Rep. Teofisto &amp;quot;TG&amp;quot; Guingona Jr. Sinabi ni Sen. Pangilinan, hindi siya pwedeng pilitin ng GO para dumalo at inihayag din nito ang kanyang pagkadismaya sa ginawang pananakot sa kanya ng pamunuan ng GO na papatawan siya ng kaparusahan kapag patuloy na hindi dadalo sa mga aktibidades ng oposisyon. Sa halos ikatlong linggo ng kampanyahan, patuloy na hiwalay ang kampanya ni Pangilinan sa kabila ng pag-ampon sa kanya ng GO bilang guest candidate katulad ni Senate President Manuel Villar Jr. Ayon naman kay GO senatorial bet John Osme&amp;ntilde;a, dapat na kastiguhin si Pangilinan ng Liberal Party na kanyang kinaka-aniban sa ginawa nitong hakbang. &amp;quot;The Liberal Party (LP) has responsibility to compel Sen. Pangilinan&amp;quot; pahayag ni Osme&amp;ntilde;a. Inihayag naman ng pamunuan ng GO na magkakaroon muna sila ng isang executive committee para talakayin nila ang kasalukuyang gusot sa kanilang hanay. Sinabi ni Atty. Adel Tamano, spokesman ng GO na respetado nila ang desisyon ni Pangilinan at tatalakayin nila ito sa isang pagpupulong. Ayon naman kay San Juan Mayor JV Ejercito hindi kawalan sa GO si Pangilinan at katunayan marami silang pwedeng ipalit. Sa panayam kina senatorial bets Loren Legarda at Atty. Koko Pimentel, respetado nila ang desisyon at tuloy ang proklamasyon ngayon kumpleto man sila o hindi. Nakiusap naman si Pimentel kay Pangilinan na sana ay isama naman ang tiket ng GO sa kanyang pangangampanya katulad ng pagsama nila sa pangalan nito sa kanilang magkakahiwalay na provincial sorties. Inamin ni Pimentel na ang GO ang nangumbida kay Pangilinan para maging guest candidate at hindi si Pangilinan ang nagsusumiksik sa kanila. (Rudy Andal)</body>
<link>http://www.philstar.com/Article.aspx?articleId=386595&amp;publicationSubCategoryId=92</link>
</article>
<article>
<title>Noynoy pumalag sa political dynasty</title>
<author></author>
<date>
<month>February</month>
<day>24</day>
<year>2007</year>
</date>
<body>Pumalag kahapon si Tarlac Rep. Benigno &amp;quot;Noynoy&amp;quot; Aquino III sa isyung ibinabato sa kanya kaugnay sa political dynasty kung saan iniintriga siya at ang kanyang tiyahing si dating Sen. Tessie Oreta. Partikular na tinukoy ni Aquino ang ads na lumabas sa mga pahayagan na ipinalathala ng grupong Alyansa Laban sa Dynasty (ALADYN) kung saan pinangalanan siya at si Oreta na kabilang sa &amp;quot;Kamag-anak Inc. Kalaban ng People Power&amp;quot;. Ipinaalala ni Aquino na noong nakaupo pang presidente ang kanyang ina ay wala sa kanila na tumakbo sa anumang posisyon upang hindi maakusahan ng political dynasty. Sinabi pa ni Aquino na hindi siya maaaring akusahan ng political dynasty dahil hindi pa naman siya naluluklok sa Senado. Naniniwala si Aquino na panglilito sa taumbayan ang Ads ng ALADYN dahil sa malakas na suportang kanyang nakukuha sa iba&amp;acirc;€™t ibang sector ng lipunan. (Malou Escudero)</body>
<link>http://www.philstar.com/Article.aspx?articleId=386603&amp;publicationSubCategoryId=92</link>
</article>
<article>
<title>HDO kay Gov. Valera</title>
<author></author>
<date>
<month>February</month>
<day>24</day>
<year>2007</year>
</date>
<body>Pormal nang inilagay sa hold departure order (HDO) ng Bureau of Immigration (BI) si Abra Gov. Vicente Valera kaugnay sa kaso nitong illegal possession of firearms, explosives and ammunition na kinakaharap nito sa Quezon City Regional Trial Court (RTC). Sinabi ni BI Associate Commissioner Roy Almoro, ipinalabas ang HDO upang mabantayan si Valera at maharang sakaling magtangka itong lumabas ng bansa. Ang HDO ay base na rin sa kautusan ni QC RTC Branch 223 Judge Ramon Cruz. Ibinasura ni Cruz ang hirit ng abogado ni Valera na malalabag ang constitutional right to travel ng gobernador sa sandaling maisailalim ito sa HDO. Ayon pa sa hukom, nakatangg&amp;yuml;&amp;yuml;ap ng intelligence report ang Philippine National Police kaugnay sa planong pag-alis ng bansa ni Valera. (Grace dela Cruz)</body>
<link>http://www.philstar.com/Article.aspx?articleId=386607&amp;publicationSubCategoryId=92</link>
</article>
<article>
<title>Cayetano binira ng Sambapol</title>
<author></author>
<date>
<month>February</month>
<day>24</day>
<year>2007</year>
</date>
<body>Isang civic group ang nagpahayag ng pagdududa sa kakayahan ni opposition senatorial candidate Alan Peter Cayetano bilang mambabatas at mariing kinondena ang patuloy na paglawak ng political dynasty sa bansa. Ayon sa Samahan sa Bagong Politika, maliban sa pagpapakitang gilas sa television camera noong panahon ng tangkang impeachment laban kay Pangulong Gloria Arroyo, wala na umanong nagawa si Cayetano sa loob ng tatlong termino ng panunungkulan nito sa Kongreso. Sinabi ni Sambapol president Percy Lapid na kilala lamang umano si Cayetano sa paghabi ng mga kasinungalingan gaya ng sa pag-aakusa nito na mayroong secret bank account sa Germany si First Gentleman Mike Arroyo na itinanggi sa pamamagitan ng sulat ng bangkong tinukoy ng mambabatas.</body>
<link>http://www.philstar.com/Article.aspx?articleId=386615&amp;publicationSubCategoryId=92</link>
</article>
<article>
<title>Delicadeza, importante sa eleksiyon</title>
<author></author>
<date>
<month>February</month>
<day>24</day>
<year>2007</year>
</date>
<body>Dapat umanong magbitiw sa tungkulin ang mga pulitikong kakandidato sa mataas o mababang posisyon sa susunod na eleksiyon kung talagang sinsero sila sa paglilingkod sa taong bayan. Isang grupong sibilyang tinatawag na Konsensya na nagsusulong ng mabuting pamamahala ang nagpahayag ng pagdududa sa sincerity at commitment ng mga pulitikong nakapwesto sa kasalukuyan subalit nagnanais na tumakbo. &amp;quot;Public service needs commitment and serious leaders. Mag-resign muna sila sa Senado para mapatunayan ang kanilang katapatan sa paglilingkod,&amp;quot; ani Danny Jacob, presidente ng Konsensya. Matunog ang balitang babanggain ni Sen. Pia Cayetano si Taguig Mayor Freddie Tinga. Matatandaang mortal na magkaaway sa pulitika sina Rep. Alan Peter Cayetano at ang anak ni SC Associate Justice Dante Tinga. Si Sen. Lito Lapid ay nagpahayag naman ng kanyang intensiyon na tumakbong mayor ng M&amp;yuml;akati, si Sen. Bong Revilla ay nagpakita ng interes na tumakbong gobernador ng Cavite at si Sen. Alfredo Lim bilang alkalde ng Mayni&amp;yuml;&amp;yuml;la. Pinayuhan ng Konsensya sina Cayetano, Lapid, Lim at Revilla na pag-isipan ang kanilang mga desisyon sa pulitika at ipakita sa bayan ang kanilang plataporma.</body>
<link>http://www.philstar.com/Article.aspx?articleId=386617&amp;publicationSubCategoryId=92</link>
</article>
<article>
<title>Hepa B vaccine sa mga sanggol sapilitan na</title>
<author></author>
<date>
<month>February</month>
<day>24</day>
<year>2007</year>
</date>
<body>Niratipikahan na ng Mababang Kapulungan ng Kongreso ang bersiyon ng Senado kaugnay sa panukalang batas na naglalayong gawing mandatory o sapilitan ang pagbibigay ng Hepatitis B immunization sa mga sanggol. Layon ng House Bill 5682 na inihain nina Reps. Joseph Emilio Abaya (Cavite), Alan Peter Cayetano (Taguig-Pateros) at Abraham Kahlil Mitra (Palawan) na protektahan ang kalusugan ng mga mamamayan lalo na ang mga bagong silang na sanggol upang lumaki silang kapaki-pakinabang na indibiduwal. Ipinaliwanag ng tatlong mambabatas na panahon na upang pagtuunan ng pansin ng gobyerno ang tumataas na bilang ng mga nabibiktima ng Hepa B lalo na sa mga kabataan. Kapag nalagdaan na ni Pangulong Arroyo ang panukala, ang mga bagong silang na sanggol ay mabibigyan na ng Hepatitis B vaccination sa loob lamang ng 12 oras matapos silang ipanganak upang maiwasan ang viral infections. Oobligahin na rin ang mga health practitioners na ipaalam sa mga magulang o legal guardians ang newborn Hepa B immunization. Kung ang isang sanggol ay hindi ipinanganak sa ospital, health infirmaries, health centers o lying-in centers, ang lisensiyadong midwife na nag-anak sa bata ang magbibigay dito ng Hepa B immunization. Inaatasan ang Department of Health (DOH) na magbuo ng kinakailangang panuntunan para sa pagpapatupad ng nasabing panukala. (Malou Escudero)</body>
<link>http://www.philstar.com/Article.aspx?articleId=386619&amp;publicationSubCategoryId=92</link>
</article>
<article>
<title>Kaso ni JV sa Sandigan, baka makaapekto</title>
<author></author>
<date>
<month>February</month>
<day>24</day>
<year>2007</year>
</date>
<body>Isang malaking dagok sa oposisyon ang pagtanggi ng Supreme Court sa petisyon ni San Juan Mayor JV Ejercito na humihiling na pigilin ang Sandiganbayan sa pagbuklat sa kanyang bank accounts kaugnay ng kasong plunder laban sa kanyang amang si dating Pangulong Joseph Estrada. Dagdag ang naturang desisyon ng SC sa lumalaking problema ng Genuine Opposition at ng mga kandidato nito, para sa halalan ng Mayo 2007, ayon sa mapagkakatiwalaang sources. Bumaba ang desisyon ng SC sa panahong nababalot ng sigalot, walang programa at direksiyon ang takbo ng pagkampanya at dumidistansiya sa kanila ang business sector. Pinagtibay ng kataas-taasang hukuman ang naunang ruling nito na ang bank account, trust account at savings account ni Ejercito sa Urban Bank, ay hindi sakop ng bank secrecy laws ng bansa. Dagdag sa mga buhol ng problema ng oposisyong politikal, anang sources, ang pinal na pasya ng SC dahil may kinalaman sa mga gastusin ng GO.</body>
<link>http://www.philstar.com/Article.aspx?articleId=386622&amp;publicationSubCategoryId=92</link>
</article>
<article>
<title>17,000 Pinoy nurses &amp;acirc;€˜ban&amp;acirc;€™ sa Amerika</title>
<author>Ni Rose Tamayo-Tesoro</author>
<date>
<month>February</month>
<day>25</day>
<year>2007</year>
</date>
<body>Hopeless na ang kaso ng 17,000 Pilipinong nakapasa sa kontrobersyal na 2006 Nursing Licensure Examination dahil tuluyan na silang pinagbawalan ng United States na makapagtrabaho sa naturang bansa. Bigo ang Pilipinas na maiapela ang desisyon ng isang ahensya ng Amerika na bawalang magtrabaho sa naturang bansa ang mga nakapasa sa examination noong nakaraang taon. Nabatid na sinabihan ng ilang opisyal ng U.S. Embassy sa Maynila ang isa sa mga kinatawan ng pamahalaan sa pangunguna ni Bacolod Rep. Monico Puentebella na hindi na makikialam ang embahada sa naturang usapin dahil wala na itong magagawa sa desisyon ng Commission on Graduates of Foreign Nursing Schools na huwag bigyan ng visa screen certificate ang naturang mga nurses sakaling gustuhin ng mga ito na magtrabaho sa U.S.. Ang naturang Visa Screen Certificate ang isa sa pangunahing rekisitos para makapagtrabaho ang isang Pilipinong nurse sa Amerika pero malabo nang makakuha nito ang mga nakapasa sa licensure examination noong nakaraang taon dahil sa naganap na leakage dito. Sinasabi pa ng embahada na wala na itong magagawa sa desisyon ng CGFN dahil hindi nila sakop ang pagbibigay ng desisyon sa kung sino ang dapat bigyan o pagkaitan ng nasabing visa. Ginawa ng embahada ang pahayag kasunod ng pag-aapela ng mga kinatawan ng pamahalaan sa desisyon ng CGFN. Muli ring ipinaliwanag ng CGFN sa mga dayuhang nurse na dapat nilang sundin ang idinidikta ng batas ng Amerika at lubhang napakahalaga ng pagkuha ng VisaScreen para sa mga gustong magtrabaho bilang nurse doon dahil ito ang hinihingi ng kanilang batas sa immigrasyon. Iginigiit din ng CGFN na kailangang kumuha uli ng pagsusulit ang naturang mga nurse lalo na sa Test 3 at Test 5 na kinakitaan ng dayaan. Samantala, dismayado ang mga magulang ng mga bagong nurse sa Professional Regulation Commission dahil patuloy ding iginigiit nito na kumuhang muli ng licensure examination ang kanilang mga anak. Sinabi rin ni Alliance of New Nurses President Renato Aquino na iginagalang nila ang desisyon ng PRC para mabura ang agam-agam sa isyu ng nabanggit na dayaan pero dapat anyang isaalang-alang ang malaking gastusin ng mga magulang ng mga pumasa sa examination noong nakaraang taon. Marami anya sa mga pumasang nurse ang nagbuhat sa mahihirap na pamilya sa probinsiya na nagsanla ng mga ari-arian para may panggastos ang anak sa pagkuha ng eksamen. (May ulat ni Danilo Garcia)</body>
<link>http://www.philstar.com/Article.aspx?articleId=386763&amp;publicationSubCategoryId=92</link>
</article>
<article>
<title>Ate Vi umatras, bayaw pinagbigyan</title>
<author></author>
<date>
<month>February</month>
<day>25</day>
<year>2007</year>
</date>
<body>Iniatras na ng aktres at mayor ng Lipa City na si Vilma Santos ang kanyang kandidatura sa pagka-gobernador ng Batangas para bigyang-daan ang bayaw niyang si Vice Governor Richard &amp;quot;Ricky&amp;quot; Recto. Iniulat kahapon ng radio station DZMM na kinumpirma ng ina ng vice governor na si Carmen Recto at ng asawa ni Vilma na si Senatorial candidate Ralph Recto. &amp;quot;Tatakbong gobernador (ng batangas) si Vice Governor. At si Vilma. Hindi ko alam ang mangyayari sa kanya. Baka tumakbo siya sa Kongreso,&amp;quot; sabi ni Carmen. Sa proclamation rally ng Team Unity ng administrasyon sa Lingayen, Pangasinan, sinabi ni Senator Recto na aatras ang kanyang maybahay kung itutuloy ni Richard ang plano nitong kumandidatong gobernador (ng Batangas). Inamin ni Recto na naniniwala siyang mas malaki ang magagawa ni Vilma bilang gobernador kaysa sa kanyang kapatid pero isang pagkakamali na maglalaban-laban sa pulitika ang mga miyembro ng isang pamilya. Naunang nagkaroon ng tampuhan ang magkapatid na Recto dahil sa napipintong pagkandidato ni Vilma sa pagka-gobernador pero sinabi ng alkalde sa mga naunang panayam na prayoridad niya ang kanyang pamilya at nais niyang malutas na ang usapang ito.</body>
<link>http://www.philstar.com/Article.aspx?articleId=386776&amp;publicationSubCategoryId=92</link>
</article>
<article>
<title>Payapang kampanya sa Halalan tiyakin</title>
<author></author>
<date>
<month>February</month>
<day>25</day>
<year>2007</year>
</date>
<body>Nanawagan kahapon si Team Unity sentorial candidate Prospero &amp;quot;Butch&amp;quot; Pichay sa Armed Forces of the Philippines at Philippine National Police na tiyaking mapayapa ang panahon ng kampanya upang malaya at matalinong makapili ang mamamayan ng kanilang ibobotong kandidato sa Mayo. Idiniin niyang dapat mahigpit na ipatupad ng mga otoridad ang gun ban, partikular sa mga lugar na kinilala ng Commission on Elections bilang &amp;quot;hot spots&amp;quot; upang maprutektahan ang taumbayan at mga kandidato laban sa anumang grupo o indibiduwal na nagnanais guluhin ang proseso ng halalan. Ang isang malinis at maayos na panahon ng kampanya, anang mambabatas ng Surigao del Sur, ay magbibigay-daan para naman sa isang mas kapani-paniwala at makahulugang eleksyon sa ika-14 ng Mayo.</body>
<link>http://www.philstar.com/Article.aspx?articleId=386777&amp;publicationSubCategoryId=92</link>
</article>
<article>
<title>Gulo sa Go campaign masamang senyales</title>
<author></author>
<date>
<month>February</month>
<day>25</day>
<year>2007</year>
</date>
<body>Malaki ang paniniwala ng mga miyembro ng administration coalition na ang pagkawatak-watak at pagkakagulo sa kampanya ng Genuine Opposition ang magiging daan para sa napipintong pagkakatalo ng mga kandidato nito sa eleksyon. Ayon kina Antique Rep. Exequiel Javier, Lakas regional chair for Western Visayas at Isabela Rep. Edwin Uy, Lakas-co-chair for the Cagayan Valley Region, ito ay makikita sa napipintong pagpapalit kay JV Ejercito bilang campaign manager, kakulangan ng pondo at hindi pagkakaisa sa mga kandidato. Sinabi ng dalawang mambabatas na kahit hindi aminin ng liderato ng grupo ay nakikita ang kanilang pangangamba sa posibleng pagkatalo sa halalan dahil sa mismanaged campaign, di pagkakaisa ng mga kandidato at kawalan ng pondo. Ani Javier, ipinapakita rin ng oposisyon sa publiko na nasa krisis ngayon ang liderato dahil sa planong pagkuha kay senador Jinggoy Estrada para palitan si JV habang nasa kalagitnaan ng kampanya. Ang matindi aniyang kumpetensiya kina JV at Jinggoy ang maaaring dahilan kung bakit pinalitan ang una.</body>
<link>http://www.philstar.com/Article.aspx?articleId=386787&amp;publicationSubCategoryId=92</link>
</article>
<article>
<title>Defensor nag-ala &amp;acirc;€˜superhero&amp;acirc;€™</title>
<author></author>
<date>
<month>February</month>
<day>25</day>
<year>2007</year>
</date>
<body>Nagmistulang &amp;quot;super-hero&amp;quot; sa daan-daan motorista si dating Presidential Chief of Staff at leading senatorial candidate Mike Defensor nang bumaba siya mula sa kanyang kotse at pamunuan ang taumbayan sa pagtatanggal sa kalsada ng mga sasakyang pinagmulan ng matinding aksidente at malubhang pagkasugat ng apat na pasahero nito sa McArthur Highway, Bgy. Pinmaludpod, Urdaneta City, Pangasinan kahapon ng umaga. Papunta sa isang miting sa Binmaley bandang alas-11 ng umaga ang convoy ni Defensor nang madaanan nila ang nagbanggaang Victory Liner (CWV-915) na biyaheng Pasay City at asul na Toyota van (CGK-441). Apat na hindi nakilalang sakay ng Toyota van na kritikal ang kondisyon ang kaagad ipinatakbo ni Defensor sa ospital na lalong naging dahilan para umiral ang &amp;quot;bayanihan spirit&amp;quot; sa mga taong nakaistambay lamang sa pinangyarihan ng aksidente. &amp;quot;Kahit naman siguro sino ang makakita ng ganoong klaseng aksidente ay gagawin din ang ginawa natin. Ang totoo, nagdalawang isip pa ako kung pakikialaman ko ang problema sa kalsada dahil political season ngayon. Ayaw naman kasi nating makulayan ng anumang pulitika ang pagtulong sa ating kapwa, lalo na&amp;acirc;€™t grabe ang nangyaring aksidente sa Urdaneta,&amp;quot; sabi pa ni Defensor. (Malou Escudero)</body>
<link>http://www.philstar.com/Article.aspx?articleId=386792&amp;publicationSubCategoryId=92</link>
</article>
<article>
<title>Pandaigdigang krimen tatalakayin</title>
<author></author>
<date>
<month>February</month>
<day>25</day>
<year>2007</year>
</date>
<body>Paiigtingin ng mga mahistrado ng sangay ng hudikatura ang kanilang kaalaman sa pagresolba sa mga pandaigdigang krimen tulad ng genocide, krimen laban sa sangkatauhan, war crimes at iba pang saklaw ng pinairal na pandaigdigang batas laban sa mga kriminal. Ang 18-miyembro ng delegado na pinamumunuan ni Supreme Court Associate Justice Adolf Azcuna ay nagtungo sa The Hague, Netherlands upang dumalo sa pitong araw na forum kaugnay sa international law. Tatalakayin sa nasabing forum ang paglilitis at paglutas sa international crimes at international criminal law. Nilinaw ng Korte Suprema na inako ng The Royal Netherlands Embassy ang mga ginastos ng mga delegado maliban na lamang sa air fare ticket na binili ng program management office ng Korte Suprema. Ang nasabing forum ay magtatapos sa darating na Pebrero 27. (Grace dela Cruz)</body>
<link>http://www.philstar.com/Article.aspx?articleId=386795&amp;publicationSubCategoryId=92</link>
</article>
<article>
<title>Presyo ng Langis ibinaba</title>
<author></author>
<date>
<month>February</month>
<day>25</day>
<year>2007</year>
</date>
<body>Muli na namang nagbaba ng 30 sentimos sa presyo ng kanilang produktong petrolyo ang mga kompanya ng langis, ika-apat sa taong ito. Unang nagbaba dakong alas 6;00 ng umaga ang Petron, Pilipinas Shell at Unioil na agad namang sinundan dakong alas 12 ng tanghali ng Total Philippines. (Edwin balasa)</body>
<link>http://www.philstar.com/Article.aspx?articleId=386798&amp;publicationSubCategoryId=92</link>
</article>
<article>
<title>US bishops mag-aatras ng suporta kay GMA</title>
<author></author>
<date>
<month>February</month>
<day>26</day>
<year>2007</year>
</date>
<body>Iaatras ng pamunuan ng United Methodist Church (UMC) na nakabase sa Estados Unidos ang kanilang suporta sa administrasyong Arroyo hanggang hindi nareresolba ang mga nagaganap na extra-judicial killings sa bansa kabilang na sa mga taong Simbahan. Ito&amp;acirc;€™y matapos na dumating sa bansa ang 17-kataong &amp;quot;mission team&amp;quot; sa pangunguna ni Bishop Beverly Shamana buhat sa California-Nevada Conference ng UMC. Layon ng grupo na pag-aralan ang mga nagaganap na political killings at mga paglabag sa karapatang-pantao sa bansa. Ayon kay Bishop Soli to Toquero, binisita ng grupo ang mga lugar ng Nueva Ecija, Leyte, Samar, Davao at Cagayan de Oro. Nagulat umano ang grupo nang malaman na maging mga taong-Sim bahan ay hindi pinapalagpas sa naturang mga pagpatay. Dahil sa natuklasan, nakatakdang makipagpulong ang grupo sa kanilang mga mambabatas sa Estados Unidos upang magsulong ng imbestigasyon at pilitin ng kanilang pamahalaan na iatras ang suporta sa administrasyong Arroyo. &amp;quot;We live in a global community. Whatever happens here has an impact in our lives in the US,&amp;quot; ayon kay Shamana. Una nang inilabas ng pamahalaan ang resulta ng imbestigasyon ng Melo Commission kung saan binigyan rin si United Nations special rapporteur Philip Alston kung saan hindi ito pumabor sa AFP partikular na kay retired Army Major Gen. Jovito Palparan. Nakatakdang bumalik sa US ang grupo matapos ang dayalogo sa pamahalaan at sa Commission on Human Rights. (Danilo Garcia)</body>
<link>http://www.philstar.com/Article.aspx?articleId=386958&amp;publicationSubCategoryId=92</link>
</article>
<article>
<title>Libreng review sa nursing re-take alok ng DOLE</title>
<author></author>
<date>
<month>February</month>
<day>26</day>
<year>2007</year>
</date>
<body>Plano ngayon ng Department of Labor and Employment (DOLE) at Commission on Filipinos Overseas (CFO) na bigyan ng libreng &amp;quot;review classes&amp;quot; ang mga nursing graduates na nais muling magre-take sa Tests 3 at 5 ng kontrobersiyal na 2006 licensure examinations. Sinabi ni CFO chairman Dante Ang, nakikipag-ugnayan na sila sa mga malalaking paaralan na hayaang mag-enrol sa kanilang review center ang mga June 2006 passers nang libre o kaya naman ay sa mas mababang halaga. Ang hakbang ay kasunod ng pagmamatigas ng Commission on Graduates of Foreign Nursing School (CGFNS) ng Amerika na hindi pagtatrabahuhin sa kanilang bansa ang mga 2006 board passers hanggang hindi inuulit ang pagsusulit sa Test 3 at 5. Ang re-take lamang umano ang natitirang solusyon para sa mga nurses na gustong magtrabaho sa naturang bansa. Sinabi naman ni Labor Sec. Arturo Biron na sila mismo ang mamahala sa &amp;quot;re-take&amp;quot; Test 3 at 5. Ang pagpo-proseso naman ng resulta ay gagampanan ng Professional Regulation Commission habang ang Board of Nursing ang maghahanda ng mga tanong sa pagsusulit na kahalintulad ng dating nilalaman ng Tests 3 at 5. Hindi naman umano kailangang isuko ng isang examinee ang kanyang lisensiya na ibinigay sa kanila matapos na pumasa sa ikalawang pagkuha ng pagsusulit. Nilinaw nito na &amp;quot;voluntary&amp;acirc;€™ lamang ang pagkuha ng ikalawang &amp;quot;re-take&amp;quot; sa mga gustong magtrabaho sa Amerika at sa iba na nais na mapatunayan na pumasa nga sila at hindi nandaya. (Danilo Garcia)</body>
<link>http://www.philstar.com/Article.aspx?articleId=386961&amp;publicationSubCategoryId=92</link>
</article>
<article>
<title>Chavit pabor na rin palayain si Erap</title>
<author></author>
<date>
<month>February</month>
<day>26</day>
<year>2007</year>
</date>
<body>BAGUIO CITY- Pabor na rin si Ilocos Sur Governor Luis &amp;quot;Chavit&amp;quot; Singson na palayain si dating Pangulong Joseph Estrada pero sa kondisyon na tatapusin muna ang kaso nito at ilalabas ang hatol ng Sandiganbayan Special Division. Kahit aniya &amp;quot;guilty&amp;quot; ang maging hatol kay Estrada ay maaari itong i-pardon o pakawalan, ang importante ay malaman ng bayan ang magiging hatol sa plunder case nito sa Sandiganbayan. &amp;quot;Tapusin muna ang kaso, then pakawalan, guilty or not. Pero hindi puwede yong sinasabi nila na pakawalan muna bago matapos ang kaso,&amp;quot; ani Singson na dumalo sa Flower Festival sa lungsod na ito kahapon kasama ang ibang kandidato ng Team Unity. Dapat din aniyang aminin muna ni Estrada ang kanyang mga naging kasalanan bago ito palayain. Ang mahirap aniya kay Estrada ay patuloy itong tumatanggi sa kanyang kasalanan kahit umamin na ang dating kaibigan na si Charlie &amp;quot;Atong&amp;quot; Ang. Magiging &amp;quot;bad precedent&amp;quot; aniya kung basta na lang pakakawalan si Estrada nang hindi natatapos ang kaso at hindi umaamin sa kanyang mga kasalanan. Sinabi pa ni Singson na si Saddam (Hussein) ay nahatulan na ng kamatayan kaya dapat na ring ibaba ang hatol kay Estrada pero hindi siya pabor na patayin din ito. &amp;quot;Si Saddam pinatay na nga eh. Pero hindi ko sinasabing dapat ding patayin si Estrada. (Malou Escudero)</body>
<link>http://www.philstar.com/Article.aspx?articleId=386967&amp;publicationSubCategoryId=92</link>
</article>
<article>
<title>Textbook scam hahatulan ng SC ngayon</title>
<author></author>
<date>
<month>February</month>
<day>26</day>
<year>2007</year>
</date>
<body>Magsasagawa ngayon ng oral argument ang Korte Suprema para sa kontrobersyal na textbook scam kaugnay sa libro sa public schools at teacher&amp;acirc;€™s manual na pinondohan ng World Bank (WB). Ayon kay Ma. Luisa Villarama, clerk of court ng SC, itinakda ang oral argument ngayon dahil sa isinampang reklamo ng natalong bidder sa procurement program laban sa Department of Budget and Management (DBM), Department of Education (DepEd) at tatlong opisyal ng private corporations na inakusahang sangkot sa pagmonopolyo ng kontrata. Sinabi ni Ms. Vilarama, kabilang sa reresolbahing isyu ay ang sa pagitan ng WB guideline sa international competitive bidding at ang Procurement Reform Act na siyang nagpapatupad ng mga bidding procedures lalo sa mga foreign-funded procurement projects. Reresolbahin din sa oral argument kung mayroon bang hurisdiksyon ang Manila Regional Trial Court kaugnay sa petisyon ng Kolonwel Trading sa kabila ng pagkabigo nitong makatupad sa itinakda ng batas sa sandaling tutol ang bidder sa desisyon ng bids and awards committee. Dapat resolbahin din kung nagkaroon ng pag-abuso sa kapangyarihan ang korte kung sakaling may hurisdiksyon ito sa kaso sa pagbasura sa resolusyon ng DBM-DepEd inter-agency bids and awards committee na nagkaloob sa WB-funded textbook supply contract sa Vibal Publishing House at Whatana Phanit. Naghain ng petisyon para sa Temporary Restraining Order (TRO) ang Kolonwel Trading sa pagpapatupad ng DBM-DepEd JABAC decision sa pagkakaloob ng multi-milyong textbook supply contract sa mga na-disqualified bidder na Vibal Publishing House Inc. na pinaboran naman ng korte. Batay sa record, Ang Vibal kasama ang kanilang foreign subsidiaries na Whatana Phanit at SD Publications ay pawang mga disqualified dahil sa &amp;quot;inter-locking board of directors and officers&amp;quot; nito na itinuturing na may conflict of interest na naging ground para sila ay madiskwalipika sa ilalim ng Procurement Act. (Rudy Andal)</body>
<link>http://www.philstar.com/Article.aspx?articleId=386975&amp;publicationSubCategoryId=92</link>
</article>
<article>
<title>Oil companies nagbaba ng presyo ng krudo</title>
<author></author>
<date>
<month>February</month>
<day>26</day>
<year>2007</year>
</date>
<body>BAGUIO CITY - Pinasalamatan ni Team Unity senatorial bet Prospero &amp;quot;Butch&amp;quot; Pichay ang mga oil companies sa pagtugon sa kaniyang panawagan na ibaba ang presyo ng gasolina, diesel at kerosene kasunod ng pagbaba ng halaga ng dolyar laban sa piso at maging ang presyo ng langis sa world market. &amp;quot;I&amp;acirc;€™m thankful that oil companies heeded our call to slash oil prices. This latest round of price rollbacks, although small, will ease the burden of consumers,&amp;quot; ani Pichay,sa kanyang pagdalo sa Panagbenga (flower) festival parade kahapon. Inihayag ni Pichay ang kaniyang panawagan sa mga oil companies noong Miyerkules kasabay ang pangako na kanya ring hihilingin sa mga transport companies na sila rin ay magbaba ng singil sa pamasahe. Sa kasalukuyan ay 30 sentimo ang ibinaba sa presyo ng krudo at ito ay naglalaro sa pagitan P35.11 at 36.70 sa unleaded gasoline, nasa pagitan ng P29.95 at P33.15 naman ang bawat litro ng diesel at nasa pagitan ng P33.03 at P37.20 kada litro ang kerosene. Ang plataporma ni Pichay na &amp;quot;Pro-Pinoy&amp;quot; ay may hangaring magkaroon ng katurapan ang minimithing pagbaba ng presyo ng mga pangunahing pangangailangan ng mamamayang Filipino na dapat maiugnay kung patuloy na bababa ang presyo ng gasolina at krudo. (Malou Escudero)</body>
<link>http://www.philstar.com/Article.aspx?articleId=386980&amp;publicationSubCategoryId=92</link>
</article>
<article>
<title>Pulitiko, VIPs tinanggalan na ng security escorts</title>
<author></author>
<date>
<month>February</month>
<day>26</day>
<year>2007</year>
</date>
<body>Maliban kay dating pangulong Joseph Estrada, inutos ni Armed Forces of the Philippines (AFP) Chief of Staff Gen. Hermogenes Esperon na tanggalan ng mga security escorts ang mga pulitiko at VIPs sa gobyerno. Ayon kay AFP-PIO Chief Lt. Col. Bartolome Bacarro, ang hakbang ay upang maituon naman ng tropa ng militar ang kanilang konsentrasyon sa opensiba laban sa mga rebeldeng grupo. Agad pinabalik ang mga sundalo sa kanilang mga mother units para maitalaga sa panibagong assignments. Walong sundalo ang nakatalaga kay Estrada, 6 enlisted aides at 2 opisyal. (Joy Cantos)</body>
<link>http://www.philstar.com/Article.aspx?articleId=386983&amp;publicationSubCategoryId=92</link>
</article>
<article>
<title>Pacquiao umatras!</title>
<author></author>
<date>
<month>February</month>
<day>27</day>
<year>2007</year>
</date>
<body>Umatras na sa pulitika si People&amp;acirc;€™s Champ Manny Pacquiao. Nagpasya na umano siyang huwag sumabak sa halalan sa Mayo at sa halip, ipagpapatuloy at pagbubutihin ang kanyang propesyon bilang boksingero na tulad ng hinihingi ng marami niyang tagahanga. Kinumpirma kahapon ni Manila Mayor Lito Atienza na nakumbinsi niya si Pacquiao na huwag nang kumandidato nang makausap niya ito sa Cebu City noong Sabado. Sinabi ng alkalde na hindi siya nahirapang kumbinsihin si Pacquiao na iurong ang kandidatura nito dahil ipinaliwanag niya rito ang maaaring mangyari sa kanya at sa kanyang career bilang boksingero kung ipagpapatuloy nito ang pagsabak sa pulitika. Inilarawan lamang niya anya sa popular na boksingero ang mga maaaring mangyari rito. Dahil dito, pumayag si Pacquiao na pagtuunan na lamang ng konsentrasyon ang kanyang boxing career at ipagpatuloy ang pag-eensayo para sa susunod na laban nito. Takda umanong umalis ng Pilipinas si Pacquiao sa Marso 5 patungong Amerika para mag-ensayo at paghandaan ang kanyang laban sa Mehikanong si Jorge Solis sa Abril 15. Naunang napaulat na tatakbo si Pacquiao bilang kinatawan ng General Santos City sa Kongreso. (Gemma Amargo-Garcia)</body>
<link>http://www.philstar.com/Article.aspx?articleId=387055&amp;publicationSubCategoryId=92</link>
</article>
<article>
<title>Ban sa Pinoy nurses di na iaapela</title>
<author></author>
<date>
<month>February</month>
<day>27</day>
<year>2007</year>
</date>
<body>Hindi na iaapela ng Malakanyang ang desisyon ng Commission on Graduates of Foreign Nursing Schools na huwag pahintulutang makapagtrabaho sa United States ang 17,000 Pilipinong nurse na nakapasa sa kontrobersyal na June 2006 nursing licensure examinations na natigmak ng dayaan. Sinabi kahapon ni Presidential Legal Counsel Sergio Apostol na hindi na naman kailangang kumuha ng test sa CGFNS ang naturang mga nurse kung hindi naman nila gustong magtrabaho sa U.S.. Sa isang naunang pahayag, pinayuhan ni Labor Secretary Arturo Brion ang naturang mga nurse na sumunod na lang sa kagustuhan ng CGFNS. May abiso na anya mula sa tanggapan ni CGFNS Chief Executive Officer Dr. Barbara Nichols na pinal na ang desisyon nito na huwag bigyan ng visa screen certificate ang mga pumasa sa naturang board exam. Sinabi pa ni Brion na, bilang tulong, maaari na lamang sagutin ng gobyerno ang magagastos ng mga nurse na kukuhang muli ng examination. Gayunman, ayon pa kay Brion, hindi naman pinapawalambisa ng Professional Regulation Commission ang lisensya ng mga pumasa. (Lilia Tolentino)</body>
<link>http://www.philstar.com/Article.aspx?articleId=387068&amp;publicationSubCategoryId=92</link>
</article>
<article>
<title>Bolante supalpal sa asylum</title>
<author></author>
<date>
<month>February</month>
<day>27</day>
<year>2007</year>
</date>
<body>Tinanggihan ng pamahalaan ng United States ang asylum bid ni dating Agriculture Undersecretary Jocelyn &amp;quot;Joc-Joc&amp;quot; Bolante na nahaharap sa usapin ng P728 milyong fertilizer scam. Ibinasura ng U.S. noong Linggo ang petisyon ni Bolante dahil sa kawalan ng sapat na ebidensya na manganganib ang kanyang buhay kapag bumalik siya sa Pilipinas. Binigyan si Bolante ng US Immigration and Naturalization Service nang 30 araw para umapela. Maaaring madeport siya pabalik sa Pilipinas kapag hindi niya ito nagawa. Kaugnay nito. sinabi ni Presidential Legal Adviser Sergio Apostol na hindi makikialam ang Malakanyang sa kaso ni Bolante at sariling desisyon na nito kung hindi aapela. Sinabi pa ni Apostol na mainam kung babalik na lang sa bansa si Bolante para malinawan nito ang mga akusasyon laban dito. Napipintong ares tuhin si Bolante sakaling bumalik siya sa Pilipinas dahil sa nakabimbing warrant of arrest na ipinalabas laban sa kanya ng Senado kaugnay ng imbestigasyon nito sa fertilizer scam. (Lilia Tolentino at Rudy Andal)</body>
<link>http://www.philstar.com/Article.aspx?articleId=387069&amp;publicationSubCategoryId=92</link>
</article>
<article>
<title>Kris pinayuhan ng tiyahin</title>
<author></author>
<date>
<month>February</month>
<day>27</day>
<year>2007</year>
</date>
<body>Pinayuhan kahapon ni Team Unity senatorial candidate Tessie Oreta ang pamangkin niyang actress-TV host na si Kris Aquino na magpakatatag sa kinakaharap nitong problema dahil hindi naman ito pababayaan ng Diyos. Nagpahayag ng kalungkutan si Oreta sa nangyayari sa buhay ni Kris na madalas na tampok ng mga balita dahil sa umano&amp;acirc;€™y babaeng karelasyon ng asawa nitong basketbolistang si James Yap. Sa isang panayam ng mga reporter sa pagdalo niya sa Panagbenga Flower Festival sa Baguio City, sinabi ni Oreta na, bilang isang babae, ba tid niyang masakit para sa kanyang pamangkin ang malamang nagkaroon ng ibang babae ang kanyang asawa. Gayunman, pinayuhan ni Oreta si Kris na magpakatatag at ibayo pang manalangin. (Malou Escudero)</body>
<link>http://www.philstar.com/Article.aspx?articleId=387080&amp;publicationSubCategoryId=92</link>
</article>
<article>
<title>FG humarap sa korte</title>
<author></author>
<date>
<month>February</month>
<day>27</day>
<year>2007</year>
</date>
<body>Personal na humarap kahapon sa sala ni Manila Regional Trial Court Judge Rosario Cruz si First Gentleman Mike Arroyo para magbigay ng testimonya sa kasong libelo na isinampa niya laban sa publisher-columnist ng Malaya na si Jake Macasaet. Inireklamo ni Arroyo na malisyoso at nakakasira sa kanyang reputasyon ang kolum ni Macasaet na Business Circuit na nalathala sa Malaya noong Hulyo 9, 2004 at nagpaparatang na hindi umano niya tinupad pagkatapos ng eleksyon ang medical assistance na naunang ipinangako ng kanyang pamilya sa isang tauhan ng Presidential Security Group. Sinabi pa ng Unang Ginoo na tungkol lamang sa mga negosyo ang kolum ni Macasaet pero mas pinili nitong magsulat ng mga tsismis. Gayunman, ipinapaliwanag ni Macasaet na factual information lang ang nilalaman ng kanyang kolum at hindi naglalayong siraan ang Unang Ginoo. (Gemma Amargo-Garcia)</body>
<link>http://www.philstar.com/Article.aspx?articleId=387081&amp;publicationSubCategoryId=92</link>
</article>
<article>
<title>Coseteng nais kong kapalit &amp;acirc;€“ Flavier</title>
<author></author>
<date>
<month>February</month>
<day>27</day>
<year>2007</year>
</date>
<body>&amp;quot;Iyang si Nikki (Coseteng) ang gusto kong maging kapalit sa Senado.&amp;quot; Ito ang hayagang sinabi ni Senador Juan Flavier na nakatakdang magtapos na ang termino bilang Senador. Sa kanyang talumpati sa isang pulong ng Filipino-Chinese Business Association kamakailan, inindorso ni Flavier ang kandidatura ni Coseteng sa pagka-senador sa halalan sa Mayo. Mabigat ang endorso ni Flavier na isa sa mga iginagalang na opisyal ng pamahalaan hindi lamang bilang senador kundi maging noong kalihim pa siya ng Kagawaran ng Kalusugan. Naging popular siya dahil sa matapat at maka-masa niyang paraan ng pagharap sa mga problema sa kalusugan kaya binansagan siyang Mr. Clean hanggang sa maluklok siya sa Senado. Si Coseteng naman na naunang nagsilbi ng dalawang termino sa Senado pagkatapos ng limang taon sa Mababang Kapulungan, ay nakilala bilang isang makabayan at masugid na tagapagtanggol ng karapatang pantao, lalo na ang karapatan ng manggagawa at kababaihan, at ang kanyag kampanya para tulungan ang mga mahihirap sa pamamagitan ng pagbibigay sa mga pampublikong paaralan ng mga aklat at materyales sa pag-aaral na kasing-taas ng uri ng ginagamit sa mga pribadong paaralan. Sa kanya ring talumpati sa nabanggit na pulong, sinabi ni Coseteng na dapat tularan ang kasipagan, dedikasyon, mahabang pagpaplano at work ethics ng Filipino Chinese at ituro ito sa mga susunod na henerasyon para sumulong nang mas mabilis ang ating bayan.</body>
<link>http://www.philstar.com/Article.aspx?articleId=387088&amp;publicationSubCategoryId=92</link>
</article>
<article>
<title>SSS members inalerto sa underpayments</title>
<author></author>
<date>
<month>February</month>
<day>27</day>
<year>2007</year>
</date>
<body>Inalerto ng pamunuan ng Social Security System ang mga miembro nito na may kakulangan sa kontribusyon. Sinabi ni SSS President Corazon dela Paz na kailangang punuan ng mga miembro ng SSS ang kanilang kakulangan sa kontribusyon upang hindi magkaproblema sakaling mangutang o kumuha ng benepisyo ang mga ito. Sinabi ni dela Paz na marami sa mga self employed at voluntary members kabilang na ang mga overseas Filipino workers ang may under payments resulta ng pagtaas ng kontribusyon sa SSS mula noong Enero ng taong 2007. (Angie dela Cruz)</body>
<link>http://www.philstar.com/Article.aspx?articleId=387090&amp;publicationSubCategoryId=92</link>
</article>
<article>
<title>Belgica sasabak din sa Manila Mayoralty</title>
<author></author>
<date>
<month>February</month>
<day>27</day>
<year>2007</year>
</date>
<body>Kinumpirma na rin kahapon ni dating Manila Councilor Butch Belgica ang pagtakbo nito sa darating na May election bilang alkalde ng lungsod ng Maynila. Ayon kay dating 6th District Councilor Butch Belgica, dismayado umano siya sa naging pamamalakad ni Mayor Atienza ng mga nakaraang taon bukod pa rito ang dating magandang vision nila ng alkalde noong panahon niya ay malabo nang maipatupad. Si Belgica ay nagsilbing konsehal noong 1995-1998 at tumakbong bise alkalde ni Mayor Lito Atienza subalit hindi ito pinalad na manalo. Personal namang kinondena ni Belgica si Atienza dahil sa umano&amp;acirc;€™y &amp;quot;moro-moro&amp;quot; nitong ginawa sa consultation assembly noong nakaraang linggo kung saan kabilang ang kanyang anak na si 6th District Councilor Greco Belgica sa pinagpipilian din bilang vice mayor. Sa kabila nito, inamin din ni Belgica na masama ang loob niya sa alkalde dahil sa hindi pagkakapili sa kanyang anak bilang bise ni Ali dahil sa hindi nabigyan ng patas na laban si Greco na siyang natatanging mayroong plataporma sa mga pinagpipilian. (Gemma Amargo-Garcia)</body>
<link>http://www.philstar.com/Article.aspx?articleId=387091&amp;publicationSubCategoryId=92</link>
</article>
<article>
<title>&amp;acirc;€˜Hostage-taker&amp;acirc;€™ na ospital parurusahan!</title>
<author></author>
<date>
<month>February</month>
<day>28</day>
<year>2007</year>
</date>
<body>Wala nang dapat ipag-alala ang mga pasyenteng &amp;quot;ikinukulong&amp;quot; ng mga ospital dahil hindi makabayad ng kanilang hospital bills. Ayon kay Senate President Manuel Villar, mapaparusahan na sa ilalim ng batas ang mga ospital at pagamutan na tatangging palabasin sa ospital ang mga pasyenteng walang pambayad. Ito&amp;acirc;€™y matapos pagtibayin ng Kamara sa nakalipas na special session nito ang House bill No. 68 o &amp;quot;An act prohibiting the detention of patients in hospitals and medical clinics on grounds of non-payment of hospital bills or medical expenses.&amp;quot; Nauna nang inaprubahan ng Senado ang bersiyon ni Villar ng naturang panukala na Senate Bill 607 o &amp;quot;An act prohibiting the detention of live or dead patients in hospitals and medical clinics on grounds of non-payments of hospital bills or medical expenses.&amp;quot; &amp;quot;Isa ito sa mga panukala na ipinaglaban ko mula nang ako ay maup__o bilang Senate president. Dapat tratuhin ng mga ospital ng maayos ang mga pasyente na walang pambayad. Hindi anya sagot sa problema ang pigilin ng mga pagamutan ang mga walang pambayad. Hindi makatao ang ganitong paraan,&amp;quot; ani Villar. Sinabi pa ni Villar na lalo lamang mababaon sa utang ang pasyente kung patuloy itong mananatili sa ospital kahit maaari nang makauwi sa kanilang tahanan. Nakasaad sa panukala na maaari nang pauwiin ang mga pasyenteng maayos na ang kalagayan kahit wala silang kakayahang bayaran ang kanilang bayarin sa pagamutan. Kaakibat nito ang promisory note tungkol sa kabuuang bayarin. Nilinaw pa ni Villar na hindi lang ang mga pasyente ang pinoprotektahan natin dahil nauunawaan din natin ang sitwasyon ng mga ospital kaya nga dapat may promisory note kung saan sinisiguro ng pasyente na babayaran nito ang kanyang mga bayarin sa pagpapagamot,&amp;quot; ayon pa kay Villar. Ang naturang panukala ay kabilang sa 164 panukalang batas na pinagtibay ng Senado mula nang maupo si Villar bilang Senate president noong Hulyo 2006. (Rudy Andal)</body>
<link>http://www.philstar.com/Article.aspx?articleId=387221&amp;publicationSubCategoryId=92</link>
</article>
<article>
<title>US tutulong sa judicial killing</title>
<author></author>
<date>
<month>February</month>
<day>28</day>
<year>2007</year>
</date>
<body>Sinabi kahapon ni United States Ambassador Kristie Kenney na tutulong ang kanyang bansa sa mabilis na imbestigasyon sa tinatawag na extra-judical killing o pamamaslang sa mga maka-Kaliwang aktibista at mamamahayag sa Pilipinas. &amp;quot;Malugod kaming tutulong. Kailangang ipaalam ng Pilipinas kung paano kami makakatulong,&amp;quot; sabi ni Kenney sa panayam sa kanya ng mga reporter sa closing ceremony ng RP-US Balikatan sa Camp Aguinaldo, Quezon City. Para kay Kenney, seryosong problema ang kinakaharap ng Pilipinas sa mga insidente ng pamamaslang sa mga militante sa bansa. Hinikayat din niya ang pamahalaan na pagkalooban ng kaukulang proteksyon ang mga tnestigo para mapabilis ang imbestigasyon sa naturang mga pamamaslang. (Joy Cantos)</body>
<link>http://www.philstar.com/Article.aspx?articleId=387222&amp;publicationSubCategoryId=92</link>
</article>
<article>
<title>Malisyosong text puwedeng ireklamo ng kandidato</title>
<author></author>
<date>
<month>February</month>
<day>28</day>
<year>2007</year>
</date>
<body>Maaaring magsampa ng kasong kriminal ang sinumang kandidato laban sa mga indibidwal na gagawa ng mga malisyosong text messages para sirain ang kanilang kandidatura. Sinabi ni Engineer Danilo Cuenca, public assistance Scenter head ng National Telecommunications Commission (NTC), ang naturang hakbang ay maaaring gawin ng isang kandidato dahilan sa wala naman anyang batas sa paggamit ng texting para sa election campaign. &amp;quot;Candidates can file a complaint against the user. Especially if it&amp;acirc;€™s a postpaid line and a registered number, candidates could ask the telcos to provide the text and call data records of the number as evidence (of malicious texting),&amp;quot; ayon kay Cuenca. Ayon kay Cuenca, bukas ang pintuan ng NTC na tumanggap ng anumang sumbong mula sa mga biktima ng malicious texting. Wala anyang maisasagawang judicial proceedings ang NTC laban sa isang texter hanggat walang complainant na nagrereklamo at nagsasampa ng kaso sa ahensiya. Ang pahayag ng NTC ay ginawa bilang reaksiyon sa pahayag ni Senatorial candidate Prospero Pichay Jr. na siya ay nakakatanggap ng mga malicious texts laban sa mga administration senatorial candidates na layuning sirain ang kanilang kandidatura. (Angie dela Cruz)</body>
<link>http://www.philstar.com/Article.aspx?articleId=387228&amp;publicationSubCategoryId=92</link>
</article>
<article>
<title>Gastos sa retake malabo pang sagutin ng gobyerno</title>
<author></author>
<date>
<month>February</month>
<day>28</day>
<year>2007</year>
</date>
<body>Hindi pa sigurado ng Department of Labor and Employment (DOLE) kung sasagutin ng gobyerno ang gastos sa isasagawang retake para sa mga June 2006 nursing board passers. Ayon kay Labor Sec. Arturo Brion, ayaw nitong magbigay ng commitment hanggang hindi manggagaling mismo sa Malaca&amp;ntilde;ang ang pahayag. Nilinaw ni Brion na makikipagpulong umano ito sa mga dean ng iba&amp;acirc;€™t ibang nursing schools at universities sa bansa upang malaman kung m&amp;Acirc;&amp;deg;agkano ang kakailanganing pondo para sa re-take exam at kung ilan din ang nais na sumailalim sa retake. Ang kanilang ibibigay na exam ay para lamang sa mga June 2006 board passers na nagnanais magtungo sa Amerika. Ito ay batay sa kundisyon ng Commission on Graduates of Foreign Nursing Schools (CGFNS) na mabibigyan lamang ng visa screening certificate ang mga pumasa matapos na Qsumailalim sa retake sa kontrobersiyal na Tests 3 at 5. Magugunita na nagbigay na ng katiyakan ang Budget department na may pondong nakahanda ang gobyerno na gagamitin sa retake at ang hinihintay na lamang ay ang executive or der na pormal na ilalabas ng Palasyo. (Gemma Garcia)</body>
<link>http://www.philstar.com/Article.aspx?articleId=387234&amp;publicationSubCategoryId=92</link>
</article>
<article>
<title>FG &amp;acirc;€˜di gentleman &amp;acirc;€“ Solon</title>
<author></author>
<date>
<month>February</month>
<day>28</day>
<year>2007</year>
</date>
<body>Hindi umano bagay ang tawag na &amp;quot;First Gentleman&amp;quot; kay First Gentleman Jose Miguel &amp;quot;Mike&amp;quot; Arroyo kung ang pagbabasehan ay ang ginawa nitong pakikipagsigawan sa isang abogado noong Lunes. Ayon kay Anakpawis Rep. Rafael Mariano, hindi nararapat ang titulong First Gentleman sa asawa ni Pangulong Arroyo dahil hindi naman ito gentleman. &amp;quot;Mr. Arroyo&amp;acirc;€™s mobster-like behavior inside the courtroom yesterday (Monday) shows that he doesn&amp;acirc;€™t deser_ve his official title,&amp;quot; pahayag ni Mariano. Nangyari umano ang paninigaw ni Arroyo sa court proceedings ng libel case na isinampa nito laban sa pahayagang Malaya. Nagkaroon umano ng sagutan sina Arroyo nang isalang ito sa witness stand at si Atty. Paul Arias, abogado ng Malaya. Sinabi ni Mariano na ang kagaspangan ng ugali ni Arroyo ay isang malaking kahihiyan sa &amp;quot;legal profession&amp;quot; kaya hindi na ito dapat tawaging First Gentleman. Ayon kay Mariano, mas bagay tawaging &amp;quot;Big Mike&amp;quot; ang asawa ng Presidente dahil parang miyembro ito ng Mafia kung kumilos at magsalita. l (Malou Escudero)</body>
<link>http://www.philstar.com/Article.aspx?articleId=387237&amp;publicationSubCategoryId=92</link>
</article>
<article>
<title>Pandaraya sa Cebu &amp;acirc;€˜di na mauulit &amp;acirc;€“ GO</title>
<author></author>
<date>
<month>February</month>
<day>28</day>
<year>2007</year>
</date>
<body>Siniguro ng Genuine Opposition (GO) na hindi na mauulit ang pandaraya sa Cebu matapos silang bumalangkas ng counter measures upang hindi na maulit ang nangyari noong 2004 presidential elections. Sinabi ni GO senatorial candidate John Osme&amp;ntilde;a na nagpulong ang mga lider ng oposisyon sa Tanay, Rizal noong nakaraang linggo upang planuhin ang kanilang magiging taktika upang manalo sa nasabing lalawigan. Inirekomenda ni Osme&amp;ntilde;a na suport ahan ng GO ang local candidates sa Cebu upang sa gayon ay magkaroon sila ng tagapagbantay ng boto sa nasabing lalawigan. Ipinaliwanag ng Cebuano solon na noong 2004 presidential elections, pinabayaan ng Koalisyon ng N_agkakaisang Pilipino (KNP) ang mga local candidates dito kaya nakuha ng adminis-trasyon ang tatlong gubernatorial candidates. Aniya, si Sen. Edgardo Angara ang nagsabotahe ng political plan ng KNP sa Cebu dahil nag_kunwari itong aayusin ang problema subalit lumabas na pinabayaan lang pala niya. Dahil walang kandidato ang KNP sa Cebu, lumamang si Pangulong Arroyo ng mahigit 1M boto sa kandidato ng KNP na si Fernando Poe Jr. - (Rudy Andal)</body>
<link>http://www.philstar.com/Article.aspx?articleId=387241&amp;publicationSubCategoryId=92</link>
</article>
</data>