<?xml version="1.0" encoding="ISO-8859-1" ?>
<data>
<article>
<title>Pasay judge todas sa ambus</title>
<author></author>
<date>
<month>January</month>
<day>01</day>
<year>2006</year>
</date>
<body>Hindi na umabot pa sa Bagong Taon ang judge na humahawak sa kontrobersyal na kaso ng Philippine Air Terminals Company (PIATCO) matapos itong ambusin at mapatay habang papauwi sa kanyang bahay kahapon ng tanghali sa Bacoor, Cavite. Namatay habang ginagamot si Judge Henric Gingoyon, 53, ng Pasay City Regional Trial Court bunga ng limang tama ng bala sa katawan. Base sa inisyal na report mula kay Provincial Director Sr. Supt. Benjardi Mantele, naganap ang insidente dakong ala-12:45 ng tanghali sa panulukan ng Soldiers Hills, Molino 4, Bacoor, Cavite. Naglalakad umano ang biktima galing sa gym nang tambangan ng dalawang hindi kilalang mga suspek sakay ng isang asul na XRM Yamaha motorcycle. Bagaman naisugod ang hukom sa Molino Doctors Hospital at inilipat sa Imus Medical Center ay hindi na rin naisalba pa ng mga doktor ang kanyang buhay dahil sa tindi ng tinamong mga tama. Si Gingoyon ang siyang dumidinig sa kontrobersyal na kaso ng PIATCO kaugnay ng pagpapagawa ng NAIA Terminal 3. Isang malalimang imbestigasyon ang isinasagawa ng pulisya hinggil sa nasabing pagpatay kasabay ng manhunt operation laban sa mga suspek na hinihinalang mga hired killers. (Cesar Cezar at Arnell Ozaeta)</body>
<link>http://www.philstar.com/Article.aspx?articleId=314606&amp;publicationSubCategoryId=92</link>
</article>
<article>
<title>Natutulog na kaso sa korte ididismis</title>
<author></author>
<date>
<month>January</month>
<day>01</day>
<year>2006</year>
</date>
<body>Awtomatiko nang ibabasura ng mga korte ang mga dormant cases o hindi umuusad na kaso sa loob ng anim na buwan sa sandaling maging isang ganap na batas ang House Bill 902 na inihain ni Iloilo Rep. Rolex Suplico. Sa nasabing panukala, ituturing na &amp;quot;dormant&amp;quot; ang isang kaso kung hindi na masusundan ang unang hearing pagkatapos ng anim na buwan. Layunin ng panukala na mabawasan ang mga kaso sa korte at muling mabalik ang tiwala ng publiko sa court system ng bansa. Pero ipinaliwanag ni Suplico na hindi sakop ng kanyang panukala ang mga kasong kinakasangkutan ng mga taong may warrant of arrest pero hindi pa nahuhuli at nagtatago sa batas. Tanging ang mga kasong nasa ilalim na ng jurisdiction ng korte ang maaaring ibasura kung hindi na ito umuusad sa loob ng anim na buwan. Pumabor sa pagpasa ng panukala sina Attys. Wilberto Tolitol ng Department of Justice at Macapangat Mama ng Public Attorneys Office (PAO) pero kailangan anila na pag-aralan pa rin itong mabuti upang masigurong naaayon sa Konstitusyon at mga kasalukuyang civil at penal laws. Pero dahil sa posibilidad na magkaroon ng paglabag sa rule on double jeopardy kung saan hindi na maaaring litisin ang isang kasong na-dismiss na ng korte, isang technical working group (TWG) ang binuo ng komite upang masusing pag-aralan ang panukala. (Malou Rongalerios)</body>
<link>http://www.philstar.com/Article.aspx?articleId=314619&amp;publicationSubCategoryId=92</link>
</article>
<article>
<title>GMA binabastos sa Friendster</title>
<author></author>
<date>
<month>January</month>
<day>01</day>
<year>2006</year>
</date>
<body>Maging sa &amp;quot;Friendster&amp;quot;, isang sikat na &amp;quot;on-line community&amp;quot; kung saan maaaring makahanap ng kaibigan at kakilala sa internet ay hindi nakaligtas sa pambabastos si Pangulong Arroyo dahil isang account ang ginawa para sa kanya kung saan mayroon siyang 26 na larawan na nagpapakita ng mga negatibong impresyon. Sa Friendster profile ni Arroyo, nakalagay na siya ang corrupt and evil president of the Philippines at isa sa mga hobbies niya ang waldasin ang pera ng taumbayan. Isa sa 26 mga larawan ni Arroyo ay may caption na &amp;quot;Hello Garci, nasa chatroom me,&amp;quot; at mayroon din siyang larawan na kasama si Jasmin Trias na may caption na &amp;quot;mas maganda ako sa iyo.&amp;quot; Ayon kay Cibac party-list Rep. Joel Villanueva, maliwanag na galit kay Pangulong Arroyo ang gumawa ng kanyang Friendster profile dahil puro negatibo ang nakalagay ditto. Lumalabas din sa Friendster profile ng Pangulo na mayroon itong 72 kaibigan kung saan karamihan ay mga teen-agers. Pero agad ding idinagdag ni Villanueva na ang anumang sobra ay hindi maganda katulad ng sobrang pambabastos sa Presidente sa Friendster na maaaring ma-access kahit saang panig ng mundo. Pero hindi lamang si Arroyo ang sikat na may profile sa Friendster kundi maging sina dating Pangulong Joseph Estrada na dalawa pa ang account, House Minority leader Francis Escudero at Surigao del Norte Rep. Robert &amp;quot;Ace&amp;quot; Barbers. (Malou Rongalerios)</body>
<link>http://www.philstar.com/Article.aspx?articleId=314621&amp;publicationSubCategoryId=92</link>
</article>
<article>
<title>Rollback sa petrolyo</title>
<author></author>
<date>
<month>January</month>
<day>01</day>
<year>2006</year>
</date>
<body>Bilang aginaldo sa mga motorista sa pagbubukas ng taon, ibinaba ng mga kompanya ng langis ng 50 sentimos kada litro ang presyo ng kanilang produktong petrolyo. Sinimulan dakong alas-10 kagabi ng Eastern Petroleum ang 50 sentimong rollback sa kanilang diesel, gasoline at kerosene. Susundan naman ito ngayong tanghali ng Shell, Caltex, Petron, SeaOil at Fying V sa kaparehong halaga. Ayon sa mga tagapagsalita ng mga kompanya ng langis, kung magtutuluy-tuloy ang trend sa world market ay posibleng sa Pebrero pa nila gagalawin ang presyo nito sa lokal na pamilihan. Sa ngayon ay umabot na lang sa P30 ang presyo ng diesel kada litro at P35 hanggang P37 naman ang gasolina. Patuloy naman ang pagbibigay ng P1 discount ng mga kompanya ng langis sa mga pampasaherong dyip at bus. (Edwin Balasa)</body>
<link>http://www.philstar.com/Article.aspx?articleId=314631&amp;publicationSubCategoryId=92</link>
</article>
<article>
<title>2006, taon ng Cha-cha</title>
<author></author>
<date>
<month>January</month>
<day>01</day>
<year>2006</year>
</date>
<body>Kumpiyansa ang Malaca&amp;ntilde;ang na gagawing prayoridad sa pagpasok ng taong 2006 ang Charter change dahil mas maganda umano ang tsansa ng bansa sa pakay na pag-unlad kung maiaakma sa tama ang malalabong bahagi ng karta. Ayon kay Press Secretary Ignacio Bunye, ang panukalang Cha-cha ay higit anyang magpapatunay sa mundo na hinog na ang kaisipan sa pulitika ng mga Pilipino at handa ang bansa sa pakikipag-kumpetisyon sa daigdig kaya kailangang simulan na ang debate para mareporma ang pulitika. Kabilang sa mga rekomendasyon ng Consultative Commission para susugan ang Konstitusyon at ang pagpapatupad ng parliamentary form of government ay iurong sa 2010 ang halalan na nakatakda sa 2007. Inaasahang bubuo ng Constituent Assembly ang Kongreso sa unang linggo ng Pebrero. Kabilang pa sa malalaking panukalang batas na kakaharapin ng Kongreso ang 2006 national budget, anti-terror bill, wage hike at Marcos wealth bill. (Lilia Tolentino)</body>
<link>http://www.philstar.com/Article.aspx?articleId=314632&amp;publicationSubCategoryId=92</link>
</article>
<article>
<title>Mas matinding unos kay GMA sa 2006 ibinabala ni Lacson</title>
<author></author>
<date>
<month>January</month>
<day>01</day>
<year>2006</year>
</date>
<body>Nagbabala si Sen. Panfilo Lacson na mas matindi ang unos na darating kay Pangulong Arroyo ngayong 2006 dahil na rin sa nais ng taumbayan na makita ang katotohanan sa mga kontrobersiya na bumabalot sa kanyang pagkapanalo noong nakaraang halalan. Aniya, mananatili ang pag-asam ng taumbayan na mabuksan ang katotohanan sa Hello Garci tape, ang kontrobersiyal na usapan sa pagitan ng Pangulo at dating Comelec Commissioner Virgilio Garcillano. Ayon kay Lacson, hindi ang &amp;quot;moral armor&amp;quot; na pinangangalandakan ng kanyang mga kasamahan ang nagsalba sa kanya kung hindi ang &amp;quot;armor-plate-face&amp;quot; o kapal ng mukha nito para magsinungaling sa tao. Aniya, maging ang mga overseas Filipino workers (OFWs) ay hindi rin pinaligtas ni Pangulong Arroyo sa kanyang panlilinlang dahil sa pahayag nitong nakabawi ang piso kontra dolyar bunga ng kanyang ekonomiyang programa. Samantala, nagpahayag ng kanyang pasasalamat si Sen. Jinggoy Estrada sa mga OFWs na siyang nagsalba sa paglubog ng piso kontra dolyar at nagpaangat ng ekonomiya ng bansa. Ayon kay Sen. Estrada, hindi ang implementasyon ng Expanded Value Added Tax (EVAT) at ang economic policies ni Arroyo ang nagpaangat sa bansa kung hindi ang milyun-milyong dolyares ng OFWs. (Rudy Andal)</body>
<link>http://www.philstar.com/Article.aspx?articleId=314635&amp;publicationSubCategoryId=92</link>
</article>
<article>
<title>Loterya kada 15 minuto</title>
<author></author>
<date>
<month>January</month>
<day>01</day>
<year>2006</year>
</date>
<body>Nangangamba si Cibac partylist Rep. Joel Villanueva sa posibilidad na maraming kabataan ang lalong maaadik sa sugal sa sandaling simulan ang operasyon ng on-line Keno lottery ng Philippine Charity Sweepstakes Office (PCSO) ngayong 2006 na isasagawa sa mga malls, restaurant, bars at iba pang kahalintulad na lugar kada 15 minuto. Taliwas sa lotto na ibinabase ang premyo sa sales ng ticket o taya, sa on-line Keno lottery, P10 milyon ang pinakamataas na papremyo kada laro o maximum na P1M sa bawat winner. Kung mahigit sa 10 ang mananalo, ang P10M ay paghahati-hatian ng mga ito. Nauna rito, isang resolusyon ang inihain nina Villanueva at Malabon-Navotas Rep. Federico Sandoval kung saan pinaiimbestigahan nila sa Kongreso ang diumanoy iregularidad sa pagbibigay ng PCSO ng kontrata ng Keno project sa Total Gambling Technologies (TGTI) dahil hindi umano ito dumaan sa bidding. Naniniwala ang dalawang solon na wala sa charter ng PCSO ang on-line Keno lottery na kada 15 minuto isasagawa mula tanghali hanggang alas-12 ng gabi. Hinihintay na lamang ng PCSO ang desisyon ng Office of the Government Corporate Counsel (OGCC) hinggil sa legalidad ng kontrata na pinasok ng PCSO sa TGTI bago simulan ang operasyon. Idinagdag naman ni Villanueva na nagbibigay ng maling senyales sa mga kabataan ang ibat ibang uri ng sugal sa bansa dahil iniaasa na lamang ng mga ito ang kanilang buhay sa suwerte. Bumabagsak din aniya ang moral ng mga mamamayan dahil sa sugal na kinahihiligan ng maraming Pinoy. (Malou Rongalerios)</body>
<link>http://www.philstar.com/Article.aspx?articleId=314636&amp;publicationSubCategoryId=92</link>
</article>
<article>
<title>Putok victims tumaas</title>
<author>Ni Danilo Garcia</author>
<date>
<month>January</month>
<day>02</day>
<year>2006</year>
</date>
<body>Maituturing umanong bigo ang kampanya ng pamahalaan sa paggamit ng paputok matapos na umakyat ang bilang ng mga nabiktima ng apat na porsiyento kung saan pito katao ang naitalang patay sa Maynila, dalawa dito ang namatay sa watusi sa pagsalubong sa Bagong Taon. Sa datos ng Department of Health (DOH), kumpara sa 585 na biktima noong 2004, umakyat ito ngayon sa 610 sa pagtiklop ng taong 2005. Kabilang dito ang 582 biktima sa paggamit ng paputok, 19 ligaw na bala at siyam sa watusi. Sinabi ni Health Sec. Franciso Duque III na hindi naman maituturing na &amp;quot;failure&amp;quot; ang dalawang pagkamatay sa watusi dahil hindi na maituturing na mga bata ang mga biktima. Sa naturang datos din, lumalabas na pinakamarami ang nabiktima sa National Capital Region (NCR) na nakapagtala ng 381 biktima; Region 1, 124; Region 4, 22 at Region 3, 30. Sinabi rin ni Duque na may mga bagong paputok rin na irerekomenda sila sa Philippine National Police na ipagbawal sa pagsalubong naman sa taong 2007 tulad ng tinatawag na &amp;quot;boga&amp;quot; at &amp;quot;trumpillo&amp;quot;. Ang boga ay mistulang baril na gawa sa PVC pipe na binabalahan ng alcohol para sumabog habang ang trumpillo naman ay mahinang klase ng paputok na mistulang posporo ngunit nakakasugat din kapag ginamit ng mga batang maliliit.</body>
<link>http://www.philstar.com/Article.aspx?articleId=314736&amp;publicationSubCategoryId=92</link>
</article>
<article>
<title>Mga bahay sa Banawe pinagigiba ni GMA</title>
<author></author>
<date>
<month>January</month>
<day>02</day>
<year>2006</year>
</date>
<body>Inatasan ni Pangulong Arroyo ang Department of Enviroment and Natural Resources (DENR) at local government ng Banawe na gibain ang mga bahay at iba pang istrukturang sumisira sa view ng world famous na Banawe rice terraces. Ang direktiba ay kasunod ng pagbisita ng Pangulo sa pamosong tourist attraction at ikagulat ang paglipana ng mga &amp;quot;squatters&amp;quot; sa lugar. &amp;quot;I visited the area to make sure that the tourism program there will be sustainable,&amp;quot; sabi ng Pangulo gayunman ay naalarma ang Pangulo nang madiskubreng pinamahayan na ang mga hagdan ng Banawe. &amp;quot;Unless stopped, the informal settlers will continue building houses until the view of the majestic terraces are completely blocked from sight,&amp;quot; wika ng Pangulo. Nakatakdang magpalabas ng isang Executive Order ang Pangulo na magbabawal sa sinuman na mag-squat sa 8th Wonders of the World.</body>
<link>http://www.philstar.com/Article.aspx?articleId=314747&amp;publicationSubCategoryId=92</link>
</article>
<article>
<title>Mantaring ipermanente!</title>
<author></author>
<date>
<month>January</month>
<day>02</day>
<year>2006</year>
</date>
<body>Pormal nang hiniling ng mga empleyado at opisyal ng National Bureau of Investigation (NBI) na italaga na bilang permanenteng hepe ng ahensiya si Asst. Director Nestor Mantaring. Ayon sa position paper ng mga empleyado, si Mantaring ang may pinakamataas na karanasan sa pagtatrabaho sa NBI at inaasahang magiging maayos ang pagpapatakbo nito kung ito ang hihirangin at hindi mga taga-labas na nagnanais masungkit ang posisyon. Kasalukuyan umanong may mababang morale ang ilan sa mga career official ng ahensiya dahil sa paghirang ng mga taga-labas bilang pinuno. Kung maibabalik umano ang posisyon sa isang career official, tiyak anyang magpupursige ang ibang opisyal na pagbutihin ang trabaho upang maging karapat-dapat din sa posisyon sa ibang panahon. Ayon sa source, sobra na ang pulitika sa loob ng ahensiya at hindi na nila kaya na patakbuhin pa ito ng isang &amp;quot;outsider&amp;quot;. Nangangamba rin umano ang mga ahente na matatagurian ng &amp;quot;Palace political tool&amp;quot; ang ahensiya kung isa na namang outsider ang mapipili ng Pangulo. Hindi rin umano patas kung isang outsider ang mahihirang lalo na at hindi ito abogado o isang CPA (certified public accountant) sa isang ahensiya na pawang mga nagpakadalubhasa sa law at accounting bago nag-umpisa sa pinakamababang posisyon bilang agent. Nakakabilib din umano ang track record ni Mantaring na nagsimulang manungkulan sa NBI bilang clerk noong 1968. Habang nagtatrabaho siya sa araw ay nag-aaral naman siya ng abogasya sa gabi hanggang makamit niya ang kanyang Law degree taong 1972 at pumasa sa Bar exams noong sumunod na taon. Haggang sa ma-appoint ito bilang Deputy Director for Comptroller Services taong 2001, Deputy Director for Administrative Services taong 2002 at noong 2003 ay Deputy Director for Special Investigation at na-promote noong 2004 sa pangalawang pinakamataas na posisyon sa NBI bilang assistant director. Simula naman ng magkasakit at pumanaw si Director Reynaldo Wycoco ay na-designate siya ni Pangulong Arroyo bilang OIC sa NBI. Kamakailan ay inirekomenda rin ng Department of Justice si Mantaring kay Pangulong Arroyo para sa pagka-NBI director. Sinabi ni DOJ Sec. Raul Gonzales na sang-ayon siya sa ginagawang pagsusulong ng mga empleyado at opisyal ng NBI kay Mantaring para sa nasabing posisyon. (Danilo Garcia)</body>
<link>http://www.philstar.com/Article.aspx?articleId=314751&amp;publicationSubCategoryId=92</link>
</article>
<article>
<title>Special court sa media iginiit</title>
<author></author>
<date>
<month>January</month>
<day>02</day>
<year>2006</year>
</date>
<body>Upang mas mapabilis ang resolusyon ng mga libel cases na isinasampa laban sa mga miyembro ng media, iginiit ni Aklan Rep. Joven Miraflores sa Supreme Court (SC) na pag-aralan ang pagbuo ng isang special court para rito. Ayon kay Rep. Miraflores, pinaniniwalaang ang mabagal na proseso sa korte ang nagtutulak para gantihan na lamang ang mga kagawad ng media ng karahasan kaya tumataas ang krimen laban sa mga mamamahayag. Mas makabubuti anya kung pabibilisin ang pagpapalabas ng resolusyon sa mga libel cases na isinampa laban sa mga miyembro ng media dahil posibleng ito ang pinag-uugatan nang pamamaslang laban sa kanila. Hindi rin anya kailangang amyendahan pa ang Libel Law dahil maaaring gamitin naman ito sa pagbusal sa media. &amp;quot;Let us try to work for the speedy resolution of libel cases and related complaints by media and against them instead of effecting a tougher libel law,&amp;quot; pahayag pa ng solon. Nakahanda si Miraflores na magsumite ng panukalang batas upang maging ganap na batas ang kanyang panukala. (Malou Rongalerios)</body>
<link>http://www.philstar.com/Article.aspx?articleId=314757&amp;publicationSubCategoryId=92</link>
</article>
<article>
<title>Barbers babalik sa Mla. Police</title>
<author></author>
<date>
<month>January</month>
<day>02</day>
<year>2006</year>
</date>
<body>Muling babalik ngayong hapon sa kahuli-hulihang pagkakataon ang namayapang dating senador Robert Barbers sa pinagmulan ng kanyang karera sa serbisyo-publiko sa Manila Police District (MPD) na pinag-umpisahan niya bilang isang ordinaryong patrolman. Pararangalan ng kanyang mga dating kasamang pulis, kasalukuyang opisyal ng MPD at iba pang nakasama sa police beat si Barbers. Kabilang sa magbibigay ng pahayag para sa yumaong senador ang kanyang tiyuhin na si ret. Brig. Gen. James Barbers na siyang naging inspirasyon at humikayat kay Barbers na maging pulis din. Kasama rin dito sina Sen. Alfredo Lim na pinagsilbihan noon ni Barbers bilang hepe ng Manila Police Department, editor na si Robert Roque na nakasama ni Barbers ng reporter pa lang ito, C/Supt. Pedro Bulaong at iba pang retiradong pulis. Darating ang labi ni Barbers buhat sa Surigao del Norte dakong alas-3 ng hapon at magtatagal ng isang buong araw sa lobby ng MPD bago ilipat naman sa Senado kung saan isang necrological service ang ipagkakaloob dito bukas. Naging makulay ang buhay-pulis ni Barbers lalo na nang maaresto nito ang druglord na si Don Pepe Oyson at malansag ang kilabot na Pandato hold-up gang. Nanalong congressman si Barbers sa Surigao bago ito naitalaga ni dating Pangulong Ramos na kalihim ng DILG hanggang sa maging senador mula 1998-2004. (Danilo Garcia/Rudy Andal)</body>
<link>http://www.philstar.com/Article.aspx?articleId=314762&amp;publicationSubCategoryId=92</link>
</article>
<article>
<title>Comelec officials ikulong! - Pimentel</title>
<author></author>
<date>
<month>January</month>
<day>02</day>
<year>2006</year>
</date>
<body>Iginiit ni Senate Minority Leader Aquilino Pimentel, Jr. na hindi lamang dapat magbitiw ang tatlong matataas na opisyal ng Comelec na sangkot sa maanomalyang P1.3 bilyong counting machines contract kundi dapat makulong pa ang mga ito Sinabi ni Sen. Pimentel, dapat kasuhan at makulong ang mga Comelec officials sa pangunguna ni Chairman Benjamin Abalos dahil sa pagpasok sa kaduda-dudang kontrata sa Mega Pacific kaugnay sa pagbili ng 1,961 units ng automated vote-counting machines. &amp;quot;It is not enough that they should resign. They should be jailed for their role in the anomalous deal,&amp;quot; wika ni Pimentel. Nilinaw pa ng senador na mali ang paniniwala nina Abalos na hindi sila puwedeng makasuhan at makulong habang hindi pa sila nai-impeach dahil daw sa kanilang immunity bilang constitutional officials. Nagpalabas ng desisyon ang Korte Suprema noong Enero 2004 kung saan idineklarang null and void ang kontrata ng Mega Pacific sa Comelec at pinakakasuhan nito ang mga opisyal na sangkot sa transaksiyon. (Rudy Andal)</body>
<link>http://www.philstar.com/Article.aspx?articleId=314765&amp;publicationSubCategoryId=92</link>
</article>
<article>
<title>Killer ng judge, Colonel  DOJ: Tukoy na!</title>
<author></author>
<date>
<month>January</month>
<day>03</day>
<year>2006</year>
</date>
<body>Kilala na ng National Bureau of Investigation (NBI) ang suspek sa likod ng pagpatay kay Pasay City Regional Trial Court Judge Henry Gingoyon. Ayon kay Justice Sec. Raul Gonzalez, batay sa imbestigasyon ng National Bureau of Investigation (NBI), isang nagngangalang Col. Manuel Barcena ang umanoy suspek sa pagpaslang kay Gingoyon. Ipinaliwanag ni Gonzales na posibleng &amp;quot;personal grudge&amp;quot; ang umanoy dahilan kung kayat pinatay ang nabanggit na hukom. Aniya, lumalabas sa pagsisiyasat ng NBI na posible umanong may kaugnayan sa ilang ipinalalabas na desisyon ni Gingoyon ang pagkakapaslang sa kanya. Sinabi pa ng Kalihim na maaari umanong ikinagalit ng suspek ang ginawang pagbasura ni Gingoyon sa isinampang kaso ni Barcena na may kaugnayan sa droga laban sa dalawang Chinese national. Bunga nitoy nagsampa ng kasong administratibo si Barcena laban kay Gingoyon. Gayunman, patuloy pa ring nagsasagawa ng mas malalim na imbestigasyon ang mga ahente ng NBI sa pagpatay sa naturang hukom nitong Disyembre 31 malapit sa kanyang tahanan sa Bacoor, Cavite habang papauwi matapos na mag-gym. Samantala, hindi pabor ang Philippine Judges Association (PJA) sa panukalang armasan o bigyan ng service firearm ang mga hukom sa bansa kasunod ng nasabing pamamaslang kasabay naman ng pagsang-ayon ng Malaca&amp;ntilde;ang sa nasabing ideya. Sinabi ni Pangulong Gloria Macapagal-Arroyo na epektibong hakbang ang pagbibigay ng armas sa mga hukom para mabigyang proteksyon ang mga ito sa pagganap ng tungkulin. Giit naman ng PJA, taliwas ito sa kanilang paniniwala na kinakailangan na ilagay sa tamang proseso ang lahat at 'di sa kamay ang batas. Ang nasabing panukala ay inihain dahil sa patuloy na pagpatay ng walang kalaban-laban sa mga hukom. Kinondena naman ni Senate Majority Leader Francis Pangilinan ang pagpatay kay Gingoyon kasabay ng panawagan nito na imbestigahang mabuti ang kaso. (Grace Dela Cruz, Lilia Tolentino at may ulat ni Rudy Andal)</body>
<link>http://www.philstar.com/Article.aspx?articleId=314934&amp;publicationSubCategoryId=92</link>
</article>
<article>
<title>MJ ihahabla ang Northwest</title>
<author></author>
<date>
<month>January</month>
<day>03</day>
<year>2006</year>
</date>
<body>Mangunguna si dating Manila Rep. Mark Jimenez sa pagsasampa ng isang class suit laban sa Northwest Airlines kaugnay ng di magandang pagtrato nito sa mga Pilipino sa isang flight mula Detroit patungo sa Maynila noong Disyembre 18, 2005. Ayon kay Jimenez, nagmistulang &amp;quot;second class citizens&amp;quot; ang Pilipino sa flight ng Northwest na kanya ring nasakyan dahil sa di pagbibigay sa kanila ng marapat na akomodasyon matapos na ma-delay ang eroplano sa stopover nito sa Narita, Japan. &amp;quot;While I have already made known to officials of this airlines the displeasure of their Filipino passengers during a stopover in Narita, Japan, I feel that we have to pursue the matter more forcefully to show to the world that we Filipinos fight for our rights,&amp;quot; ani Jimenez. Inilahad ni Jimenez na dapat ay sa Nagoya nag-stopover ang kanilang flight ngunit ito ay na-divert sa Narita dahil sa di magandang panahon sa Nagoya. Sa Narita, kung hindi pa umano kinompronta ni Jimenez ang mga Japanese staffs ng Northwest ay hindi pa magbibigay ang mga ito ng kumot, unan at kaunting makakain. Kapuna-puna rin na espesyal umano ang naging pagtrato ng Northwest sa mga Japanese passengers na agad na isinakay sa mga bus para dalhin sa hotel. Matapos na magbanta si Jimenez na magdedemanda siya at ipababatikos sa kanyang mga kaibigang kongresista pagdating sa Maynila ang di makataong pagtrato sa kanila ng pamunuan ng Northwest ay kataka-takang biglang nagbigay ang Northwest ng tig-$500 cash voucher sa mga Pilipinong pasahero. &amp;quot;It was only after I blew my top that we got answers and some pillows and blankets. It was freezing cold at the terminal, but the dimwit personnel of this airline only gave them to us when I started making a scene. Imagine how children and babies must have suffered,&amp;quot; ani Jimenez. (Ellen Fernando)</body>
<link>http://www.philstar.com/Article.aspx?articleId=314948&amp;publicationSubCategoryId=92</link>
</article>
<article>
<title>Erap balik Tanay</title>
<author></author>
<date>
<month>January</month>
<day>03</day>
<year>2006</year>
</date>
<body>Balik Tanay, Rizal na kahapon si dating Pangulong Joseph Estrada matapos mag-bagong taon kasama ang ina at ibang mahal sa buhay sa bahay nila sa San Juan. Ito ay matapos payagan ng Sandiganbayan Special Division si Erap na palawigin pa ang kanyang New Years pass ng hanggang alas-7 ng umaga ng Enero 2. Matatandaang pinayagan ng anti-graft court si Estrada na makapag-celebrate ng Pasko at Bagong Taon sa bahay ng kanyang inang si Do&amp;ntilde;a Mary Ejercito. Ito ang kauna-unahang pagkakataon na payagan ng Sandiganbayan si Erap na manatili ng Pasko at Bagong Taon sa bahay nila sa San Juan simula nang makulong ito sa Tanay noong 2000 dahil sa kasong plunder. Umalis si Estrada mula sa bahay ng kanyang ina sa #82 Kennedy St., Barangay North Greenhills, San Juan bandang alas-10:16 ng umaga kahapon matapos dumating noong Disyembre 31, 2005. Nabinbin sandali ang pagbabalik ni Estrada sa Tanay ng alas-7 ng umaga matapos na ma-delay ang transportasyon ng dating Pangulo dahil kailangan pang siguruhin ng pulisya ang dadaanan ng convoy. Hindi na dumaan ang convoy sa Ortigas Gate sa North Greenhills at sa halip ay dumaan na lamang ang mga ito sa Boni Serrano Ave. patungong Marikina. Kabilang sa mga dumalaw sa dating pinuno ng bansa noong New Years day ay sina Susan Roces, dating senador Ernesto Maceda, Atty. Jose Flaminiano at dating senador Francisco Tatad. (Malou Rongalerios)</body>
<link>http://www.philstar.com/Article.aspx?articleId=314949&amp;publicationSubCategoryId=92</link>
</article>
<article>
<title>4 Judge nominado bilang NBI chief</title>
<author></author>
<date>
<month>January</month>
<day>03</day>
<year>2006</year>
</date>
<body>Apat na huwes bukod sa apat ding dating mga heneral at isang mayor ang pinagpipiliang italaga bilang pinuno ng National Bureau of Investigation (NBI) kapalit ng yumaong si NBI Director Reynaldo Wycoco. Isang miyembro ng Malaca&amp;ntilde;ang Search and Select Committee ang naghayag na lumawak ang shortlist ng mga nominado sa NBI post kaugnay ng mga pag-eendorso ng ibat ibang grupo sa apat na huwes, tatlo sa mga ito ay kasalukuyang nakatalaga bilang regional trial court judges. Pangunahin sa apat na huwes na nominado bilang NBI chief si Supreme Court Assistant Court Administrator Judge Reuben P. de la Cruz, dating Marikina RTC judge na nakapaglingkod na rin sa NBI noong panahon ni NBI Chief Jolly Bugarin. Mula nang mahirang na assistant court administrator noong nakaraang taon, si de la Cruz, 62 taong gulang ay tumutulong na sa Korte Suprema sa pangangasiwa ng 2,153 mababang korte at mga tauhan nito sa buong bansa. Saklaw din ng kanyang responsibilidad ang pagpapailalim sa drug test ng lahat na empleyado ng hudikatura sa buong bansa. Ayon sa mga taga-loob ng search committee malaki ang posibilidad na dinggin ng Pangulo ang panawagan ng mga kawani ng NBI na iiwas sa pulitika ang kawanihan para maibalik sa dating reputasyon ang NBI. Hingi ng mga tauhan ng NBI na gawing mga eksperto at may respeto ang mga ahente ng kawanihan. Sinasabing malakas ang kumpetisyon ng apat na huwes sa mga pinagpipilian na pawang ang karanasan ay may kinalaman sa pulis at militar dahil sa mayaman nilang karanasan sa pangangalap ng ebidensiya at pagpapalakas ng kaso. Ang nominasyon ni de la Cruz ay inindorso ni Binalonan Pangasinan Mayor Ramon Juico Jr. presidente ng League of Municipalities of the Philippines. (Lilia Tolentino)</body>
<link>http://www.philstar.com/Article.aspx?articleId=314959&amp;publicationSubCategoryId=92</link>
</article>
<article>
<title>First 3 months ng 2006, kritikal kay GMA  Imee</title>
<author></author>
<date>
<month>January</month>
<day>03</day>
<year>2006</year>
</date>
<body>Isang matinding pagsubok ang unang tatlong buwan ngayong taon ni Pangulong Gloria Arroyo bunga ng kaliwat kanang kilos-protesta na kahaharapin ng kanyang administrasyon. Ito ang pahayag ni Ilocos Norte Rep. Imee Marcos kaugnay sa mga problemang hindi nabigyan ng kasagutan o solusyon ni Pangulong Arroyo simula nang manungkulan ito bilang pinuno ng bansa. Ayon kay Marcos, kailangang harapin at malusutan ni Pangulong Arroyo ang unang tatlong buwan ng kanyang panunungkulan sa taong ito kung hindi ay mapapatalsik siya sa kanyang puwesto. &amp;quot;Acid test kay GMA ang first 3 months ng taong 2006. Kung malulusutan niya ito, masasabing talagang matatag na si Arroyo,&amp;quot; pahayag ni Marcos. Kabilang sa mga kinakaharap na problema ni Arroyo ay ang no-election proposal ng Concom na tinututulan ni dating Pangulong Ramos, fertilizer scam, Hello Garci tape scandal, ang pagtaas ng presyo ng ibat ibang produkto, maging ang pangunahing produkto partikular na ang LPG dahil sa implementasyon ng 12% Expanded Value Added Tax (EVAT) at kawalan ng trabaho. Ibinunyag din ni Marcos na kasado na ang plano ng oposisyon at ibat ibang grupo sa kanilang isasagawang mga protesta para tuluyang mapababa sa puwesto ang Pangulo. Kaugnay nito, umapela si Palawan Rep. Antonio Alvarez sa oposisyon na itigil na ang pagsasangkot sa Pangulo sa panukalang no-el (no election). Ayon kay Alvarez, mali ang ginawang akusasyon ng oposisyon na si Pangulong Arroyo ang nasa likod ng panukalang no election at pagsasagawa ng parliamentary elections sa 2010 dahil ang rekomendasyon ay ginawa ng 50 independent individual. (Malou Rongalerios)</body>
<link>http://www.philstar.com/Article.aspx?articleId=314962&amp;publicationSubCategoryId=92</link>
</article>
<article>
<title>Pagsapi ni Faeldon sa NPA iniimbestigahan</title>
<author></author>
<date>
<month>January</month>
<day>03</day>
<year>2006</year>
</date>
<body>Iniimbestigahan na ng Armed Forces of the Philippines (AFP) ang diumanoy pakikipag-alyansa ng puganteng si Oakwood mutiny leader Marine Capt. Nicanor Faeldon sa mga rebeldeng New Peoples Army (NPA) para ibagsak sa kapangyarihan si Pangulong Arroyo. Sa isang press briefing, sinabi ni AFP-PIO chief Col. Tristan Kison na nangangalap na sila ng impormasyon hinggil sa ibinulgar ni Justice Sec. Raul Gonzalez sa masamang plano ni Faeldon laban sa administrasyong Arroyo. Aminado si Kison na sa kasalukuyan ay wala silang nalalaman sa nasabing pagsapi ni Faeldon sa NPA sa Oriental Mindoro. Ayon kay Kison, ang pagbubunyag ni Gonzalez nitong Linggo laban sa tinutugis na Oakwood mutiny leader ay hindi base sa impormasyon ng kanilang intelligence community. Base sa &amp;quot;A-1&amp;quot; o positibong impormasyon na diumanoy ipinarating kay Gonzalez ng intelligence community, si Faeldon ay namataan sa isang lugar sa Oriental Mindoro may dalawang linggo na ang nakaraan matapos ang pagtakas nito sa kamay ng ISAFP. Sinabi pa ni Gonzalez na huling nakita si Faeldon sa Metro Manila matapos na makapiling nito ang kanyang pamilya sa pagsalubong ng Bagong Taon. Ginagalugad na ng AFP ang mga lugar na posibleng pagtaguan ni Faeldon, ayon pa kay Kison. (Joy Cantos)</body>
<link>http://www.philstar.com/Article.aspx?articleId=314968&amp;publicationSubCategoryId=92</link>
</article>
<article>
<title>7 suspek sa Gingoyon tiklo!</title>
<author>Nina Arnell Ozaeta, Lolit Yamsuan, Cristina Timbang, Joy Cantos, Danilo Garcia At Lilia Tolentino</author>
<date>
<month>January</month>
<day>04</day>
<year>2006</year>
</date>
<body>Pito katao na isinasangkot sa brutal na pagpatay kay Pasay City Judge Henrick Gingoyon ang inaresto ng pinagsanib na puwersa ng Special Operations Group (SOG)-Region IV, National Bureau of Investigation (NBI), Cavite PNP at Criminal Investigation and Detection Group (CIDG) sa magkakahiwalay na operasyon sa Bacoor, Cavite kahapon. Kinilala ang mga suspek na sina Rodolfo Cuer, umanoy miyembro ng isang kidnap-for-ransom gang; Rudy Baclor, 49, maggugulay; Felimon Ravino, 42, nagpapa-arkila ng videoke; Mark Datas, 23, truck driver; Efren Samonte, isang alyas Danny at isang alyas Haji, pawang nakatira sa Molino, Bacoor. Ang pitong suspek ay naaresto sa magkakahiwalay na pagsalakay ng Task Force Gingoyon sa Green Valley Subdivision, Brgy. Molino 3 at Brgy. Queensrow, pawang sa Bacoor. Base sa imbestigasyon, dalawa umanong testigo na hawak ng pulisya ang kumilala kay Cuer na siya umanong nagsilbing look-out ng gunman bago nabaril si Gingoyon. Isang NBI agent na tumangging magpakilala ang nagsabing umamin na ang isang suspek na tumanggap umano siya ng P150,000 sa isang mastermind para likidahin si Gingoyon sa hindi malamang kadahilanan. Samantala, sumugod ang mga pamilya ng mga suspek sa harapan ng Cavite PNP upang itanggi ang kaugnayan ng kanilang mga inarestong kaanak sa krimen. Col. Barcena lumutang &amp;quot;Saksi ko ang Diyos, wala akong kinalaman sa krimen!&amp;quot; Ito ang mariing inihayag ni Sr. Supt. Manuel Barcena hinggil sa pagsangkot ng kanyang pangalan sa pagpatay kay Gingoyon. Sinabi ni Barcena na wala siyang kinalaman sa naturang pamamaslang bagaman nagkaroon sila ng di pagkakaunawaan ng nasabing hukom pagdating sa kani-kanilang trabaho at prinsipyo. &amp;quot;Before the eyes of God I am completely innocent and I have no involvement whatsoever in the said killing,&amp;quot; ani Barcena matapos na ihayag ni Justice Sec. Raul Gonzalez na posibleng maging suspek ang opisyal sa krimen. Iginiit ni Barcena na hindi siya naghiganti laban kay Gingoyon dahil hinintay niyang gumulong ang hustisya matapos ipasibak nito at malagay sa &amp;quot;floating status&amp;quot;. &amp;quot;I have won and I was recently promoted, how could I do something like that?, tanong ni Barcena. Kaugnay nito, mistulang nilinis ng NBI si Barcena sa Gingoyon slay matapos na walang makuhang sapat na ebidensya na magdidiin sa kanya. Inamin ni NBI officer-in-charge Atty. Nestor Mantaring na hindi pa nila maiuugnay sa krimen si Barcena dahil wala pang makalap na ebidensya ang NBI na magpapatunay na siya ang nag-utos na ipapatay si Gingoyon dahil lamang sa personal na galit.</body>
<link>http://www.philstar.com/Article.aspx?articleId=315067&amp;publicationSubCategoryId=92</link>
</article>
<article>
<title>Haharang sa warrant vs 4 GIs kasuhan</title>
<author></author>
<date>
<month>January</month>
<day>04</day>
<year>2006</year>
</date>
<body>Iginiit kahapon ni Anakpawis Rep. Rafael Marinao ang pagsasampa ng kasong &amp;quot;obstruction of justice&amp;quot; laban sa mga opisyal ng gobyerno na haharang at magiging dahilan sa hindi pagpapalabas ng warrant of arrest laban sa apat na US servicemen na nahaharap sa kasong panggagahasa. Ayon kay Mariano, hindi maaaring isantabi na lamang ang pagpapalabas ng warrant of arrest laban sa mga akusado dahil lamang sa umiiral na Visiting Forces Agreement (VFA). Partikular na tinukoy ni Marinao ang napaulat na pahayag ni Zosimo Paredes, exec. dir. ng Presidential Commission on the VFA na walang epekto ang pagpapalabas ng arrest warrant dahil mas mataas ang nilagdaang VFA sa pagitan ng US at Pilipinas kaysa sa &amp;quot;procedural law&amp;quot; ng bansa. Nauna rito, sinabi ni Justice Sec. Raul Gonzalez na hindi maaaring arestuhin ang apat na Kano dahil sa RP-US treaty. Pero iginiit ni Mariano na ang VFA ay isang executive agreement sa ilalim ng US laws na hindi naman niratipikahan ng US Senate at di maaaring maging mataas pa sa 1987 Constitution ng Pilipinas. Hindi rin sinang-ayunan ni Senate Pres. Franklin Drilon ang naging pahayag ni Gonzalez na magkaroon muna ng negosasyon sa pagitan ng US at RP bago mag-isyu ng warrant of arrest. Walang basehan aniya ang kalihim sa kanyang pahayag at hindi dapat siyang makialam sa kaso. Samantala, nasa sala na ni Judge Rudy Dilag ng Olongapo Regional Trial Court Branch 73 ang naturang kaso at pinag-aaralan na nito kung magpapalabas ng warrant of arrest laban sa apat na akusadong sundalo na ngayoy nasa kustodya ng US Embassy sa Maynila. (Malou Rongalerios/Rudy Andal/Jeff Tombado)</body>
<link>http://www.philstar.com/Article.aspx?articleId=315081&amp;publicationSubCategoryId=92</link>
</article>
<article>
<title>2 bata tigok sa meningo</title>
<author></author>
<date>
<month>January</month>
<day>04</day>
<year>2006</year>
</date>
<body>Muli na namang umatake ang meningococcemia matapos na masawi ang dalawa sa tatlong bata na halinhinang dinapuan ng naturang sakit sa Marikina, mga lalawigan ng Mindoro at Cavite. Sa ulat ng Department of Health-Epidemic Investigation Unit (DOH-EIU), isinugod kahapon sa San Lazaro Hospital (SLH) bandang alas-4:43 ng umaga ang isang 4-taong gulang na lalaki mula sa Manahan St., Malanday, Marikina City. Bukod dito, isang 2-taong gulang na batang babae naman mula sa Brgy. Talaba, Bacoor, Cavite, ang namatay noong Disyembre 31, 2005 dakong alas-2 ng hapon sa Laguna Provincial Hospital. Nasawi din ang isang taong gulang na batang babae mula sa Brgy. Mina De Oro Bongabong Oriental Mindoro matapos na isugod sa Roxas District Hospital noong Disyembre 29, 2005. Ayon sa DOH, ang naturang mga biktima ay kinakitaan ng mga sintomas ng sakit na meningo tulad ng mataas na lagnat, pananakit ng lalamunan, pagsusuka at pagkakaroon ng mga pantal o rashes sa kanilang mga katawan ilang araw bago isugod sa ospital ang mga ito. Sa imbestigasyon ng DOH, ang nasawi mula sa Mindoro ay nagtungo sa Boracay bago sumapit ang Disyembre 25 kayat patuloy na inaalam kung sino ang huling nakahalubilo nito. Kaagad namang binigyan ng gamot na prophylaxis ang mga kamag-anak na nakahalubilo ng mga biktima upang hindi na mahawa pa ang mga ito. (Gemma Amargo-Garcia)</body>
<link>http://www.philstar.com/Article.aspx?articleId=315082&amp;publicationSubCategoryId=92</link>
</article>
<article>
<title>Helmet markahan  Gordon</title>
<author></author>
<date>
<month>January</month>
<day>04</day>
<year>2006</year>
</date>
<body>Iminungkahi ni Sen. Richard Gordon na markahan ang mga crash-helmet ng mga motorcycle riders bilang isa sa mga paraan sa pagtukoy ng pagkakakilanlan ng mga ito lalo na sa mga nasasangkot sa krimen. Ayon kay Sen. Gordon, dumadami ang bilang ng mga suspected gun for hire na gumagamit ng mga crash-helmets at kung may mga marka ito madaling matukoy kung sino ang nagmamay-ari nito. Aniya, dapat na ang gawin ng Land Transportation Office (LTO) ay isunod ang numero ng plaka ng motorsiklo sa marka naman ng mga helmet at ipagbawal din ang paggamit ng mga walang markang helmet. Reaksyon ito ni Gordon sa mga krimen na nagaganap partikular na sa pagpaslang kay Pasay City Regional Trial Court Judge Henrick Gingoyon na siyang may hawak ng kaso ng Philippine International Air Terminals Company (PIATCO). Ayon naman kay Senate Majority Leader Francis Pangilinan, sa halip na armasan ang mga huwes dapat daw ay maaresto agad ang mga salarin at maparusahan para hindi na gayahin ng mga kriminal. &amp;quot;Instead of arming the judges we should dispose swiftly of cases and punish the guilty. This is the best way to protect our judges. Criminal elements will think twice before committing crimes if they see that the justice system acts swiftly,&amp;quot; wika pa ni Gordon. Aniya, madaling gumawa ng krimen dahil ang nakatanim sa isipan ng mga kriminal ay madali nila itong malusutan bunga na rin ng kabagalan ng hustisya sa bansa. (Rudy Andal)</body>
<link>http://www.philstar.com/Article.aspx?articleId=315091&amp;publicationSubCategoryId=92</link>
</article>
<article>
<title>P45,000 illegal allowance ng PAF generals, ibinulgar</title>
<author></author>
<date>
<month>January</month>
<day>04</day>
<year>2006</year>
</date>
<body>Tumatanggap umano ng halagang P45,000 illegal allowance kada buwan ang bawat heneral ng Philippine Air Force (PAF) kaya kinakapos sa pondo ang hukbong sandatahan. Ito ang ibinunyag kahapon ni Air Force Col. Efren Daquil, dating commander ng 710th Special Operations Wing dahilan umano sa hindi na makakayanan ng kanyang konsensya ang nagaganap na &amp;quot;pagnanakaw&amp;quot; sa pondo ng PAF kung hindi pa niya isisiwalat ito. Maliban sa umanoy &amp;quot;nakukupit&amp;quot; na P45,000 monthly allowance ng mga heneral ay pinagpapaliwanag ni Daquil si Air Force chief Lt. Gen. Jose Reyes kung saan na napunta ang P30 milyong savings ng tanggapan nito simula ng matalaga ito sa posisyon noong 2004. &amp;quot;I am not accusing him (Reyes) of corruption or any wrongdoings. I just wanted him to explain to all of us in the Air Force, where that P30 million was spent,&amp;quot; ani Daquil. Sinabi ni Daquil na bigo siya sa kanyang inaasam na reporma o pagbabago sa AFP kaya napilitan siyang lumantad sa media. Aniya, hindi gumagawa ang &amp;quot;grievance mechanism&amp;quot; ang AFP at kung meron man ay pili lamang ito. Inamin pa niya na mayroon siyang pangit na karanasan sa pagkakadiskubre sa P19 milyong ghost delivery ng mga spare parts ng eroplano at inireport ito sa tamang channel ng AFP pero nabigong maaksyunan. Si Daquil, ng PMA Class 1976 ay sinibak ni Reyes bilang deputy SPOW commander matapos na makaladkad ang pangalan nito sa bigong kudeta noong Disyembre 11 na mariin namang itinanggi ng opisyal. (Joy Cantos)</body>
<link>http://www.philstar.com/Article.aspx?articleId=315097&amp;publicationSubCategoryId=92</link>
</article>
<article>
<title>Barbers pinarangalan</title>
<author></author>
<date>
<month>January</month>
<day>04</day>
<year>2006</year>
</date>
<body>Sa huling sandali, binigyan ng parangal si dating Senador Robert Barbers ng kanyang dating mga kasamahang senador, media at ng PNP dahil sa katangi-tangi at di-matatawarang serbisyo nito sa publiko. Sa parangal na inihandog ng Manila Police District (MPD) kamakalawa ng gabi, inihayag ng kanyang tiyuhing si ret. Brig. Gen. James Barbers, dating hepe rin ng WPD, na isinilang ang kanyang pamangkin sa kapistahan ng Sto. Ni&amp;ntilde;o (Jan. 19) at pumanaw sa kapanganakan ni Hesu Kristo sa araw ng Pasko (Dec. 25). Ito umano ang nagpapatunay sa pagiging deboto ni ex-Sen. Barbers sa poong Sto. Ni&amp;ntilde;o sa buong panunungkulan nito. Si Barbers din ang unang nagbihis sa isang rebulto ng Sto. Ni&amp;ntilde;o sa isang parada ng uniporme ng pulis upang ipakita sa publiko na si Hesus at mga pulis ay iisa ang layunin para protektahan ang taumbayan. Sinabi naman ni Tempo editor Robert Roque, dating police reporter na hindi matatawaran ang sipag ni Barbers sa police operation na nagresulta sa pagkakalansag ng ilang sindikato ng holdaper ng bangko, pagkakadakip kay Col. Billy Bibit at pagkakapaslang sa hinihinalang smuggler at cocaine lord Don Pedro Oyson. Sa kabila ng seryosong trabaho, naging &amp;quot;trademark&amp;quot; rin ni Barbers ang pagiging palabiro sa mga kasamahan at sa media na may kaarawan tulad ng pagreregalo ng malaking kahon na puno lang pala ng binilot na mga diyaryo. Nang iburol sa Senado ang mga labi ni Barbers mula sa MPD, nagbigay naman ng huling paalam sina VP Noli de Castro, dating Sens. Vicente Sotto III, Heherson Alvarez, Sens. Alfredo Lim, Serge Osme&amp;ntilde;a, Aquilino Pimentel at Senate Pres. Franklin Drilon. (Danilo Garcia/RAndal)</body>
<link>http://www.philstar.com/Article.aspx?articleId=315099&amp;publicationSubCategoryId=92</link>
</article>
<article>
<title>FVR maghuhudas!</title>
<author></author>
<date>
<month>January</month>
<day>05</day>
<year>2006</year>
</date>
<body>Malamang maghudas din si ex-President Fidel Ramos sa kanyang pakikipag-alyansa sa oposisyon. Ito ang babala ni Ilocos Norte Rep. Imee Marcos matapos ang sekretong pakikipagpulong kamakalawa ni Ramos kina Senate President Fraklin Drilon at dating Senate Minority Leader Vicente Sotto III. Ayon kay Marcos, hindi dapat magtiwala sina Drilon at Sotto kay Ramos at kailangang suriin mabuti ng mga ito ang binitawang mga salita ng dating Pangulo. Sinabi ni Marcos na kailangan rin mapagbantay ang oposisyon para hindi masabotahe ang layunin ng tunay na oposisyon at iba pang grupo na kontra kay Pangulong Arroyo. Iginiit ng kongresista na dapat ay ilabas na ng mga ito ang kanilang tinalakay sa meeting upang maalis ang agam-agam ng taumbayan sa tunay na saloobin ni Ramos. Hinamon din ni Marcos na panindigan ang kanyang sinabi na tatalikuran niya si Arroyo kapag iginiit ang panukala ng ConCom na no-el (no elections) at hindi nilinaw ang posisyon nito sa nasabing panukala. Magugunita na nagwakas na sana ang administrasyon ni Arroyo noong nakaraang Hulyo kung hindi lamang nagtungo si Ramos sa Malaca&amp;ntilde;ang at suportahan ang Pangulo kasabay ng mga panawagan ng pagbibitiw ng huli matapos ang pagsambulat ng &amp;quot;Hello Garci&amp;quot; scandal hinggil sa umanoy dayaan ng 2004 presidential elections. Kaugnay nito, kumpiyansa ang Malaca&amp;ntilde;ang na ang pakikipagpulong ni Ramos kina Drilon at Sotto ay may kinalaman sa kabutihan ng bansa at kapakanan ng sambayanan. Ayon kay Press Sec. at Presidential Spokesman Ignacio Bunye na sa kabila ng mga espekulasyon na ang pulong na ginanap sa opisina ni Ramos, posibleng ito ay bahagi ng hakbang para sa pagbuo ng isang &amp;quot;transition government&amp;quot;. Naniniwala pa si Bunye na isang matatag na kaalyado ng Arroyo administration si Ramos. Nauna rito, si Ramos ay napaulat na nagbigay ng taning kay Pangulong Arroyo nitong Enero 1 upang ibigay ang posisyon nito ukol sa panukala ng ConCom na no-el o pagkansela ng halalan sa 2007 base sa pagsususog ng Saligang Batas. (Malou Rongalerios, Lilia Tolentino at Rudy Andal)</body>
<link>http://www.philstar.com/Article.aspx?articleId=315229&amp;publicationSubCategoryId=92</link>
</article>
<article>
<title>Nakawan ng pondo sa PAF iimbestigahan ng Kongreso</title>
<author></author>
<date>
<month>January</month>
<day>05</day>
<year>2006</year>
</date>
<body>Isang resolusyon ang ihahain ng oposisyon sa Mababang Kapulungan ng Kongreso upang hilingin na imbestigahan ang sinasabing &amp;quot;paglustay&amp;quot; ng pondo ng Philippine Air Force (PAF) base sa isinaniwalat ni Air Force Col. Efren Daquil kamakalawa, ayon kay House Minority Leader Francis Escudero. &amp;quot;We will look into this,&amp;quot; ani Escudero na nagtaka pa sa naunang pahayag ng PAF na isasailalim nila si Daquil sa imbestigasyon at posibleng sampahan ng kaso dahil sa posibleng paglabag sa Articles of War. Hihilingin ni Escudero na ipatawag si Daquil kahit kailangan pa nitong humingi ng permiso sa Malaca&amp;ntilde;ang bago makadalo sa anumang pagdinig. Sinabi naman ni Senate Minority Leader Aquilino Pimentel Jr. at Sen. Rodolfo Biazon na hindi dapat gipitin ng liderato ng AFP si Daquil dahil lamang sa pagbubunyag nitong anomalya sa PAF. &amp;quot;If Col. Daquil is telling the truth, the generals concerned should be investigated and punished accordingly,&amp;quot; ani Pimentel. Matapos na ibunyag ni Daquil na tumatanggap ng P45,000 illegal allowance kada buwan ang mga PAF generals, kasalukuyan na siyang pinipigil sa loob ng Villamor Air Base sa Pasay City. Boluntaryong sumailalim din siya na sinamahan ng kanyang legal counsel na si Atty. Homobono Adaza sa imbestigasyon ng Provost Marshall kaugnay sa posibleng paglabag sa Articles of War. Itinanggi naman ni PAF Spokesman Lt. Col. Restituto Padilla ang akusasyon ni Daquil at sinabing napunta ang P30-M pondo sa pagbili ng kagamitan ng nga sundalo. (Malou Rongalerios/Rudy Andal/Joy Cantos)</body>
<link>http://www.philstar.com/Article.aspx?articleId=315239&amp;publicationSubCategoryId=92</link>
</article>
<article>
<title>GMA pinag-iingat sa Year of the Dog</title>
<author></author>
<date>
<month>January</month>
<day>05</day>
<year>2006</year>
</date>
<body>Hindi dapat maging kumpiyansa si Pangulong Gloria Arroyo ngayong Year of the Dog lalo na sa napaulat na meeting nina dating President Fidel Ramos, Senate President Franklin Drilon at dating Sec. Vicente Sotto III dahil posibleng manguhulugan ito ng matinding &amp;quot;political bites&amp;quot; sa Pangulo. Ito ang naging babala kahapon ni Anakpawis Rep. Rafael Mariano matapos sabihin ni Press Secretary Ignacio Bunye na alam ng Malaca&amp;ntilde;ang ang role ni Ramos upang pagkaisahin ang mga kalaban sa pulitika ng Pangulo. Sinabi ni Mariano na masyadong imposibleng pumayag si Ramos na makipag-negosasyon sa oposisyon para kay Arroyo. &amp;quot;Its a highly impossible that Ramos will negotiate in behalf of Ms. Arroyo to forge unity with the opposition,&amp;quot; ani Mariano. Hindi aniya papayag si Ramos na magtrabaho para sa Pangulo dahil alam naman nito na maikukumpara ang presidente sa isang langaw na nakadapo sa isang kalabaw. Maliwanag aniya na malapit nang mabuwag ang FVR-GMA alliance at maiiwang mag-isa si Arroyo. (Malou Rongalerios)</body>
<link>http://www.philstar.com/Article.aspx?articleId=315248&amp;publicationSubCategoryId=92</link>
</article>
<article>
<title>GI Joes sa rape ikalaboso  MJ</title>
<author></author>
<date>
<month>January</month>
<day>05</day>
<year>2006</year>
</date>
<body>Iginiit kahapon ni dating Manila Congressman Mark Jimenez ang agarang pag-aresto at pagkulong sa apat na US servicemen na inakusahan ng isang Pinay ng panggagahasa dalawang buwan na ang nakararaan sa Subic. Ayon kay Jimenez, ang rape, lalo na ang gang rape ay isang heinous crime sa Pilipinas na nagpapataw ng agarang pagkakulong sa mga akusado habang naghihintay o habang nililitis ang kaso. Dahil dito, marapat aniya na hindi palabasin ng bansa ang apat na sundalong Amerikano na ngayoy nasa kustodya ng US Embassy sa Maynila. &amp;quot;But if we Filipino still value our respect, we should press for the suspects detention here in the Philippines since rape, much more gang rape, is a heinous crime in the Philippines and thus non-bailable,&amp;quot; ani Jimenez. Pinuna ni Jimenez ang aniyay glove treatment ng gobyerno sa apat na US soldier na taliwas sa pagmamadaling ginawa nitong ma-extradite siya sa US noong 2003 kahit pa misdemeanor charges lang ang kinakaharap niya noon. Hindi naiwasan ni Jimenez na ikumpara ang gang rape case sa class suit na plano nitong pangunahang isampa laban sa Nothwest Airlines hinggil sa umanoy diskriminasyon na ipinakita nito sa mga pasaherong Pinoy ng NWA flight 71 noong Dec. 18.</body>
<link>http://www.philstar.com/Article.aspx?articleId=315254&amp;publicationSubCategoryId=92</link>
</article>
<article>
<title>PCGG audit sa Philcomsat Holdings binatikos</title>
<author></author>
<date>
<month>January</month>
<day>05</day>
<year>2006</year>
</date>
<body>Mukhang binobola lamang ng Presidential Commission on Good Government (PCGG) ang Senado at publiko nang sabihin nitong magsasagawa ng audit o pagsusuri sa Philippine Overseas Telecomunications Corp. (POTC), ang subsidiary nito sa Philippine Communications Satellite Corp. (Philcomsat) at ang Philcomsat Holdings Corp. (PHC). Nasa pangalan na ng pamahalaan ang 35 porsyentong pagaari sa POTC at Philcomsat at 28 porsyento ng PHC. Inihayag ng PCGG ang planong audit matapos akusahan ito ng dalawang senador ng maling pamamahala sa mga sequestered companies. Ayon kina Senador Joker Arroyo at Juan Ponce Enrile, mistulang gatasang baka ang mga kumpanyang sinusubaybayan ng PCGG kaya patuloy ang pagkaubos ng mga ariarian at pondo ng mga ito. Agad sinuportahan ng POTC at Philcomsat president Victor Africa ang panukalang audit ng PCGG, para sa kapakanan ng transparency. Wala kaming tutol sa plano ng PCGG,&amp;quot; pahayag ni Africa. &amp;quot;Sa katotohanan, pinadalhan na ng Philcomsat ng sulat ang PHC para magsagawa ng pagsusuri sa mga financial records ng huli. Ito ay katutubong karapatan ng Philcomsat bilang stockholder ng PHC.&amp;quot; Inimbitahan ni Africa ang PCGG na magpadala ng kinatawan upang magmasid sa gagawing pagsusuri, ngunit nagtaka siya nang hindi tumugon ang komisyon, taliwas sa mga pahayag nito sa publiko. &amp;quot;Dapat sana ay inatasan ng PCGG ang mga tauhan nito na nasa PHC bilang director at mga opisyales, upang sila ang manguna sa pagbubukas ng mga libro ng kumpanya,&amp;quot; sabi ni Africa.</body>
<link>http://www.philstar.com/Article.aspx?articleId=315255&amp;publicationSubCategoryId=92</link>
</article>
<article>
<title>P1B laan sa pamilyang tatamaan ng North, South Rail projects</title>
<author></author>
<date>
<month>January</month>
<day>05</day>
<year>2006</year>
</date>
<body>Iniutos ni Pangulong Arroyo ang pagpapalabas ng P1 bilyong pondo para sa paglilipat ng tirahan ng mga pamilyang apektado ng panukalang North at South Rail projects. Ang pahayag ay ginawa ng Pangulo sa pagpapasinaya niya ng Global Asiatique Tower I middle class housing project sa Mandaluyog City kahapon ng umaga kasama si Vice President Noli de Castro. &amp;quot;I would like to annouce that under the leadership of HUDCC Chairman, Vice President Noli de Castro, for the first three months of this year, a fund of P1 billion will be released to fund the relocation and socialized housing projects for the residents living along the North and South Rail projects,&amp;quot; anang Pangulo. Ang P1 bilyon ay panimulang pondo lang na bahagi ng P35 bilyong pump priming activity para sa unang apat na buwan ng 2006. Samantala, itinalaga ng Pangulo si ret. Sandiganbayan Justice Narciso Nario bilang chairman ng Presidential Commission on Good Government (PCGG) kapalit ni dating PCGG chairman Alvin Dans. Hinirang din si Gaudencio Mendoza bilang Finance Usec. kapalit ni Emmanuel Bonoan na nagbitiw nitong Disyembre 31. (Lilia Tolentino)</body>
<link>http://www.philstar.com/Article.aspx?articleId=315261&amp;publicationSubCategoryId=92</link>
</article>
<article>
<title>Council of State ikinasa!</title>
<author></author>
<date>
<month>January</month>
<day>06</day>
<year>2006</year>
</date>
<body>Pupulungin ni Pangulong Arroyo ang Council of State sa Enero 24 sa layuning bumuo ng pambansang pagkakaisa. Kasama sa konseho ang mga dating panglo tulad nina Cory Aquino at Fidel Ramos, pero malabong makasali si dating President Joseph Estrada dahil nakakulong ito sa kinakaharap na kasong plunder. Magpapatawag ng pulong ang Pangulo para hingin ang suporta at kuru-kuro ng ibat ibang sektor ng lipunan sa pambansang pagkakaisa. Ang hakbang ay kasunod naman ng umanoy alyansang binubuo nina Aquino, Ramos at Estrada na ang pakay ay pababain sa puwesto si Pangulong Arroyo. Ang Council of State ang pinakamataas na lupong kinokonsulta at nagbibigay payo sa Pangulo sa pamamagitan ng pagpapalitan ng mga ideya para matamo ang pagkakaisa at makapagpatupad ng mahahalagang reporma sa gobyerno. Iimbitahan din sa pulong ang Senate President, House Speaker, Deputy Speaker, President Protempore ng Senado, Senate at House Minority Leaders, Executive Secretary, mga miyembro ng Gabinete, League of Provinces, Cities, Municipalities at mga kinatawan mula sa negosyo, kabataan, religion at manggagawa. Samantala, minaliit lang ng Malaca&amp;ntilde;ang ang tangka ng oposisyon na mapagsanib ang puwersa nina Ramos, Aquino at Estrada para makabuo ng malakas na alyansa kontra Arroyo. Ayon kay Press Secretary Ignacio Bunye, matatag ang pundasyon ng liderato ng Pangulo dahil puspusan itong nagtatrabaho para maiangat sa hirap ang bansa at mapagbuti ang serbisyo sa sambayanan kaya malabo anyang magsanib ng lakas ang tatlong dating Pangulo. Sinabi ni Bunye na nananatili ang suporta ni Ramos sa Pangulo at ito ay tiniyak ng dating presidente. Hindi ako sumama kina Cory, Erap - FVR Nanatili namang tikom ang bibig ni Ramos kung sumusuporta pa rin siya kay Arroyo, pero nilinaw na wala siyang balak na sumama kina Aquino at Estrada para patalsikin sa puwesto ang Pangulo. &amp;quot;No way&amp;quot;, ang sagot ni Ramos sa tanong kung nakipag-alayansa na siya kina Cory at Erap. Nilinaw din ni Ramos na hindi siya ang namuno sa miting nina Senate President Franklin Drilon at dating Sen. Tito Sotto. Ani Ramos, ilan lang ang dalawa sa limang grupo na nakipag-usap sa kanya. Nilinaw pa ni Ramos na wala siyang planong bumalik muli sa pulitika at tanging gusto niyay makatulong na maiayos ang bansa. Snap elections Hindi naman kumporme si Senate Minority Leader Aquilino Pimentel, Jr. sa isinusulong na alyansa ng tatlong dating pangulo ng bansa para silang mamuno sa transition government at sa halip ay isinulong ang pagdaraos ng snap elections. Ayon kay Sen. Pimentel, walang kinatawan ang taumbayan kung ang tatlong kampo ang mamumuno kaya dapat lang na isulong ang snap elections. Naniniwala naman si Senate Majority Leader Francis Pangilinan na dapat limitado ang pag-aalyansa at naayon ito sa batas at higit sa lahat ay may suporta ng taumbayan at hindi nakabatay lang sa mga personalidad. Kaugnay nito, nakahanda naman si Estrada na makipagkasundo sa mga taong (Ramos at Aquino) nagpatalsik sa kanya sa puwesto kung ang makikinabang dito ay ang taumbayan. (Lilia Tolentino, Malou Rongalerios at Rudy Andal)</body>
<link>http://www.philstar.com/Article.aspx?articleId=315370&amp;publicationSubCategoryId=92</link>
</article>
<article>
<title>Presyo ng LPG pinapa-rollback</title>
<author></author>
<date>
<month>January</month>
<day>06</day>
<year>2006</year>
</date>
<body>Hiniling ng Department of Energy (DOE) na bawiin ng mga Liquified Petroleum Gas Marketing Dealers Association ang itinaas nilang P22 kada tangke sa kanilang presyo ng LPG noong nakaraang Linggo dahil wala itong &amp;quot;prior notice&amp;quot; sa nasabing ahensiya. Ayon kay DOE Sec. Rafael Lotilla, dalawang kaso ang kinakaharap ngayon ng LPG Marketing Dealers Association na pinangungunahan ni Arnel Ty, una ang hindi nila pag-aabiso sa ahensiya ng biglaan nilang pagtataas ng P2 kada kilo o P22 kada 11 kg. cylinder ng LPG, pangalawa ay kailangang ipaliwanag ng grupo ni Ty kung rasonable ba ang kanilang ginawang pagtataas. Maaring maharap ang grupo sa pagmumulta mula P25,000 hanggang P500,000 o pagkakabilanggo ng hanggang dalawang taon kung mapapatunayan na sila ay nagkasala sa Oil Deregulation Law. Sa ngayon ay bumuo ang DOE ng task force sa pakikipagtulungan ng Department of Justice (DOJ) upang imbestigahan kung may nilabag ang grupo ni Ty. Matatandaang noong Disyembre 31, 2005 ay inanunsyo ng grupo ni Ty ang pagtaas ng LPG dahil umano sa pagtaas ng presyo nito sa pandaigdigang pamilihan. (Edwin Balasa)</body>
<link>http://www.philstar.com/Article.aspx?articleId=315377&amp;publicationSubCategoryId=92</link>
</article>
<article>
<title>Bodyguards ng mga hukom sasanayin ng FBI</title>
<author></author>
<date>
<month>January</month>
<day>06</day>
<year>2006</year>
</date>
<body>Isasailalim muna sa training at seminar ng mga ahente ng US Federal Bureau of Investigation (FBI) ang lahat ng mga itatalagang security personnel ng mga hukom sa Pilipinas. Ipinaliwang ni Supreme Court Chief Justice Artemio Panganiban na nagbigay na ng mensahe ang FBI sa kanyang tanggapan na handa itong tumulong sa pagsasanay sa mga magiging bodyguards ng mga huwes. Itinalaga ni Panganiban si Associate Justice Cancio Garcia na pamunuan ang komite na mangangasiwa at mag-aaral sa kahilingan ng mga hukom na magkaroon ng bodyguards. Una nang pinaboran ng ilang opisyal ng Philippine Judges Association ang pagtatalaga sa kanila ng mga escort kesa mabigyan ng lisensiya para magbitbit ng baril para sa kanilang proteksiyon. Ikinatuwiran ng mga hukom na ang pagpapadala ng baril ay taliwas sa kanilang tungkulin na magpatupad ng batas dahil para na rin umano nilang inilagay sa kanilang kamay ang batas. Sa rekord ng korte, si Pasay Judge Henrick Gingoyon ang ika-10 hukom na napaslang mula taong 1999. (Grace dela Cruz)</body>
<link>http://www.philstar.com/Article.aspx?articleId=315382&amp;publicationSubCategoryId=92</link>
</article>
<article>
<title>Balikatan 2006 mas mapanganib - solon</title>
<author></author>
<date>
<month>January</month>
<day>06</day>
<year>2006</year>
</date>
<body>Nagbabala kahapon ang isang mambabatas na magiging mapanganib ang susunod na Balikatan Exercises na gagawin sa Jolo dahil na rin sa namumuong alitan sa pagitan ng mga sundalo at Moro National Liberation Front (MNLF). Ang babala ay ginawa ni Bayan Muna Rep. Joel Virador matapos na makumpirma na muling magkakaroon ng Balikatan Exercises sa Jolo sa pagitan ng US at Philippine troops. Sinabi ng kongresista na sa simula pa lamang ay tutol na ang Bangsa Moro sa panghihimasok ng mga dayuhang tropa sa kanilang lugar. Binanggit nito ang pangyayari noong dekada 90 kung saan minasaker ng mga sundalong Amerikano ang libu-libong Moros partikular ang Bud Dahu sa Jolo. Aniya, sa dinami-dami ng Balikatan na ginawa sa Pilipinas ay hindi rin ito nakatulong upang madagdagan ang galing ng RP troops upang labanan ang terorismo at iba pang krimen. Naniniwala rin si Virador na bigo ang Balikatan sa pangunahin nitong papel dahil hindi naman nito napabuti ang skills, ability at resources ng tropang Pilipino sa pakikipaglaban sa terorismo. Kumpiyansa ang mambabatas na kaya ng Armed Forces of the Philippines ang Abu Sayyaf Group at hindi na kailangan pa ang tulong mula sa US military forces para talunin ang isang maliit na grupo. Ginagamit lamang anya ng RP-US military officials ang naturang event para mabigyang hustisya ang pagpasok ng tropang Amerikano sa bansa. (Malou Rongalerios)</body>
<link>http://www.philstar.com/Article.aspx?articleId=315388&amp;publicationSubCategoryId=92</link>
</article>
<article>
<title>Bunye shut-upFVR</title>
<author>Nina Rudy Andal, Lilia Tolentino at Malou Rongalerios</author>
<date>
<month>January</month>
<day>07</day>
<year>2006</year>
</date>
<body>Pinapatahimik ng kampo ni dating Pangulong Ramos si Presidential Spokesman at Press Secretary Ignacio Bunye sa pagbibigay nito ng pahayag hinggil sa naganap na pagpupulong ng dating Pangulo kina Senate President Franklin Drilon at Sen. Vicente Sotto III kamakailan. Sinabi ni Ed Malay, public relations at media consultant ni Ramos, mali ang pahayag ni Sec. Bunye na unflattering ang paksa ng tatlong nagpulong dahil ito naman daw ay hindi sikreto dahil sa opisina mismo ni FVR ginawa. Ayon kay Mr. Malay, paiba-iba ang paksa ng pagpupulong ng tatlo, katunayan ay pati ang darating na laban ni Manny Pacquiao kay Eric Morales ay napag-usapan din ng mga ito. &amp;quot;In the first place, I believe it is improper for presidential spokesman to be issuing such claims based on information that was merely relayed to him since he himself was not present either in last Mondays meeting nor was he privy to the telephone conversation between FVR and Presidential Political adviser Gabriel Claudio,&amp;quot; wika pa ni Malay. Nilinaw din ng kampo ni FVR na tuloy ang pakikipagpulong ni Ramos sa Lakas national directorate sa darating na Enero 14 at ang pulong ng Council of the State sa Enero 24. Naninindigan pa rin si FVR na dapat magkaroon ng eleksyon sa darating na 2007 taliwas sa proposal ng Concom dahil ito daw ang magpapatibay ng istabilidad ng bansa. Ipinaliwanag pa ni Malay, hindi lamang sina Drilon at Sotto ang mga personalidad na nakausap ni FVR kundi marami pang pulitiko upang makakalap ng impormasyon hinggil sa sitwasyong pulitikal ng bansa. Ayon naman kay Sotto, walang karapatan si Bunye na magbigay ng anumang pahayag hinggil sa pakikipagpulong nila kay FVR at hindi daw marapat na pagbintangan ang dating Pangulo na may binabalak lamang sa kasalukuyang administrasyon. Iginiit naman nina Nueva Ecija Rep. Aurelio Umali at Isabela Rep. Edwin Uy na dapat magkaroon muna ng coalition at party caucus bago magkaroon ng Council of the State meeting. Wala namang balak si Senate Minority Leader Aquilino Pimentel Jr. na dumalo sa gaganaping Council of the State meeting dahil pag-aaksaya lamang daw ito ng panahon. Wala namang pormal na imbitasyon ang Palasyo kay dating Pangulong Estrada para dumalo sa Council of the State meeting sa darating na Enero 24 pero nilinaw ni Presidential political adviser Gabriel Claudio na kasama si Erap sa konseho pero nag-alala sila kung makakadalo ito dahil na rin sa problemang legal sa Sandiganbayan.</body>
<link>http://www.philstar.com/Article.aspx?articleId=315484&amp;publicationSubCategoryId=92</link>
</article>
<article>
<title>Gingoyon case iimbestigahan ng Senado</title>
<author></author>
<date>
<month>January</month>
<day>07</day>
<year>2006</year>
</date>
<body>Siniguro kahapon ni Sen. Manuel Villar Jr. na iimbestigahan ng Senado ang pagpaslang kay Pasay City Judge Henrick Gingoyon at iba pang hukom na pinatay sa pagbubukas ng sesyon sa Enero 16. Sinabi ni Sen. Villar, chairman ng senate committee on public order and illegal drugs, bukod sa pagpaslang kay Judge Gingoyon ay iimbestigahan din ng kanyang komite ang ginawang pagpaslang sa ibang hukom, abugado at iba pang propesyunal kabilang ang media. Idinagdag pa ni Villar, nagkaroon na rin ng ganitong imbestigasyon noong nakaraang taon matapos mailathala sa Netherlands-based International Association of Peoples Lawyers (IAPL) na ang Pilipinas ang pinakadelikadong lugar para sa mga abugado at huwes. &amp;quot;Like the inquiry on media killings, our committee has still not concluded the hearings on the murder of legal professionals. We are ready to continue our probe on these issues. We acknowledge the fact that the media practitioners and legal professionals as protectors of truth and justice need protection for themselves,&amp;quot; dagdag pa ng mambabatas. (Rudy Andal)</body>
<link>http://www.philstar.com/Article.aspx?articleId=315493&amp;publicationSubCategoryId=92</link>
</article>
<article>
<title>Cabinet revamp tiniyak</title>
<author></author>
<date>
<month>January</month>
<day>07</day>
<year>2006</year>
</date>
<body>Tiniyak kahapon ni Executive Secretary Eduardo Ermita na magkakaroon ng balasahan sa Gabinete ni Pangulong Gloria Macapagal-Arroyo sa linggong ito. Sinabi ni Sec. Ermita, hindi naman malawakan ang gagawing pagbalasa ni Pangulong Arroyo sa kanyang Gabinete. &amp;quot;Mag-abang tayo sa mga darating na araw, maaaring matapos itong weekend magkaroon tayo ng announcement,&amp;quot; wika pa ni Ermita sa panayam ng DZMM. Itinalaga na kahapon ni Pangulong Arroyo si dating Presidential adviser for Mindanao affairs Jesus Dureza bilang kapalit ni Rene Sarmiento sa pagiging Presidential adviser for peace process. Wala pang itinalaga ang Pangulo na kapalit ni Dureza habang wala pang ibinibigay na bagong posisyon kay Sarmiento. Ipinaliwanag pa ng executive secretary, pawang espikulasyon lamang ang mga nalathalang balita na kabilang sa maaapektuhan ng balasahan sa Gabinete ay sina DILG Sec. Angelo Reyes at DENR Sec. Mike Defensor. Magugunita na kamakalawa lamang ay nag-anunsiyo si PGMA kung saan ay itinalaga niyang PCGG chairman si dating Sandiganbayan Justice Narciso Nario at si Gaudencio Mendoza bilang undersecretary ng Finance. (Lilia Tolentino)</body>
<link>http://www.philstar.com/Article.aspx?articleId=315497&amp;publicationSubCategoryId=92</link>
</article>
<article>
<title>Tax evaders babantayan ng DOJ</title>
<author></author>
<date>
<month>January</month>
<day>07</day>
<year>2006</year>
</date>
<body>Nagbabala kahapon si Justice Secretary Raul Gonzales na hindi nila sasantuhin ang mga personalidad na may nakabinbin na kasong tax evasion sa kagawaran. Ayon kay Sec. Gonzales, pagtutuunan ng pansin ng DOJ ngayong taon ang kasong tax evasion na isinampa ng Bureau of Internal Revenue (BIR) laban sa ibat ibang artista, negosyante at kumpanya na umiiwas magbayad ng tamang buwis. Ito ang naging reaksyon ni Gonzales sa ulat na bumaba ang koleksyon ng BIR sa nakalipas na taon kumpara sa inaasahang revenue collections. Nilinaw naman ni BIR-Makati regional director Anselmo Adriano na nakakolekta sila ng mahigit P56 bilyon sa nakalipas na taon, mas mataas ng P8 bilyon kumpara sa kanilang revenue collections noong nakaraang taon. Wika pa ni Adriano, inaasahang tataas pa ang kanilang revenue collections sa sandaling matapos ang final accounting ng kanilang revenue collections para sa buwan ng Disyembre. Naniniwala naman ang DOJ na malaki ang maitutulong nito sa BIR para mabilis na maresolba ang mga kasong tax evasion laban sa mga artista, negosyante at kumpanya na hindi nagbabayad ng tamang buwis.(Grace dela Cruz)</body>
<link>http://www.philstar.com/Article.aspx?articleId=315505&amp;publicationSubCategoryId=92</link>
</article>
<article>
<title>P5-M tulong ni MJ sa Calapan</title>
<author></author>
<date>
<month>January</month>
<day>07</day>
<year>2006</year>
</date>
<body>Magbibigay ng limang milyong piso na donasyon si dating Manila Rep. Mark Jimenez para sa naging biktima ng malawakang pagbaha sa Calapan, Oriental Mindoro. Personal na iniabot ni Rep. Jimenez ang paunang tulong na P1 milyon sa mga opisyal ng Calapan at ng Guardians upang mapasimulan agad ang pamamahagi ng relief goods sa mga biktima ng kalamidad sa tulong ng itinayo nitong religious group na Nagkakaisa sa Diyos, Nagkakaisang Pilipino. Sa darating na Huwebes ay magkakaloob muli ng P1 milyon si Jimenez pagdating niya sa Maynila mula sa isang spiritual retreat sa Bukidnon na magsisimula ngayon hanggang sa Miyerkoles. Sa Biyernes naman ay personal na magtutungo si Jimenez sa Oriental Mindoro para iabot niya ang P3 milyon para ipambili ng pagkain, gamot, damit at ibang kailangan ng mga biktima ng pagbaha. &amp;quot;Tama na ang awayan, tama na ang pulitika. Magkaisa na tayo dahil tanging ang Pilipino lang ang maaasahang tutulong sa kanyang kapwa Pilipino,&amp;quot; paliwanag pa ni Jimenez. Wika pa nito, kailangan ng bansa ang malalim na pagbabagong ispiritwal at moral. Hinimok naman nito si Justice Sec. Raul Gonzales na totohanin nito ang pagtulong sa ginahasang Pinay ng apat na sundalo noong Nov. 1 sa Subic upang makamit ng biktima ang hustisya.</body>
<link>http://www.philstar.com/Article.aspx?articleId=315514&amp;publicationSubCategoryId=92</link>
</article>
<article>
<title>Auditing sa P30-M fund sa PAF sinimulan</title>
<author></author>
<date>
<month>January</month>
<day>07</day>
<year>2006</year>
</date>
<body>Sinimulan na kahapon ng pamunuan ng Philippine Air Force (PAF) ang auditing sa kinukuwestiyong P30 milyong pondo na ibinulgar ni Col. Efren Daquil. Ayon kay PAF chief Lt. Gen. Jose Reyes, nasa high moral pa rin ang kanilang hanay sa kabila ng Dacquil expose na wala namang basehan kundi pagsisintimyento lamang matapos hindi makuha ang minimithi nitong puwesto. Sinabi ni Lt. Gen. Reyes, bagamat mayroon silang dokumento na magpapatunay na nagamit ang P30-M fund sa sporting gear ng kanilang 16,000 na tauhan ay mas makakabuting isailalim sa auditing ang naturang pondo. Nilinaw din ni Reyes na hindi siya nagbigay ng gag order kay Dacquil bagkus ay nais din nilang maging transparent ang gagawing imbestigasyon kaugnay sa alegasyon nito ukol sa P30-M fund. Nauna rito, iniutos ni AFP chief of staff Generoso Senga na isailalim sa auditing ang kinukuwestiyong pondo na sinabi ni Dacquil ay napunta bilang P45,000 monthly special allowance ng mga heneral ng PAF. Samantala, iginiit naman ng liderato ng AFP at PNP ang kanilang katapatan sa Konstitusyon sa gitna ng umanoy pagkakaroon ng alyansa ng tatlong dating lider ng bansa laban kay Pangulong Arroyo. (Joy Cantos)</body>
<link>http://www.philstar.com/Article.aspx?articleId=315516&amp;publicationSubCategoryId=92</link>
</article>
<article>
<title>Hired killer sumuko</title>
<author></author>
<date>
<month>January</month>
<day>07</day>
<year>2006</year>
</date>
<body>Sumuko kahapon sa Bureau of Jail Management and Penology (BJMP) ang isa sa most wanted criminal sa Malabon at gunman ng aide ni Malabon Mayor Canuto &amp;quot;Tito&amp;quot; Oreta noong nakaraang Disyembre sa nasabing lungsod. Kahapon ay iniharap ni Interior and Local Government Secretary Angelo Reyes si Danilo Villanueva, alyas Danny Toyo, ang bumaril at pumatay kay Romie Gamujan matapos na sumuko kay Chief Insp. Lyndon Torres, jailwarden ng Las Pi&amp;ntilde;as City Jail kahapon. Nilinaw ni Villanueva na minsan na siyang naging inmate sa Navotas Jail kung saan naging deputy warden naman si Torres kayat ipinasiya niyang dito na sumuko. Lumilitaw na pinatay ni Villanueva si Gamujan matapos na iutos ng isang nagngangalang Amado Mendoza sa halagang P50,000. Nagkaroon umano ng alitan at kumpetisyon sina Gamujan at Mendoza hinggil sa ibat ibang uri ng illegal activities sa lungsod ng Malabon. Isang manhunt operation na rin ang isinasagawa ng pulisya laban kay Mendoza. Bukod sa kasong naganap, nahaharap din sa kasong illegal drugs si Villanueva. Matatandaan na naganap ang insidente noong Disyembre 15, 2005 sa panulukan ng Labahit at Hito Sts. Brgys. Longos, Malabon City. (Doris Franche)</body>
<link>http://www.philstar.com/Article.aspx?articleId=315518&amp;publicationSubCategoryId=92</link>
</article>
<article>
<title>Full alert sa Manila Police sa Pista ng Nazareno</title>
<author></author>
<date>
<month>January</month>
<day>07</day>
<year>2006</year>
</date>
<body>Inilagay na sa &amp;quot;full alert status&amp;quot; ni Manila Police District Director C/Supt. Pedro Bulaong ang buong puwersa ng pulisya kaugnay ng pagdiriwang ng Pista ng Itim na Nazareno sa darating na Lunes. Sinabi ni Bulaong na nakaalerto na ngayon ang pulisya partikular na ang Station 3 (Sta. Cruz) na nakakasakop sa Quiapo upang bantayan na ang Basilica de Dios Nazareno na inaasahang dudumugin ng libu-libong deboto. Kabilang sa babantayan ng pulisya ang posibilidad na magkaroon ng pagsalakay ng mga terorista, mga kriminal sa kalsada at pagbabantay sa mga personalidad na nakikidiwang kabilang na si Vice President Noli de Castro na kilalang deboto ng Itim na Nazareno. Nakaumang na rin ang traffic measures ng Manila Traffic Bureau tulad ng mga re-routing sa mga kalsada patungo sa Simbahan. Katuwang ng pulisya ang mga traffic agent ng Manila City Hall at Metropolitan Manila Development Authority (MMDA). Naging tradisyon na tuwing sasapit ang Enero 9, inilalabas ang Poong Nazareno. Naniniwala ang mga deboto na sinuman ang makakahawak sa Poon ay gagaling ang anumang karamdaman. Base sa kasaysayan, nagbuhat sa bansang Mexico ang Poong Nazareno na dinala sa Pilipinas ng isang pari noong 1606. Una itong namalagi sa Quiapo Church noong 1787 kung saan pinaniniwalaan na maraming himala itong nagawa. (Danilo Garcia)</body>
<link>http://www.philstar.com/Article.aspx?articleId=315519&amp;publicationSubCategoryId=92</link>
</article>
<article>
<title>Council of State pag-aaksaya lang</title>
<author></author>
<date>
<month>January</month>
<day>08</day>
<year>2006</year>
</date>
<body>Isa lamang umanong pag-aaksaya ng oras at panahon ang ipapatawag na Council of State ni Pangulong Arroyo sa darating na Enero 24 kaya walang plano si Senate Minority Leader Aqulino Pimentel, Jr. na dumalo. Sinabi ni Sen. Pimentel na upang maisulong ang tunay na reporma sa gobyerno ay dapat kusang-loob na magbitiw si Mrs. Arroyo sa kanyang puwesto. Ayon kay Pimentel, ang pag-alis ni Arroyo sa Palasyo ang magiging susi sa tunay na pagbabago na inaasam ng sambayanan. Nais ng Malaca&amp;ntilde;ang na magpatawag ng Council of the State meeting kasama ang mga dating presidente ng bansa at iba pang political leaders para sa layuning pambansang pagkakaisa. Pero, para sa militanteng Bayan Muna, ang meeting ay isang paghingi ng tulong ng Pangulo at hindi isang Presidential prerogatives. Ayon kay Bayan Muna Rep. Satur Ocampo, posibleng inaakala ni Arroyo na ang pakikipagpulong nito kina dating Pangulong Aquino, Ramos at Estrada sa pamamagitan ng state council ay makapagreresolba sa lumalaking bilang ng mga nananawagan para sa pagpapatalsik dito. Malinaw anya na ibinasura na nina Aquino at Estrada ang liderato ni Arroyo habang tinutuligsa naman ni Ramos ang &amp;quot;no elections&amp;quot; proposal ng ConCom at hilingin ang pagpapaiksi sa termino nito. Samantala ang publiko naman ay humihiling na tapusin na ang termino ng Pangulo. Sinabi ni Ocampo na halata umanong kinakabahan na sina Arroyo at kaalyado nito sa posibilidad na magsanib ang tatlong dating presidente at isulong ang panawagan na patalsikin si Arroyo. Batid aniya nina Arroyo na kapag nagsanib puwersa ang tatlong dating lider ay mahihirapan siyang kontrahin ito kaya nagsusumikap umano ang mga itong hindi magkakaisa ang tatlo. Dahil dito kaya umapela si Ocampo sa tatlong dating presidente na makiisa sa taumbayan sa pagsusulong nitong tapusin na ang gobyernong Arroyo. Hindi anya dapat mag-ilusyon ang mga ito na makakabalik pa sila sa kapangyarihan kung makikiisa kay Arroyo. (Rudy Andal at Malou Rongalerios)</body>
<link>http://www.philstar.com/Article.aspx?articleId=315629&amp;publicationSubCategoryId=92</link>
</article>
<article>
<title>Imbitahan lahat sa Council of State</title>
<author></author>
<date>
<month>January</month>
<day>08</day>
<year>2006</year>
</date>
<body>Nanawagan ang mga kongresista mula sa koalisyon ng administrasyon na isama ang mga kinatawan ng lahat na pangunahing partido pulitikal sa bansa sa isasagawang pagpupulong ng Council of State sa Enero 24. Ayon kina Baguio City Rep. Mauricio Domogan at Malabon-Navotas Rep. Ricky Sandoval, nararapat lamang na lumahok ang lahat na dating pangulo ng bansa, ang liderato ng dalawang kapulungan ng Kongreso kabilang na ang nasa hanay ng minorya sa gagawing pag-uusap upang talakayin kung ano ang magiging direksiyon ng pamahalaan sa mga susunod pang taon. Sinabi nina Domogan at Sandoval na magandang pagkakataon na palawakin ang komposisyon ng konseho dahil ang layunin naman nito ay matamo ang pambansang pagkakaisa at sama-samang pagkilos ng lahat na lider sa pulitika. Magandang pagkakataon anila ang gagawing pulong sa lahat ng lider ng bansa na magbigay ng kanilang kontribusyon kung papaano reresolbahan ang mga problema ng bayan. &amp;quot;They should push for the welfare of the country and the people and not their or their parties interest,&amp;quot; ani Domogan. (Malou Rongalerios)</body>
<link>http://www.philstar.com/Article.aspx?articleId=315640&amp;publicationSubCategoryId=92</link>
</article>
<article>
<title>Kahirapan unahin!</title>
<author></author>
<date>
<month>January</month>
<day>08</day>
<year>2006</year>
</date>
<body>Dapat pagtuunan ng pansin ng mga political leaders ng bansa ang pagresolba ng kahirapan at kagutuman na nararanasan ng sambayanang Pilipino sa halip na umpisahan ang 2006 nang bangayan at iringan. Ang panawagan ay ginawa nina Reps. Isidro Real (Zamboanga del Sur) at Rodito Albano III (Isabela) bunsod sa lumabas na survey ng Social Weather Stations (SWS) na lalo pang dumami ang bilang nang nagugutom at naghihirap kung saan 16.7% ng pamilyang Pinoy ang nakaranas ng kagutuman nitong huling bahagi ng 2005. Sinabi nina Reps. Real at Albano na dapat magsilbing wake-up call hindi lamang sa gobyerno kundi sa iba pang political leaders ng bansa na magtulungan upang malabanan ang kahirapan. Kabilang sa dapat unahin ng gobyerno at oposisyon ay kung papaano makapagbibigay ng dagdag na trabaho sa mamamayan na isang paraan para labanan ang kahirapan at gutom. Ayon pa sa mga solon, dapat na magkaisa ang ehekutibo, lehislatura at local government units sa pag-implementa ng mga kongkretong programa na direktang makapagbibigay benepisyo sa mamamayan. Dapat anilang suportahan ng lahat ng pulitiko ang mga programa ng gobyerno para sa ika-uunlad ng bansa. (Malou Rongalerios)</body>
<link>http://www.philstar.com/Article.aspx?articleId=315643&amp;publicationSubCategoryId=92</link>
</article>
<article>
<title>FVR wala nang impluwensiya sa pulisya at militar</title>
<author></author>
<date>
<month>January</month>
<day>08</day>
<year>2006</year>
</date>
<body>Hindi na umano malakas at maimpluwensiya si dating Pangulong Fidel Ramos sa hanay ng kapulisan at militar sa bansa. Ito ang inihayag ng Armed Forces of the Philippines bilang reaksiyon sa pahayag ni Ramos sa humihinang suporta nito sa Arroyo administration. Binigyang-diin ni AFP Intelligence Service chief, Brig. Gen. Marlou Quevedo na bagamat may ilan pa ring mga sundalo at pulis na masasabing kaalyado ni Ramos ay hindi naman anya ito gaanong marami at hindi na nakakapangamba pa para maka-impluwensiya na manumbalik ang mga ito sa dating lider. &amp;quot;Noon siguro, pero sa panahon ngayon hindi na ganun ka-popular si FVR and besides talagang sawa na rin ang kasundaluhan sa mga adveturism,&amp;quot; sabi ni Quevedo. Naniniwala rin si Quevedo na ang may 100 porsiyento ng AFP ay nananatiling suportado ang gobyernong Arroyo. (Angie dela Cruz)</body>
<link>http://www.philstar.com/Article.aspx?articleId=315652&amp;publicationSubCategoryId=92</link>
</article>
<article>
<title>Meralco mas mataas ang singil sa residential</title>
<author></author>
<date>
<month>January</month>
<day>08</day>
<year>2006</year>
</date>
<body>Ibinunyag kahapon ng isang consumer watchdog na mas mataas umano ang rates na binabayaran ng mga residential customers ng Manila Electric Company (Meralco) kaysa sa mga commercial at industrial. Sa paliwanag ni National Association of Electricity Consumers for Reforms (Nasecore) president Pete Ilagan, ang lahat ng mga residential consumers ay umaabot sa average rate na P7.5393 kada kilowat-hour samantalang ang mga commercial at industrial customers naman ay P7.2139/kWh at P6.3965/kWh na base na rin sa dokumentong isinumite ng Meralco sa Energy Regulatory Commission (ERC). Idinagdag pa ni Ilagan na habang ang power rates ng 1.4 million residential customers na kumukonsumo lamang ng mababa sa 100 kWh ay sinusubsidize dahil ang kanilang average rate ay nasa P5.0210/kWh lamang, lubha namang mataas ang singil sa may 2.4 million iba pang residential customers na nagbabayad ng average rate na P7.8337/kWh. Ang mga commercial at industrial customers ng Meralco ay may Flat rate charge na P655.33 para sa supply at P317.74 para sa metering. Sa pag-aaral ng grupo, lumalabas na ang mga residential consumers ay sisingilin ng P0.5271/kWh para sa supply charge at karagdagang P0.2435/kWh para sa bawat metering na nangangahulugang sa bawat pagtaas ng kilowatt-hour consume ay tataas din ang kanilang babayarang supply o metering charge maliban pa sa fixed charge ng metering kada buwan na umaabot sa P5.00. Hindi umano makatarungan para sa 3.8 milyong residential consumers ang ganitong patakaran na siyang magdadala ng mas mabigat na pasanin kumpara sa 11,125 industrial at 353,348 commercial customers. (Edwin Balasa)</body>
<link>http://www.philstar.com/Article.aspx?articleId=315655&amp;publicationSubCategoryId=92</link>
</article>
<article>
<title>Ex-pulis nagtangkang tumalon sa Gotesco tower</title>
<author></author>
<date>
<month>January</month>
<day>08</day>
<year>2006</year>
</date>
<body>Tinangka ng isang dating pulis mula sa Bulacan na magpakamatay sa pamamagitan ng pagtalon mula sa commercial tower ng isang establisimyento sa Commonwealth, Quezon City. Umabot ng dalawang oras bago tuluyang nailigtas mula sa pagtalon si PO2 Mark Santos, 32, umanoy dating pulis ng San Jose del Monte Bulacan. Dakong alas-2:30 ng hapon nang magsimulang umakyat sa nasabing commercial tower si Santos kung saan ipinanawagan nito gamit ang Liason Officer na si Rey Farinas na hanapin ang kanyang asawa na si Jacklyn Santos. Ayon kay Farinas, iniwan si Santos ng kanyang misis noong Enero 3, 2006 bunga ng hindi pagkakaunawaan kung kayat ipinasya nitong umakyat sa tore ng Ever Gotesco na may taas na 200 ft. Hiniling din ni Santos si Supt. Roberto Bondoc ng Southern Police District bukod sa kanyang misis. Sa kabila ng paghikayat at pakiusap, hindi pa rin makumbinsi si Santos na bumaba kung kayat napilitan na ang bumbero ng Pasig City na gamitan ng hagdan upang makuha si Santos. Nilibang ni Farinas si Santos hanggang sa mapansin nito ang papalapit na mga bumbero na naging dahilan ng pagkakaroon ng tensiyon. Subalit naging maagap naman ang mga bumbero at barangay officials hanggang sa maposasan at makuha si Santos. (Doris Franche)</body>
<link>http://www.philstar.com/Article.aspx?articleId=315662&amp;publicationSubCategoryId=92</link>
</article>
<article>
<title>Suplay ng tubig sa West Zone, bababa nang 20% mula Enero 10</title>
<author></author>
<date>
<month>January</month>
<day>08</day>
<year>2006</year>
</date>
<body>Isasara ng Metropolitan Waterworks and Sewerage System ang tumatagas na bahagi ng 3,600-mm Aqueduct 5, ang isa sa mga aqueduct na naghahatid ng tubig mula sa Angat Dam tungong Metro Manila, mula Martes, Enero 10, 2006. Kasabay nito, isasagawa rin ang pagkakabit-kabit at pagbubukas ng Aqueduct 6, ang tubong magdurugtong sa Aqueduct 5 sa Tunnel 3 ng Ipo, Norzagaray, Bulacan. Ang mga proyektong ito ay inaasahang matatapos sa Sabado, Enero 14, 2006. Sanhi nito, bababa mula 2,170 mld. (milyong litro kada araw) hanggang 1,800 mid, 0 15 hanggang 20 porsiyento ang tubig na tinutustos ng Maynilad sa West Zone sa loob ng 120 oras, mula 12:01 n.u., Martes, Enero 10, 2006 hanggang 12:01 n.u., Sabado, Enero 14, 2006. Ang mga kostumer ng Maynilad na naninirahan sa matataas na bahagi ng West Zone ay makakaranas ng mahina hanggang kawalan ng tubig, partikular sa mga sumusunod na lugar: Lagro, Damong Maliit, Filinvest 1 at 2, Commonwealth, Gulod, Sta. Lucia, Forest Hills, San Bartolome, Payatas, Batasan Hills, Galas, Project 7, at 8, San Francisco del Monte at Quirino na pawang nasa Quezon City. Llano, Bagong Barrio, UE Hills Subdivision at GSIS Hills Subdivision sa Caloocan, Dampalit sa Malabon, Sta. Quiteria, Gen. T. de Leon, Karuhatan, Pio Valenzuela, San Miguel Village at Malinta sa Valnzuela, Meycauayan at Obando sa Bulacan. Sampaloc, Sta. Cruz, Binondo, Quiapo, Sta. Mesa, Pandacan at Paco sa Manila; Pasay city, Marcelo Village, Better Living, Sun Valley Subdivision, United Para&amp;ntilde;aque Subdivision, San Antonio Valley 10 at 11 at Baltao sa Para&amp;ntilde;aque, Pulang Lupa sa Las Pi&amp;ntilde;as at Cavite. Upang tugunan ang kakulangan sa tubig, magdidispatsa ang Maynilad ng mga mobile tanker sa mga apektadong lugar. Pinapayuhan ang mga apektadong konstumer na mag-imbak ng tubig na tatagal nang apat na araw. Maaari ring tumawag sa Maynilad Water Hotline 1626 o mag-text sa Smart 7001626 para sa schedule ng rasyon ng tubig.</body>
<link>http://www.philstar.com/Article.aspx?articleId=315663&amp;publicationSubCategoryId=92</link>
</article>
<article>
<title>Intramuros tema ng photo contest</title>
<author></author>
<date>
<month>January</month>
<day>08</day>
<year>2006</year>
</date>
<body>Inilunsad ng Federation of Philippine Photographers Foundation ang isang on-the-spot photo na eksklusibo sa mga estudyante sa kolehiyo. Ito ay bahagi ng Photoworld Manila 2006, ang pinakamalaki at pinakamatagal na photo event sa Southeast Asia. Ang tema ng paligsahan ay ang makasaysayang Intramuros na may paksang &amp;quot;Focus on the Future&amp;quot;. Ang mga kalahok ay inaasahang gagamit ng bagong pamamaraan sa digital imaging at digital editing. Maaring kunan ang anumang eksena, landscape, architecture, infrastructural, monumento, restoran at iba pang kainan, clampshell ng Dept of Toursim, mga kalye at iskinita, simbahan, tao, kalakal, pangyayari at kasaysayan. Tatanggap ng Fujifilm digital camera ang 1st-3rd prize at may libreng rehistrasyon sa Photoworld Manila 2006 hanggang 10th prize.</body>
<link>http://www.philstar.com/Article.aspx?articleId=315665&amp;publicationSubCategoryId=92</link>
</article>
<article>
<title>WWII Veterans bayaran na!</title>
<author>Ni Rudy Andal</author>
<date>
<month>January</month>
<day>09</day>
<year>2006</year>
</date>
<body>Panahon na para bayaran ng gobyerno ang P20 bilyong utang nito sa ating mga World War II veterans! Ayon kay Senate Minority Leader Aquilino Pimentel, Jr., nakamatayan na nang ilan sa mga beterano ang paghihintay sa kanilang pensiyon at iba pang benepisyo at hindi na anya makatarungan kung sa taong ito ay mabibigo na naman sila. Hiniling ni Sen. Pimentel na maglaan ng alokasyon para mabayaran ang mga beterano mula sa sinasabing P35 bilyong savings ng gobyerno. Sinabi ng senador na nakipagpulong siya sa mga Filipino war veterans na nakabase sa San Diego, California noong nakaraang buwan at inirereklamo ang hindi pag-aksiyon ng Philippine Veterans Affairs Office (PVAO) sa kanilang mga pensiyon at iba pang benepisyo. Matagal nang inirereklamo ng mga beterano na mabagal ang pagproseso ng kanilang mga papeles sa PVAO. Ayon pa kay Pimentel, dapat ding linisin ng PVAO ang listahan nito upang ang mga lehitimong beterano lamang ang makinabang sa pensiyon at mawala na ang mga ghost pensioners. Bukod dito, ipinaliwanag pa ni Pimentel na kung sakaling totoo na mayroong P35 bilyong savings ang gobyerno mula sa ginawa nitong pagtitipid noong nakaraang taon ay dapat mabigyan na rin ng kanilang cost of living allowance ang mga guro sa pampublikong paaralan na matagal na nilang hinihingi upang makadagdag sa kanilang panggastos.</body>
<link>http://www.philstar.com/Article.aspx?articleId=315790&amp;publicationSubCategoryId=92</link>
</article>
<article>
<title>Hukom kinastigo ng SC sa nilulumot na mga kaso</title>
<author></author>
<date>
<month>January</month>
<day>09</day>
<year>2006</year>
</date>
<body>Pinagmulta ng Korte Suprema ang isang hukom na dahil sa kabagalang umaksiyon ay natambakan ng patung-patong na kaso sa kanyang sala, na lagpas na sa reglementary period. Sa hatol ng Mataas na Korte, inatasan si Ponteverda, Panay Capiz Municipal Trial Court Judge Henry Avelino na magbayad ng halagang P20,000 dahil sa mga kasong nilulumot na. Alinsunod sa Saligang Batas, mayroon lamang 90 araw ang mga huwes para desisyunan ang kaso. Natukoy ang mga nakabinbing kaso matapos magsagawa ng judicial audit ang Court Management Office ng Office of the Court Administrator kung saan natagpuan ang may 33 kaso na hindi pa naaaksiyunan at 17 kaso na may nakabinbing mga mosyon. Idinahilan ni Judge Avelino na bunga umano ng kakulangan ng mga computer at iba pang resource materials kaya naantala ang pagresolba sa mga kaso. Subalit, binalewala ng korte ang mga katwirang inihain ni Avelino matapos makita na may ginagamit na 2 typewriters sa kanyang sala. Anang korte, sakaling kinakapos umano ng oras si Avelino, maaari naman siyang humingi ng extension sa oras kung kinakailangan. Bukod pa dito, lalong tumindi ang paniniwala ng korte na nagdadahilan lamang si Avelino dahil may isang computer printer sa loob ng kanyang opisina. Dahil dito, sinabi ng SC na ang kabagalan sa aksiyon ng hukom ay dulot ng pagpapabaya at katamaran at kawalan ng dedikasyon sa kanyang sinumpaang tungkulin. (Grace dela Cruz)</body>
<link>http://www.philstar.com/Article.aspx?articleId=315803&amp;publicationSubCategoryId=92</link>
</article>
<article>
<title>2 abogado pumalag sa estafa</title>
<author></author>
<date>
<month>January</month>
<day>09</day>
<year>2006</year>
</date>
<body>Pumalag ang dalawang abogado sa ipinalabas na resolusyon na nagsusulong ng kasong estafa laban sa kanila. Ayon kina Atty. Salvador Hizon at Atty. Luis Lokin, malisyoso ang nasabing akusasyon dahil wala umano silang tinangay na pera sa mga business partner na sina Congressman Rolex Suplico at Atty. Demaree Raval. Sinabi nina Hizon at Lokin na lumagda si Suplico sa waiver at quitclaim noong 2000 samantalang lumagda naman si Raval sa acknowledgement letter na nagsasaad na natanggap na niya ang lahat ng kanyang share. Patunay lamang na wini-waive na ng dalawa ang anuman o lahat ng claims ng mga ito. Paliwanag pa ni Hizon, hindi naman isinasaad sa batas ng Pilipinas na ang dating partner ay maaaring magharap ng criminal suit laban sa kanila. Tinukoy niya ang Supreme Court (SC) doctrine ng US vs CLARIN kung saan civil suit lamang ang maaaring iharap sa partner nito at hindi maaari ang estafa case. Ang reaksiyon nina Hizon at Lokin ay kasunod na rin ng report na inirekomenda na ng Department of Justice (DOJ) ang paghaharap ng kasong estafa laban sa mga nabanggit. Binigyang-diin pa kay Hizon, dating CEO ng Eastern Telecom, ang nasabing kaso ay nauna nang nadismis o ibinasura ng DOJ at dalawang beses na rin ibinasura sa magkakahiwalay na resolusyon ng Pasig Prosecutors Office. Bunsod nito, iginiit ni Hizon na bahagi lamang ito ng panghaharas at pangingikil ng mga taong nais manira sa kanila. &amp;quot;This is nothing but pure extortion and harassment&amp;quot;, pahayag nito. Nanawagan din si Hizon sa DOJ na huwag magpagamit sa mga paninirang ito.</body>
<link>http://www.philstar.com/Article.aspx?articleId=315807&amp;publicationSubCategoryId=92</link>
</article>
<article>
<title>Erap payag maki-alyansa kina Cory, FVR</title>
<author></author>
<date>
<month>January</month>
<day>09</day>
<year>2006</year>
</date>
<body>Iginiit kahapon ni Sen. Jinggoy Estrada na nakahanda ang kanyang ama na si dating Pangulong Joseph Estrada na magkaroon ng alliance kina dating Pangulong Fidel Ramos at dating Pangulong Cory Aquino laban sa administrasyon ni Pangulong Arroyo. Sinabi ni Sen. Estrada na walang balak ang kanyang ama na dumalo sa gaganaping Council of State meeting kahit kumbidahin pa ito ng Malaca&amp;ntilde;ang dahil hindi nito kinikilala ang legitimacy ng pamumuno ni Arroyo. Aniya, mayorya ng taumbayan ang nais na magkaroon ng alyansa ang kanyang ama kina FVR at Aquino upang magkaisa laban kay Arroyo. Naniniwala rin ang senador na malapit nang ihayag ni Ramos ang tuluyang pagkalas nito ng suporta kay Mrs. Arroyo. (Rudy Andal)</body>
<link>http://www.philstar.com/Article.aspx?articleId=315814&amp;publicationSubCategoryId=92</link>
</article>
<article>
<title>AFP di na magkukudeta</title>
<author></author>
<date>
<month>January</month>
<day>09</day>
<year>2006</year>
</date>
<body>Tiniyak ni Defense Secretary Avelino Cruz, Jr. na hindi na magpapagamit ang Armed Forces of the Philippines (AFP) sa mga grupong pulitikal na gustong ibagsak ang gobyerno sa pamamagitan ng kudeta. Ang pahayag ay sa gitna na rin ng mga pagbabanta ng mga grupong kalaban ni Pangulong Arroyo na pababagsakin nila ito sa puwesto bago sumapit ang kalagitnaan ng taong 2006. &amp;quot;Never again that our soldier be used to advance the self-serving agenda of anyone,&amp;quot; ani Cruz. Kasabay nito, muling pinaalalahanan ni Cruz ang mahigit 117,000 malakas na puwersa ng militar na huwag magpapabuyo sa mga grupong ibig guluhin ang peace and order sa bansa para sa kanilang personal na interes. Sinabi ni Cruz na bilang mga propesyonal na sundalo ay hindi ang mga ito dapat makisawsaw sa krisis sa pulitika sa bansa. Binigyang diin pa ng kalihim na ang isang matatag at nagkakaisang tropa ng AFP ay kalasag ng sambayanan. (Joy Cantos)</body>
<link>http://www.philstar.com/Article.aspx?articleId=315816&amp;publicationSubCategoryId=92</link>
</article>
<article>
<title>Pinay soldier namatay sa terror attack sa Iraq, nakauwi na</title>
<author></author>
<date>
<month>January</month>
<day>09</day>
<year>2006</year>
</date>
<body>Dumating na sa bansa kamakalawa ng gabi ang mga labi ni US Army Sergeant Myla Maravillosa na napatay sa pag-atake sa Iraq.Si Maravillosa ay tubong Bohol, naging Fil-American at natalaga sa US Reserve 203rd Military Intelligence Batallion. Namatay siya matapos tamaan ng rocket propelled grenade nitong Dis. 24 habang nagsasagawa ng routine patrol sa northern part ng Iraq. (Ellen Fernando)</body>
<link>http://www.philstar.com/Article.aspx?articleId=315822&amp;publicationSubCategoryId=92</link>
</article>
<article>
<title>Klinik para sa mga preso</title>
<author></author>
<date>
<month>January</month>
<day>09</day>
<year>2006</year>
</date>
<body>Iniutos ni Justice Secretary Raul Gonzalez kay Immigration Commissioner Alipio Fernandez, Jr. na aksiyunan ang mga reklamo ng mga detainees ng Bicutan-BID Detention Center sa kawalan ng klinika na magmomonitor ng kalusugan nila habang nakapiit. Maliban pa dito, pinaglalaan din ng pondo ang BID para sa gagastusin sa pagtatalaga ng kahit isang doktor at registered nurse. Ang pondo ay posibleng kunin o iawas sa BID express lane o kaya sa BI intelligence funds. (Grace dela Cruz)</body>
<link>http://www.philstar.com/Article.aspx?articleId=315823&amp;publicationSubCategoryId=92</link>
</article>
<article>
<title>Council of State huwag husgahan</title>
<author></author>
<date>
<month>January</month>
<day>10</day>
<year>2006</year>
</date>
<body>Umapela kahapon ang Palasyo sa mga kritiko na huwag muna nitong husgahan ang kalalabasan ng idaraos na pagpupulong ng Council of State sa darating na Enero 24. Ayon kay Executive Secretary Eduardo Ermita, dapat ay bigyan muna ng puwang ng mga kritiko ang gaganaping pagpupulong bago nito husgahan. Wika pa ni Sec. Ermita, pinal na ang inihanda nilang listahan ni Political Adviser Gabriel Claudio sa mga imbitadong dumalo ng Council of State kabilang dito ang mga dating Pangulo, Senate President, House Speaker, Senate Minority Leader at House Minority Leader, mga miyembro ng Gabinete at piling kinatawan ng pribadong sektor. Nilinaw din ni dating Pangulong Fidel Ramos sa pulong-balitaan nito kahapon na wala siyang balak na lumipat sa oposisyon matapos siyang makipag-usap kamakailan kina Senate President Franklin Drilon at dating Sen. Vicente Sotto III. Sinabi ni FVR, umaasa siya na ang muling pagkakaroon ng Council of State ay magiging daan upang magkaroon na tayo ng unified Philippine team. Samantala, walang balak dumalo sa nasabing Council of State meeting si Senate Minority Leader Aquilino Pimentel Jr. dahil sa pag-aaksaya lamang daw ito ng panahon at gagamitin lamang sila ni Mrs. Arroyo upang maisulong ang plano nitong pananatili sa posisyon. Nanawagan naman si Anak-Pawis Rep. Rafael Mariano sa hanay ng oposisyon na boykotin ang isasagawang pulong ng Council of State sa darating na Enero 24. Nadismaya naman si Cebu Rep. Antonio Cuenco sa desisyon ng oposisyon na isnabin ang nasabing pulong na ipinatawag ng Malaca&amp;ntilde;ang. Sinabi ni Rep. Cuenco, layunin naman ng pagpupulong ay hindi upang himukin ang mga kritiko ng Palasyo kundi magkasundo-sundo lamang para lalong lumakas ang ating ekonomiya. (Lilia Tolentino, Rudy Andal at Malou Rongalerios)</body>
<link>http://www.philstar.com/Article.aspx?articleId=315935&amp;publicationSubCategoryId=92</link>
</article>
<article>
<title>Whistle-blower sa PAF nagpapa-ampon sa Senado</title>
<author></author>
<date>
<month>January</month>
<day>10</day>
<year>2006</year>
</date>
<body>Hiniling kahapon ni Air Force Col. Efren Daquil na ilipat siya sa custody ng Senado matapos madiskubreng minomonitor sa pamamagitan ng spy camera ang kanyang tinutuluyan sa Philippine Air Force (PAF) headquarters sa Villamor Air Base. Sinabi ni Atty. Homobono Adaza, abugado ni Col. Daquil, nais ng kanyang kliyente na isailalim na lamang ito sa custody ng senate committee on national defense and security na pinamumunuan ni Sen. Rodolfo Biazon. &amp;quot;He wants to be transferred to the custody of Sen. Biazon, he is willing to tell all but the PAF can stop him from testifying before the Senate, there is EO 464,&amp;quot; wika pa ni Atty. Adaza. Ipinaliwanag naman ni Sen. Biazon, hindi dapat sa kustodya ng Senado mapunta si Daquil dahil hindi pa naman ito nagiging witness o resource person ng kanyang komite. Nilinaw pa ni Biazon, ayaw niyang maging hadlang sa imbestigasyon ng Armed Forces of the Philippines (AFP) kaugnay sa naging alegasyon ni Daquil sa liderato ng Air Force. Bagkus ay nanawagan ang mambabatas kay Pangulong Arroyo na makialam na ito bilang commander-in-chief ng AFP para magsagawa ng imbestigasyon hinggil sa paratang ni Daquil. (Joy Cantos/Rudy Andal)</body>
<link>http://www.philstar.com/Article.aspx?articleId=315946&amp;publicationSubCategoryId=92</link>
</article>
<article>
<title>Delaying tactics ng Kano di pwede sa rape case</title>
<author></author>
<date>
<month>January</month>
<day>10</day>
<year>2006</year>
</date>
<body>Iginiit kahapon ni Justice Secretary Raul Gonzales na hindi puwedeng gumamit ng delaying tactics ang gobyerno ng Estados Unidos sa pamamagitan ng hindi pagpapadalo sa mga sundalong Kano na inakusahan sa Subic rape case hanggang sa maubos ang 1 taong palugit sa ilalim ng Visiting Forces Agreement (VFA). Sinabi ni Sec. Gonzales, hindi puwedeng antalahin ng mga Amerikano ang pag-usad ng kaso upang maubos nila ang 1-year grace period para sa pagdinig ng rape case nito alinsunod sa VFA. Nilinaw ni Gonzales sa kanyang ipinadalang memorandum kay Olongapo City Chief Prosecutor Prudencio Jalandoni na hindi kasama sa nabanggit na 1-year period ang mga panahon na maaantala ang paglilitis dahil sa hindi pagdalo ng mga akusadong Kano sa araw ng pagdinig. &amp;quot;Neither shall it include any time during which, scheduled trial procedures are delayed because the US authorities, after timely notofication by the Philippine authorities to arrange for the presence of the accused, fail to do so,&amp;quot; dagdag pa ng DOJ chief. Ipinaalala pa ni Gonzales kay Prosecutor Jalandoni na ang 1-year period na itinakda ng VFA ay mula sa araw na mabasahan ng sakdal o arraignment ng mga US servicemen na inakusahang gumahasa sa isang Pinay sa Subic noong Nov. 1. (Grace dela Cruz)</body>
<link>http://www.philstar.com/Article.aspx?articleId=315951&amp;publicationSubCategoryId=92</link>
</article>
<article>
<title>Gantimpala ni PGMA sa batang uliran</title>
<author></author>
<date>
<month>January</month>
<day>10</day>
<year>2006</year>
</date>
<body>Tutulungan ni Pangulong Arroyo na makahanap ng trabaho ang ama ni Cristina Bugayong, ang 12-anyos na batang nagsauli ng P300,000 cash at tseke na napulot nito kamakailan. Nangako kahapon si Pangulong Arroyo kay Tinay, nang magbigay-galang ang bata sa Pangulo, na tutulungan niyang muling makapagtrabaho ang kanyang ama na dating seaman matapos tanggihan ng bata ang alok na gantimpalang cash ng punong ehekutibo. Sinabi ng bata, na pangarap ay maging mamamahayag balang araw, ang kanyang ama ay dating seaman habang ang kanyang ina naman ay assistant chef sa isang retaurant. Pinuri ni PGMA ang mga magulang ng bata dahil sa magandang pagpapalaki nito kay Tinay at mga kapatid nito. Nagtungo din sa Palasyo si Sr. Insp. Dominador Arevalo ng Manila Police District upang magbigay-galang sa Pangulo. Pinuri din ni PGMA si Arevalo dahil sa katapatan nito matapos isauli sa may-ari ang napulot nitong P150,000 cash. (Lilia Tolentino)</body>
<link>http://www.philstar.com/Article.aspx?articleId=315956&amp;publicationSubCategoryId=92</link>
</article>
<article>
<title>Signature campaign ng ULAP minaliit ng oposisyon</title>
<author></author>
<date>
<month>January</month>
<day>10</day>
<year>2006</year>
</date>
<body>Minaliit ni Senate Minority Leader Aquilino Pimentel Jr. ang signature campaign ng local government executives na nagsusulong para sa Charter Change (Cha-Cha) sa pamamagitan ng peoples initiative dahil labag ito sa Konstitusyon. Sinabi ni Sen. Pimentel, bagamat nasa tamang direksyon ang nais na pagpapalit ng gobyerno mula sa presidential tungo sa parliamentary system ay baka ibasura lamang ito ng taumbayan dahil nakapaloob dito ang mungkahing pahabain ang termino ni Pangulong Arroyo pati ang pagkansela sa 2007 elections. Idinagdag pa ni Pimentel, ang peoples initiative ay puwede lamang kung menor ang nais amyendahan sa ating Saligang Batas pero kung malawak ang nais rebisahin ay dapat ang Constitutional Convention o Kongreso bilang Constituent Assembly (Con-Ass) ang gumawa nito. Samantala, may pangamba naman si Ilocos Norte Rep. Imee Marcos na mamanipulahin ng Palasyo ang ilulunsad na 5 milyong signature campaign ng Union of Local Authorities of the Philippines (ULAP). (Rudy Andal/Malou Rongalerios)</body>
<link>http://www.philstar.com/Article.aspx?articleId=315966&amp;publicationSubCategoryId=92</link>
</article>
<article>
<title>Revamp sa Napocor giit ni Sen. Osme&amp;ntilde;a</title>
<author></author>
<date>
<month>January</month>
<day>10</day>
<year>2006</year>
</date>
<body>Hiniling kahapon ni Sen. Serge Osme&amp;ntilde;a ang top to bottom revamp sa pamunuan ng National Power Corporation (Napocor) dahil sa ito ang naglulubog sa bansa sa malaking pagkakautang. Sinisi ni Sen. Osme&amp;ntilde;a ang mga tiwaling opisyal ng Napocor partikular ang sinasabing sindikato sa loob nito dahil sa paglaki ng pagkakautang nito na umabot sa 9.1 bilyong dolyar o P472.2 bilyon. Ayon kay Osme&amp;ntilde;a, matagal na niyang hinihiling ang pagbalasa sa mga opisyal ng nasabing korporasyon dahil sa maling patakaran ng mga ito dahil lalong lumobo ang pagkakautang nito sa halip na mabawasan. Kinatigan ng mambabatas ang naging puna ng Freedom from Debt Coalition na ang dapat sisihin sa paglobo lalo ng pagkakautang ng Napocor ay ang mismong opisyales nito. Sinabi ng samahan, sa ilalim ng Marcos era ay 1.2 bilyong dolyar lamang ang utang ng Napocor pero sa ilalim ng administrasyon ni Pangulong Arroyo ay biglang umabot ito sa 9 bilyong dolyar. Isa umano sa palpak na ginawa ni Mrs. Arroyo ay nang ipatupad nito ang rollback sa singil sa kuryente upang palitawin na maganda at makakabuti ang EPIRA law noong 2001. (Rudy Andal)</body>
<link>http://www.philstar.com/Article.aspx?articleId=315967&amp;publicationSubCategoryId=92</link>
</article>
<article>
<title>P1.2-B water projects ng LWUA</title>
<author></author>
<date>
<month>January</month>
<day>10</day>
<year>2006</year>
</date>
<body>Umabot sa P1.2 bilyong water improvement projects ang natapos ng Local Water Utilities Administration (LWUA) sa nakalipas na taon para magbigay ng ligtas na inuming tubig sa 250,000 residente. Ayon kay LWUA Administrator Lorenzo Jamora, apatnaput dalawang water supply improvement projects ang kanilang naisagawa sa ibat ibang lalawigan sa taong 2005. Sinabi ni Jamora, lima sa 42 improvement projects ay mga comprehensive improvement sa Binmaley at Lingayen sa Pangasinan, Pagsanjan, Laguna; Iriga City sa Camarines Sur; at Surigao del Norte. Wika pa ng LWUA administrator, ang kanilang magandang performance sa pagpopondo at pagpapatupad ng mga proyekto sa tubig, pagpapaunlad sa water districts ay pagtitiyak ng pangmatagalang serbisyo sa tubig sa kanayunan bilang pagpapakita ng kahandaan ng ahensiya na gumanap bilang lead national government agency para sa provincial water supply.</body>
<link>http://www.philstar.com/Article.aspx?articleId=315972&amp;publicationSubCategoryId=92</link>
</article>
<article>
<title>P125 wage hike muling giniit</title>
<author></author>
<date>
<month>January</month>
<day>10</day>
<year>2006</year>
</date>
<body>Muling iginiit ng militanteng grupo ang panukalang P125 daily wage increase para sa manggagawa matapos lumitaw sa huling survey ng Social Weather Station (SWS) na dumadami ang nagugutom na Pinoy. Sinabi ni Anak-Pawis Partylist Rep. Crispin Beltran, dapat ipasa na ang House bill 00345 o panukalang P125 daily wage increase upang makasabay sa tumataas na gastusin ang sektor ng manggagawa. Naniniwala ang kongresista, ang pagtaas sa sahod ng mga manggagawa ay unang hakbang para mapalakas ang purchasing power ng mahihirap na Pinoy na nagtitiyaga sa kakarampot na suweldo. Ayon kay Rep. Beltran, halos kalahating dekada na ang nasabing panukala na unang inihain sa Kamara noong Agosto 1999. Ipinaalala pa ng mambabatas, ang implementasyon ng Expanded Value Added Tax ay lalong magpapahirap sa taumbayan. Aniya, mas dapat unahin ng Kamara ang pagpasa sa panukalang dagdagan ang suweldo ng mga manggagawa kaysa bigyang prayoridad ang Charter Change na isinusulong ng mga kakampi ng administrasyon Arroyo. (Malou Rongalerious)</body>
<link>http://www.philstar.com/Article.aspx?articleId=315973&amp;publicationSubCategoryId=92</link>
</article>
<article>
<title>Sec. Defensor bakasyon muna sa DENR</title>
<author></author>
<date>
<month>January</month>
<day>10</day>
<year>2006</year>
</date>
<body>Inihayag kahapon ni Environment Sec. Mike Defensor na magbabakasyon muna siya bilang kalihim ng Department of Environment and Natural Resources (DENR) simula sa Biyernes matapos siyang hirangin bilang bagong Chief of Staff ni Pangulong Arroyo. Sinabi ni Sec. Defensor, ang kanyang pagsusumite ng leave of absence sa DENR ay upang pagtuunan muna ang bago niyang trabaho bilang chief of staff ni PGMA. Wika ni Defensor, magrerekomenda siya sa Pangulo ng puwedeng pansamantalang umako ng kanyang trabaho bilang DENR chief. Nilinaw din ng kalihim kung nanaisin naman ni PGMA na manatili na lamang siya sa Malaca&amp;ntilde;ang bilang chief of staff ay irerespeto niya ang desisyong ito. &amp;quot;Kahit saan naman tayo basta for national interest ay magtatrabaho ako,&amp;quot; sabi pa ni Defensor. (Angie dela Cruz)</body>
<link>http://www.philstar.com/Article.aspx?articleId=315974&amp;publicationSubCategoryId=92</link>
</article>
<article>
<title>LTFRB magbubukas ng mga bagong linya</title>
<author></author>
<date>
<month>January</month>
<day>10</day>
<year>2006</year>
</date>
<body>Upang masustinahan ang pangangailangan ng karagdagang mga pampasaherong sasakyan sa bansa partikular sa Metro Manila, magbubukas ng mga bagong linya ang Land Transportation Franchising Regulatory Board (LTFRB). Ito ay ayon kay LTFRB Chairperson Ma. Elena Bautista na nagsabi pa na kanya itong ipatutupad oras na matapos ang AUV conversion ng mga pampasaherong sasakyan na vehicle-for-hire, shuttle service, filcab, aircon jeep, FX taxi sa mga susunod na buwan. Binigyang diin ni Bautista na iniisa-isa na nila ngayon ang rekord ng ahensiya hinggil sa naturang mga pampasaherong sasakyan na isasailalim sa AUV conversion para malaman kung sino sa mga ito ang hindi nagco-comply at kakanselahin na ng LTFRB ang kanilang prangkisa. &amp;quot;Siyempre pag may na-cancel kaming franchise, mababawasan ang mga unit na bibiyahe sa mga lansangan kayat magbubukas kami ng linya bilang kapalit ng mga mawawala,&amp;quot; pahayag pa ni Bautista. Binigyang-diin ni Bautista na ang deadline ng mga AUV owners ay hanggang Enero 6, 2006 para mag-comply sa AUV conversion subalit wala pa sa kalahati ang nagko-comply para dito. May mahigit sa 10,000 units ang AUVs nationwide. Sinabi ni Bautista na hindi niya tatanggapin ang paliwanag ng mga AUV owners na wala silang pondo para sa conversion dahil sa ang financial capacity ng isang owners ay isa anyang requirement para ang isang operator ay makapagpatakbo ng negosyong ito. Nabatid na aabot sa P30,000 ang halaga na gagastusin ng isang AUV express operator para sa conversion. (Angie dela Cruz)</body>
<link>http://www.philstar.com/Article.aspx?articleId=315975&amp;publicationSubCategoryId=92</link>
</article>
<article>
<title>FVR doble kara</title>
<author>Ni Malou Rongalerios</author>
<date>
<month>January</month>
<day>11</day>
<year>2006</year>
</date>
<body>Pinalagan ng mga kongresista ang pahayag ni dating Pangulong Fidel Ramos na dapat nang &amp;quot;magpakatino&amp;quot; si Pangulong Arroyo at paikliin ang kanyang termino. Sa magkakahiwalay na pahayag, inakusahan si Ramos na &amp;quot;namamangka sa dalawang ilog&amp;quot; para maisulong ang Charter change nina Anakpawis Rep. Rafael Mariano, House Majority Leader Prospero Nograles, Lanao del Sur Rep. Benasing Macarambon at Surigao del Sur Rep. Prospero Pichay. Sinabi ni Rep. Mariano na parang siguradong-sigurado na si Ramos na nakuha niya ang oposisyon para suportahan ang Cha-cha matapos niyang bigyan ng deadline si Pangulong Arroyo na mag-resign bago sumapit ang Hunyo 30, 2007 at ideklara ang kanyang plano kung tatakbo rin bilang miyembro ng parliament. Pero ginagamit rin anya ni Ramos ang kanyang anti-No El scenario at walang katapusang pagpapalabas ng deadline at blackmail para ipursige ang kanyang sariling agenda sa Cha-cha. &amp;quot;Whether it is FVRs Chacha or GMAs Chacha, they are both not beneficial to the people,&amp;quot; ani Mariano. Ipinaalala rin ni Mariano na noong Hulyo 8, 2005 pinalutang ni Ramos ang Charter change bilang formula sa isang graceful exit ni Arroyo. Kaugnay nito, sinabi ni Rep. Nograles na &amp;quot;unpopular&amp;quot; at &amp;quot;uncalled for&amp;quot; ang deadline na ibinigay ni Ramos kay Arroyo. Nanindigan si Nograles na dapat tapusin ni Arroyo ang kanyang termino hanggang 2010 kahit na magkaroon pa ng parliamentary elections sa 2007. Inihayag pa ni Nograles na naniniwala pa rin siyang mananatiling tapat si Ramos sa administrasyong Arroyo. Ayon naman kina Pichay at Macarambon, walang karapatan si Ramos na husgahan si Arroyo dahil ang suhestiyon ng dating lider ay taliwas sa kagustuhan ng 13 milyong botanteng nagpuwesto kay Arroyo sa Malaca&amp;ntilde;ang. Hindi anila dapat panghimasukan ni Ramos ang termino ng isang Presidente na idinikta ng Saligang Batas at ibinigay ng taumbayan.</body>
<link>http://www.philstar.com/Article.aspx?articleId=316089&amp;publicationSubCategoryId=92</link>
</article>
<article>
<title>60 negosyanteng Intsik ipinadeport ng BI</title>
<author></author>
<date>
<month>January</month>
<day>11</day>
<year>2006</year>
</date>
<body>Pinatapon palabas ng bansa ng Bureau of Immigration (BI) ang 60 Chinese na inaresto sa isang shopping mall sa Maynila dahil sa umanoy illegal na pagnenegosyo. Ayon kay BI Commissioner Alipio Fernandez Jr., nabigo ang mga Intsik na makapag-renew ng kanilang tourist visa simula nang sila ay dumating sa bansa. Bukod sa summary deportation laban sa mga ito ay magmumulta rin sila ng halagang P50,000 bawat isa. Nabatid na sa 147 Chinese nationals ay 60 lamang sa mga ito ang nadakip ng BI kung saan nagnenegosyo ang mga ito sa Baclaran at sa 168 shopping mall sa Divisoria. Ang pag-aresto ay bunsod ng maraming reklamo laban sa mga ito dahil sa umanoy garapalang pagtitinda ng retail goods na ipinagbabawal sa kanila. Idinagdag pa ni Fernandez na hindi rin maaaring gawing lisensiya ng mga dayuhan ang kanilang resident visa sa kanilang pagnenegosyo dahil maaaring kanselahin ito ng BI kung mapapatunayan na sila ay mayroong nilalabag sa Immigration law. (Grace dela Cruz)</body>
<link>http://www.philstar.com/Article.aspx?articleId=316099&amp;publicationSubCategoryId=92</link>
</article>
<article>
<title>24-oras vs jueteng inutos</title>
<author></author>
<date>
<month>January</month>
<day>11</day>
<year>2006</year>
</date>
<body>Binigyan ng 24-oras ni PNP Chief Director Gen. Arturo Lomibao ang lahat ng mga district, provincial at regional directors ng pulisya kahapon para lipulin ang illegal umbers game sa buong bansa. Sinabi ni PNP spokesman Chief Supt. Leopoldo Bataoil ang naturang kautusan ay bilang patunay na determinado ang binuong Anti-Illegal Gambling Task Force na malipol ang lahat ng uri ng illegal numbers game partikular ang jueteng. Binigyang-diin ni Bataoil na wala siyang pakialam kung masibak man ang mga opisyal ng PNP bastat ipatutupad nil ang one-strike policy kontra jueteng. Kamakalawa ay tinamaan ng one-strike policy ang hepe ng Gen. Trias, Cavite na si C/Insp. Conrado Gongon matapos na makahuli ang mga ito ng mga bet collector at kabo sa isinasagawang operasyon sa nasabing bayan. (Joy Cantos)</body>
<link>http://www.philstar.com/Article.aspx?articleId=316103&amp;publicationSubCategoryId=92</link>
</article>
<article>
<title>Revamp sa AFP umarangkada</title>
<author></author>
<date>
<month>January</month>
<day>11</day>
<year>2006</year>
</date>
<body>Umpisa ngayon ay ipatutupad ng Armed Forces of the Philippines (AFP) ang malawakang pagbabalasa sa mga heneral na humahawak ng matataas at sensitibong posisyon kasunod naman ng pagreretiro ng ilang opisyal nito ngayong taon. Ito ang inihayag kahapon ni AFP Chief of Staff Gen. Generoso Senga matapos na aprubahan na ni Pangulong Gloria Arroyo ang rigodon sa bahay ng mga opisyal ng AFP. Sinabi ni Senga na ngayong araw (Enero 11) ay bababa na sa tungkulin si AFP-Southcom Chief Lt. General Edilberto Adan na papalitan naman ni 1st Infantry Division Chief Major Gen. Gabriel Habacon ng Phil. Military Academy (PMA) Class 73. Ang AFP-Southcom ay nakabase sa Zamboanga City. Susundan ito ng pagreretiro ni AFP Central Command Chief Lt. Gen. Emmanuel Teodosio na nakabase sa Cebu City sa darating na Enero 21 na ang posisyon ay isasalin naman kay Deputy Chief of Staff Lt. Gen. Samuel Bagasin, mula rin sa PMA Class 73. Iluluklok naman si Deputy Chief for Intelligence (J2) Rear Admiral Tirso Danga bilang pinuno ng Western Command sa Palawan sa pagreretiro ni Vice Admiral Ruben Domingo sa Pebrero 14. Hindi pa tukoy kung sino ang papalit kay Danga. Pinangalanan na rin ang magiging kapalit ni Vice Chief of Staff Vice Admiral Ariston delos Reyes na bababa sa puwesto sa Pebrero 16, na si Major Gen. Antonio Romero, kasalukuyang hepe ng AFP Resource Management. Maluluklok naman bilang Deputy Chief of Staff AFP si Air Force Vice Cmdr. Major Gen. Christie Datu. (Joy Cantos)</body>
<link>http://www.philstar.com/Article.aspx?articleId=316112&amp;publicationSubCategoryId=92</link>
</article>
<article>
<title>Squatters sa Rice Terraces ililikas</title>
<author></author>
<date>
<month>January</month>
<day>11</day>
<year>2006</year>
</date>
<body>Ginagawan na ng paraan ng Department of Tourism (DOT) na resolbahin ang umanoy mga &amp;quot;squatter na nakita ni Pangulong Arroyo sa sikat na Banawe Rice Terraces nang dumalaw ito kamakailan sa lalawigan ng Ifugao. Ayon sa DOT-Cordillera Administrative Region (CAR), isa sa paraan upang maialis ang naturang mga kabahayan na umanoy &amp;quot;eye sore&amp;quot; sa magandang tanawin ng hagdang-palayan ay ang paglilipat sa mga ito sa ibang lugar na malayo sa mga mata ng mga turista. Nabatid na pawang mga bahay ng mga katutubong Igorot ang nagsulputan sa gilid ng Banawe na nabubuhay sa pagtatanim. Maaari naman umanong mapakiusapan ang mga ito na lumipat ng lugar ng tirahan upang mapreserba ang likas na yaman ng bansa. Samantala, sinabi ni Regional Director Purificacion Molintas sa tulong na rin ng Philippine Tourism Authority na nagpapatakbo ng maraming tourist destination sa bansa na palalakasin nila ang promosyon ng &amp;quot;mountain ham at sausage&amp;quot; na gawa ng mga Igorot sa kabundukan. Ito umano ang specialty cuisine ng Sagada tulad ng peanut brittle ng Baguio at strawberry jam sa Benguet. Sinabi ni Molintas na tradisyunal ang paggawa ng naturang mga ham at sausage na pinauusukan ng mga katutubo gamit ang mga kahoy na panggatong buhat sa mga puno ng prutas kaya kakaiba ang lasa nito. Inaasahan ng DOT na magiging tatak ng Sagada ang naturang mga espesyal na pagkain tulad ng katutubong &amp;quot;mummy&amp;quot; at mga burial caves. (Danilo Garcia)</body>
<link>http://www.philstar.com/Article.aspx?articleId=316117&amp;publicationSubCategoryId=92</link>
</article>
<article>
<title>Abogado ng GSIS sinuspinde, kinatigan ng SC</title>
<author></author>
<date>
<month>January</month>
<day>11</day>
<year>2006</year>
</date>
<body>Kinatigan ng Supreme Court (SC) ang ginawang pagsuspinde ng Government Service Insurance System (GSIS) sa isang abogado nito na nagsa-&amp;quot;sideline&amp;quot;. Sa desisyon ng SC First Division, naaayon ang 6-buwang suspensiyon na ipinataw kay Atty. Mario Molina matapos mapatunayang kinuha niyang mga kliyente sa kanyang private law firm ang mga empleyado ng GSIS na nahaharap sa kasong administratibo. Sa argumento ng GSIS sa SC, binigyang-diin ng legal department nito na ipinagkanulo ni Molina ang tiwala ng ahensiya nang kunin niya bilang &amp;quot;paying clients&amp;quot; ang mga GSIS employees gayong binabayaran siya ng GSIS para ipagtanggol ito. &amp;quot;As Attorney V of the GSIS Legal Services Group, Molina was clearly in a conflict of interest situation, he even bragged about getting paid for representing GSIS employees on top of his regular salary as a GSIS lawyer,&amp;quot; pahayag ng GSIS. Sa ilalim ng Memorandum Circular 15-Series of 1999 ng Civil Service Commission, pinagbabawalan ang mga empleyado ng gobyerno na pumasok sa isang private business or profession.</body>
<link>http://www.philstar.com/Article.aspx?articleId=316121&amp;publicationSubCategoryId=92</link>
</article>
<article>
<title>Impeach GMA II inilatag!</title>
<author>Nina Malou Rongalerios At Lilia Tolentino</author>
<date>
<month>January</month>
<day>12</day>
<year>2006</year>
</date>
<body>Siniguro kahapon nina at Atty. Oliver Lozano at ng oposisyon na maghahain sila muli ng magkahiwalay na kasong impeachment laban kay Pangulong Arroyo ngayong taon. Ayon kay Lozano, ihahain niya ang impeachment complaint bago dumating ang buwan ng Hunyo dahil hindi naman ito lalabag sa one-year prescriptive period para sa impeachment proceedings na maumpisahan. Niliwanag ni Lozano na magkaiba ang paghahain o filing ng reklamo sa initial proceedings o pagsisimula nang pagdinig sa kaso kaya maari niyang ihain ang reklamo bago dumating ang Hunyo. Gayunman, nakahanda aniya niyang ikonsulta sa oposisyon ang reklamo upang mapagka-isa ang kanilang magkakaibang opinyong legal. Sinabi naman ni San Juan Rep. Ronaldo Zamora na plano nilang ihain ang naturang reklamo sa Hunyo o eksaktong isang taon matapos na maihain ang Lozano complaint sa Kongreso. Niliwanag ni Zamora na nais muna nilang masiguro na makukuha nila ang 79 lagda upang mai-transmit ang reklamo sa Senado. Matatandaang sinampahan ng kasong impeachment si Arroyo noong nakaraang taon bunsod na rin sa isyu ng &amp;quot;Hello Garci&amp;quot; tapes. Ibinasura naman ng mga kongresista noong Setyembre ang tatlong impeachment complaint laban kay Arroyo matapos ang debate at botohan. Ayon naman kay Majority Leader Prospero Nograles, hindi pa tapos ang one-year ban sa paghahain muli ng impeachment kaya ang maaari lamang gawin ng oposisyon ay pag-usapan ito sa kabila na may karapatan silang ihain ulit ito sa Kongreso. Umapela naman ito sa oposisyon na huwag guluhin ang isipan ng taumbayan at samantalahin ang kasalukuyang political crisis sa pagsusulong ng kanilang plano para mapatalsik si Arroyo. Dapat anyang hintayin ng oposisyon ng tamang oras sa pagsasampa ng reklamo. Samantala, hindi naman nasisindak ang Palasyo sa panibagong impeachment csae na isasampa laban sa Pangulo. Ayon kay Executive Secretary Eduardo Ermita, kalayaan ng sinuman na makapagsampa ng kasong impeachment pero gaya ng nakaraang kaso, walang katiyakan kung ito ay maisusulong at kung ito ay may sapat na basehan.</body>
<link>http://www.philstar.com/Article.aspx?articleId=316241&amp;publicationSubCategoryId=92</link>
</article>
<article>
<title>Extortion vs Rep. Suplico isinampa sa Ombudsman</title>
<author></author>
<date>
<month>January</month>
<day>12</day>
<year>2006</year>
</date>
<body>Ipinagharap ng kasong extortion o pangingikil at iba pang paglabag sa batas sa Ombudsman si Iloilo Rep. Rolex Suplico. Ang reklamo ay isinampa ng negosyanteng si Emiliano dela Victoria kaugnay ng umanoy pang-aabuso ni Suplico ng kanyang kapangyarihan bilang mambabatas nang magsampa ito ng resolusyon na magbibigay pabor sa Goodwill Trading kung saan isa sa sa mga stakeholder ang biyenan nitong lalaki. Ayon kay dela Victoria, nakasaad sa record ng 11th Congress na nagsampa si Suplico ng Congressional resolution at petisyon upang ipawalang bisa ang water permits na ipinalabas ng National Water Resource Board (NWRB) sa Kimberly Clark Philippines sa Iloilo. Sinabi nito na sa naturang congressional resolution ay napilitang magbayad ang Kimberly Clark ng P175 milyon sa Goodwill Trading bunga na rin umano ng labis na intimidasyon. Bukod dito, inakusahan din ni dela Victoria na sangkot din umano si Suplico sa panghihingi ng P2 milyon sa dalawang malalaking telecommunications company, ang Globe Telecom at Smart, upang ipamudmod sa tinaguriang &amp;quot;Gang of Five&amp;quot; sa Kamara. Aniya, ginagamit umano ni Suplico ang kanyang kapangyarihan at impluwensiya upang magipit ang ibang tao. (Doris Franche)</body>
<link>http://www.philstar.com/Article.aspx?articleId=316253&amp;publicationSubCategoryId=92</link>
</article>
<article>
<title>Promosyon ng 2 general bayad-utang</title>
<author></author>
<date>
<month>January</month>
<day>12</day>
<year>2006</year>
</date>
<body>Bayad-utang na loob umano ang pagkakatalaga kina AFP Maj. Gen. Gabriel Habacon sa Southern Command at Rear Admiral Tirso Danga sa Western Command na kapwa nasangkot sa kontrobersiyal na &amp;quot;Hello Garci&amp;quot; tape. Ayon kay Sen. Rodolfo Biazon, chairman ng Senate committee on national defense and security, hindi dapat nabigyan ng ganitong promosyon ang dalawa dahil hindi pa naka-klaro ang naging papel ng mga ito sa umanoy dayaan sa May 2004 elections na nagpapanalo kay Pangulong Arroyo. Napakalayo anya ni Habacon sa ilang mga generals kung seniority ang pag-uusapan dahil pang-20 ito. Bagaman hindi naman nabanggit si Danga sa Hello Garci tape, siya ang hepe ng ISAFP na umanoy source ng tape. Kinuwestiyon din ni Biazon ang qualifications ni Danga na wala anyang field experience. Pinalitan ni Habacon sa Southcom ang nagretirong hepe na si Lt. Gen. Edilberto Adan habang ang magreretirong si Westcom chief Vice Adm. Antonio Domingo sa Peb. 14 ang pinalitan ni Danga. Samantala, hiniling ni Biazon sa Senado na ipasa na ang inihain nilang resolusyon ni Sen. Panfilo Lacson para sa karagdagang meal allowance ng mga sundalo mula sa P60/araw ay gawing P120 a day. (Rudy Andal)</body>
<link>http://www.philstar.com/Article.aspx?articleId=316259&amp;publicationSubCategoryId=92</link>
</article>
<article>
<title>Stockholders ng PHC umapela sa SEC</title>
<author></author>
<date>
<month>January</month>
<day>12</day>
<year>2006</year>
</date>
<body>Humihingi ng tulong ang mga stockholders ng Philcomsat Holdings Corp. (PHC) sa Securities and Exchange Commission (SEC) para utusan ang kumpanya na magsagawa ng stockholders meeting pagkatapos mabigo itong isagawa ang nasabing taunang pagpupulong noong 2005. &amp;quot;Pananagutan ng SEC na protektahan ang mga stockholders, lalo na ang maliliit na kasosyo sa isang publicly listed na korporasyon, at ang pananagutang ito ay dapat tuparin ng komisyon bago maglaho ang puhunang inilagay ng mga stockholders sa kumpanya,&amp;quot; pahayag ni Victor Africa, isa sa mga stockholders ng PHC mula pa noong 1978 nang ito ay tinatawag pang Liberty Mines Inc. Sa kanyang sulat sa SEC, tinukoy ni Africa, presidente ng Philcomsat, na ang board of directors at pamamahala ng PHC na pinangungunahan ni Manuel Nieto Jr. bilang presidente ay &amp;quot;nananatili sa kanilang posisyon na walang mandate mula pa noong Mayo 2005. Nagreklamo si Africa sa SEC matapos tanggihan ng grupo ni Nieto ang kanyang kahilingan na suriin ang mga libro ng kumpanya. &amp;quot;Hindi iginalang ang aking karapatan at hanggang ngayon ay hindi ko alam kung sino at ano ang nasa likod ng mga kuwestyunableng gastusin at transaksiyon ng PHC,&amp;quot; ayon kay Africa. Ang pagkabigo na magsasagawa ng pagpupulong ay lalo pang pinabigat ng mga ulat pinansiyal na isinumite ng PHC sa Philippine Stock Exchange dahil sa mga malalaking halaga na ginugugol sa mga kahina-hinalang transaksiyon at ang paghina ng kondisyong pinansiyal ng kumpanya.</body>
<link>http://www.philstar.com/Article.aspx?articleId=316264&amp;publicationSubCategoryId=92</link>
</article>
<article>
<title>2006, taon ng mga traydor!</title>
<author></author>
<date>
<month>January</month>
<day>12</day>
<year>2006</year>
</date>
<body>Taon umano ng mga traydor ang 2006 kaya kung hindi babantayan ni Pangulong Arroyo ang kanyang mga heneral ay posibleng hindi na siya umabot ng Hunyo. Pero kung malulusutan nito ang palugit na anim na buwan ay matatapos na nito ang kanyang termino hanggang 2010. Ayon sa sikat na psychic na si Danny Atienza, sina dating Pangulong Fidel Ramos at Vice Pres. Noli de Castro na pawang kaalyado ni Arroyo ang maglalaban sa puwesto sa pamamagitan ng &amp;quot;power play&amp;quot; at hindi sa eleksyon. Sinabi pa ni Atienza na magpapababa sa kapangyarihan ng Pangulo ang kanyang mga kaalyado at ito ay magaganap ng biglaan at isang gabi lang ang itatagal. Dagdag pa ni Atienza na magluluksa ang Kongreso dahil dalawa sa mga kongresista ang mamamatay, isa sa ambush at isa sa plane crash, isang business tycoon din umano ang mamamatay sa sakit habang isang Cabinet member naman ni Arroyo na kabilang sa hall of justice ang papanaw dahil sa sakit sa puso. Ngayong 2006 hanggang 2014 magsisimulang guminhawa ang kabuhayan ng Pilipinas lalo na sa probinsya partikular sa Northern Luzon. Matatandaang si Atienza din ang humula noong nakaraang taon na dalawang presidentiables ang mamamatay, ito nga ay sina dating senador at DepEd Sec. Raul Roco at actor na si Fernando Poe Jr. Nahulaan din nito ang pagtitiwalag ng mga tauhan ni Pangulong Arroyo sa kanyang partido ito ay ang pagkalas ng kanyang mga Cabinet members na tinawag na Hyatt 10. (Edwin Balasa)</body>
<link>http://www.philstar.com/Article.aspx?articleId=316270&amp;publicationSubCategoryId=92</link>
</article>
<article>
<title>Warrant vs 4 Kano hinaharang ng DFA?</title>
<author></author>
<date>
<month>January</month>
<day>12</day>
<year>2006</year>
</date>
<body>Tinatangka na umanong harangin ng Department of Foreign Affairs (DFA) ang pagpapalabas ng warrant of arrest laban sa apat na sundalong Amerikano na inakusahan ng panggagahasa sa isang Pinay sa Subic. Itoy kasunod ng umanoy nakatakdang pag-alis ni Foreign Affairs Sec. Alberto Romulo patungong Washington D.C. upang makipagkita at negosasyon sa pagitan ng pamahalaan at Estados Unidos tungkol sa Visiting Forces Agreement (VFA) at kasalukuyang sitwasyon ng apat na akusado. Base sa report, hiniling umano ng DFA kay Olongapo Judge Renato Dilag na huwag munang ipalabas ang warrant of arrest laban sa mga nabanggit na akusado. Sinabi umano ni DFA Usec. Zosimo Paredes kay Dilag na nakatakdang makipag-negosasyon si Romulo sa US authorities hinggil sa kaso ng mga Kano at para sa kanilang turn-over. Nakatakda sanang magpalabas ng warrant si Dilag ngayong araw laban sa apat subalit napigil ito dahil na rin sa nasabi umanong pakikipag-usap ni Paredes. Pinabulaanan naman ito ni DFA spokesman Gilbert Asuque at isinusulong pa rin anya ng DFA ang paghingi sa custody ng apat na ngayoy nasa US Embassy. (Ellen Fernando)</body>
<link>http://www.philstar.com/Article.aspx?articleId=316272&amp;publicationSubCategoryId=92</link>
</article>
<article>
<title>Sanitized baggage scheme sa NAIA pinatigil</title>
<author></author>
<date>
<month>January</month>
<day>12</day>
<year>2006</year>
</date>
<body>Pansamantalang ipinahinto ni Manila International Airport Authority (MIAA) Al Cusi ang pagpapatupad ng bagong security procedure sa NAIA. Sinabi ni Cusi ang &amp;quot;sanitized baggage scheme&amp;quot; na nagbabawal sa mga departing na pasahero na hawakan ang kanilang mga bagahe at carry-on bag kapag ito ay dumaan na sa x-ray machine ay nakatakdang ipatupad sana sa darating na Lunes, Enero 16. Ayon kay Cusi, ang mga lehitimong porters lamang ang papayagang humawak sa mga bagahe hanggang mai-check-in ang mga ito sa airline counter. Sinabi ni Cusi na bibigyan ng numbered tag ang mga pasahero para malaman nila ang kanilang mga bagahe kapag ito ay dinala na sa airline counter para i-check-in na bibitbitin ng mga porters sa paliparan. Gayunman, sinabi ni Robert Uy, Head Executive Assistant ni MIAA General Manager Alfonso Cusi, nagpasya ang pamunuan ng MIAA na ipagpaliban muna ang pagpapatupad nito dahil marami pang aspeto ang dapat ayusin. Hindi sinabi ni Uy kung anu-ano ang mga aspetong dapat na pagtuunan ng pansin ng MIAA at wala ring katiyakan kung kailan ipapatupad ang bagong sistema. Natatakot kasi ang mga departing passengers sa panibagong security measure dahil sa pangambang mawala ang kanilang mga gamit nang hindi nila nalalaman. Samantala, nangangalap ng karagdagang porters ang MIAA na sasanayin para tulungan ang mga departing passengers para sa ipapatupad na panibagong sistema. (Butch Quejada)</body>
<link>http://www.philstar.com/Article.aspx?articleId=316275&amp;publicationSubCategoryId=92</link>
</article>
<article>
<title>Caloocan residents nakinabang sa buwis</title>
<author></author>
<date>
<month>January</month>
<day>12</day>
<year>2006</year>
</date>
<body>Sinigurado ni Caloocan City Mayor Enrico &amp;quot;Recom&amp;quot; Echiverri na ang buwis na ibinabayad ng mga mamamayan ng lungsod sa lokal na pamahalaan ay naibabalik sa kanila sa pamamagitan ng mas maraming proyekto at serbisyong napakikinabangan ng nakararaming residente. Sinabi ni Echiverri na nakapagtala ang Business Permit and Licensing Office (BPLO) ng 45.74% pagtaas sa koleksyon ng buwis mula Enero hanggang Nobyembre 2005 kung saan nakakolekta ang nasabing opisina ng P550,724,299.10 sa mga nagbabayad ng permit ng kanilang negosyo kumpara sa P377,879,750.69 noong Enero-Nobyembre 2004. Sa mga ibinayad na buwis ng mga mamamayan, 24 proyektong pang-imprastrukturang kinabibilangan ng covered courts at multi-purpose halls na nagkakahalaga ng P102.109 milyon ang naisagawa sa lungsod. Natapos rin ang mga proyektong isinasagawa sa Camarin D Eleme. School; Phase 8; Cielito Zamora High School; Ascoville Subd., Malaria; HUCCI-HOA, Maligaya; at MLQ Annex. Nakumpleto na rin ang rehabilitasyon ng rip-rap, pagkokongkreto at pagsasaayos sa kanal at iba pang daanan ng tubig, at pagkokongkreto sa mga kalye sa ibat ibang bahagi ng lungsod. Naisagawa na rin ang paglilinis ng mga daanan ng tubig at aqueducts upang maiwasan ang pagbaha sa mababang parte ng Caloocan at naisaayos ang kalye at nalagyan ng street lights ang ilang bahagi ng lungsod. Kasalukuyan namang isinasagawa ang konstruksyon ng 22 iba pang proyekto kabilang na ang dalawang palapag, walong kuwartong gusali para sa Kasarinlan High School, Maypajo High School at Camarin High School; dalawang palapag, walong kuwartong gusali na maaari pang lagyan ng ikatlo at ikaapat na palapag para sa Horacio dela Costa High School.</body>
<link>http://www.philstar.com/Article.aspx?articleId=316277&amp;publicationSubCategoryId=92</link>
</article>
<article>
<title>Lakas makakalas</title>
<author>Nina Malou Rongalerios At Lilia Tolentino</author>
<date>
<month>January</month>
<day>13</day>
<year>2006</year>
</date>
<body>Nanganganib malansag ang namumunong partidong Lakas-CMD dahil sa tumitinding bangayan ng mga political leaders nito sa isyu ng pagbibitiw ni Pangulong Arroyo. Itoy matapos ma-itsapuwera si House Speaker Jose de Venecia sa meeting nina Arroyo at Ramos sa Malaca&amp;ntilde;ang noong Miyerkules ng gabi sa tahanan ng mga Macapagal sa Forbes Park na nagbigay ng indikasyon na may &amp;quot;infightings&amp;quot; sa loob ng partido. Nag-usap na sina Arroyo at Ramos para ayusin ang gusot kaugnay sa panawagang magbitiw na si Arroyo sa 2007. Si Ramos ang Chairman Emeritus ng Lakas habang President si de Venecia. Sa pulong ay nanaig ang posisyon ng Malaca&amp;ntilde;ang na ipaubaya na sa Kongreso at sa idaraos na plebisito ang pagpapasya sa panukalang kanselahin ang halalan sa 2007 na inirekomenda ng Consultative Commission sa panukalang pagsususog sa Konstitusyon. Pero kinontra ni House Speaker Jose de Venecia ang panukala ni dating Pangulong Fidel Ramos na putulin ni Arroyo ang kanyang termino sa susunod na taon para bigyang daan ang parliamentary form of government. Ayon kay de Venecia, hindi niya puwedeng suportahan ang posisyon ni Ramos dahil kailangang tapusin ng Pangulo ang termino nito hanggang 2010. Binanggit ni de Venecia na napagkasunduan na nila ni Arroyo na ilatag ang panukala ni Ramos sa pulong ng lahat ng miyembro ng Lakas-CMD sa Malaca&amp;ntilde;ang bukas. Gayunman, binanggit ni de Venecia na pabor siya sa opinyon ni Ramos na kailangang matuloy ang eleksiyon sa 2007 pero kailangan pa rin umano itong ipaubaya na lamang sa taumbayan sa pamamagitan ng isang plebisito. Tiwala naman si Ramos na marami sa kapartido ang sumusuporta sa kanyang panukala kahit pa tutol si de Venecia, subalit handa siyang tumiwalag kung hindi ito sasang-ayunan. Sinabi naman ni Political Adviser Gabriel Claudio na hindi naman nag-away sina Ramos at de Venecia at ang pulong ay para linawin ang ilang isyu kung saan magkaiba ang kanilang posisyon. Naniniwala naman si Anakpawis Rep. Rafael Mariano na dahil sa paglaki ng bilang ng mga Pilipino na nagnanais mapatalsik sa puwesto si Arroyo at ang desperasyon ng Pangulo na manatili sa kapangyarihan ay lalo pang magpapalala ng kaguluhan sa loob ng partido.</body>
<link>http://www.philstar.com/Article.aspx?articleId=316426&amp;publicationSubCategoryId=92</link>
</article>
<article>
<title>4 Kano sa Subic rape aarestuhin</title>
<author></author>
<date>
<month>January</month>
<day>13</day>
<year>2006</year>
</date>
<body>Olongapo City - Nakatakdang arestuhin ang apat na sundalong US Marines na sabit sa umanoy panghahalay sa isang 22-anyos na Pinay, itoy kasunod ng ipapalabas ngayong araw na &amp;quot;warrant of arrest&amp;quot; ng Regional Trial Court (RTC) Branch 73 laban sa mga akusado. Ayon kay Vice Executive Judge Renato Dilag na siyang humahawak sa pagdinig, ibababa na nito ang arrest warrant ngayong araw para pormal na mailipat sa bansa ang kustodya nina L/Cpls. Daniel Smith, Dominic Duplantis, Chad Brian Carpentier at Keith Silkwood at maging sa driver ng van na si Timoteo Soriano Jr. Sinabi ni Dilag na ang Philippine authorities ang siyang mangangasiwa sa pagsumite ng warrants laban sa mga akusado sa pamamagitan ng &amp;quot;proper channels&amp;quot;. Nakatakda rin dinggin ni Dilag ang isinampang mosyon ni Olongapo City Chief Prosecutor Prudencio Jalandoni para sa gagawing paglipat ng kustodiya ng bansa sa apat na akusado mula sa mga kamay ng US Embassy officials na kasalukuyang nakadetine sa Joint US Military Assistance Group (JUSMAG). Sa pahayag ni Jalandoni sa kanyang ini-akyat na mosyon sa sala ni Dilag, dapat umanong isailalim sa Philippine custody ang nasabing mga akusado dahil sakop ng bansa ang nangyaring panghahalay sa biktima na naganap sa dating Subic Bay Naval Base ng Subic Bay Freeport Zone. Upang matiyak naman na nasa kustodya pa rin ng US Embassy ang apat na sundalo ay binisita kahapon ni Foreign Affairs Undersecretary Zosimo Paredes ang embahada. Ayon kay Paredes, nangangayayat at mapuputla ang mga akusado nang kanyang makita sa loob ng embahada kahapon. Nananatiling &amp;quot;restricted&amp;quot; sa kanilang quarters ang apat at hindi binibigyan ng &amp;quot;working role&amp;quot; taliwas sa ulat na malaya silang nakakagala sa loob. Ang apat ay tumutuloy sa isang palapag na gusali na may tatlong higaan, isang lamesa, isang kusina at isang sala. (Jeff Tombado/Ellen Fernando)</body>
<link>http://www.philstar.com/Article.aspx?articleId=316435&amp;publicationSubCategoryId=92</link>
</article>
<article>
<title>2006 budget prayoridad sa pagbubukas ng Senado</title>
<author></author>
<date>
<month>January</month>
<day>13</day>
<year>2006</year>
</date>
<body>Prayoridad pa rin ng Senado ang pagtalakay sa proposed 2006 budget na nagkakahalaga ng P1.053 trilyon sa pagbubukas ng sesyon sa darating na Lunes at sekondaryo lamang ang pagtalakay sa usapin ng Charter Change at Hello Garci tape. Ipagpapatuloy ng Committee of the Whole ang pagtalakay sa proposed 2006 budget ng ibat ibang Government corporations sa darating na Martes, kabilang dito ang Special Economic Zones at Philippine Tourism Authority. Sa Miyerkules ay posibleng mabuhay ang usapin ng P35 bilyong fertilizer fund scam dahil ang hihimaying budget ng komite na pinamumunuan ni Senate President Franklin Drilon ay ang Department of Agriculture (DA). Magsasagawa rin ng Senate inquiry ang committee on constitutional amendments and revision of codes and laws ni Sen. Richard Gordon ukol sa panukalang pag-amyenda sa Konstitusyon. Siniguro naman ni Sen. Rodolfo Biazon, chairman ng committee of national defense and security, na darating sa isasagawang imbestigasyon ng kanyang komite sa Huwebes ang limang bagong testigo sa Hello Garci tape. Ipagpapatuloy ng Committee of the Whole ang paghimay sa proposed 2006 budget ng DILG sa darating na Biyernes. (Rudy Andal)</body>
<link>http://www.philstar.com/Article.aspx?articleId=316440&amp;publicationSubCategoryId=92</link>
</article>
<article>
<title>Cha-cha pantakip sa Gloria resign</title>
<author></author>
<date>
<month>January</month>
<day>13</day>
<year>2006</year>
</date>
<body>Pinalalaki umano ng Palasyo at kaalyado ng administrasyon ang usapin sa Charter change para lamang mawala sa pansin ng publiko ang panawagan nitong bumaba na sa puwesto si Pangulong Arroyo. Ayon kay Anakpawis Rep. Crispin Beltran, ginagamit din ng pamahalaan ang &amp;quot;no elections&amp;quot; scenario upang mailayo at mapalamig ang lumalaking panawagan kaya umapela ito sa publiko na maging mapagbantay at tanggihan ang anumang panawagan para sa pagbabago ng sistema ng gobyerno sa pamamagitan ng Cha-cha o &amp;quot;no elections&amp;quot;. Muli nitong iginiit na ang pagbabago sa sistema ng gobyerno mula sa presidential tungo sa parliamentary sa pamamagitan ng Cha-cha ay hindi makakaresolba kundi lalo pang magpapalala sa problema sa ekonomiya at pulitika sa bansa. Ayon sa mambabatas, pareho lamang ang gagamiting formula sa problema ng bansa dahil wala namang mababago sa gobyerno kundi kaunting reshuffle ng power-sharing ng mga traditional at elite politicians tulad umano nina dating Pangulong Ramos, Speaker de Venecia at Arroyo. Maging ang mga economic policies ng gobyero tulad ng liberalization, privatization at deregulation ay lalo pang mapapalakas sa pamamagitan ng Cha-cha na lalong magbibigay kagutuman at problema sa mamamayan sa hinaharap. Hindi rin kumbinsido ang kongresista sa &amp;quot;win-win&amp;quot; solution ni de Venecia sa nagaganap na political friction sa pagitan nina Ramos at Arroyo dahil hindi naman nito mareresolbahan ang problema ng masa. Ipinanukala ni de Venecia ang two-way scenario kung saan mananatiling pangulo si Arroyo subalit bawas ang kapangyarihan nito dahil paghahatian nila ito ng prime minister sa ilalim ng parliamentary system of governance. Sinabi pa ni Beltran na sa naturang scenario ay mananatili pa rin sa kapangyarihan sina Arroyo at iba pang traditional politicians (trapos) at ang tanging pagkakaiba ay na-reshuffle lamang ito. (Malou Escudero)</body>
<link>http://www.philstar.com/Article.aspx?articleId=316446&amp;publicationSubCategoryId=92</link>
</article>
<article>
<title>SWS survey minaliit ng kaalyado ni GMA</title>
<author></author>
<date>
<month>January</month>
<day>13</day>
<year>2006</year>
</date>
<body>Hindi naniniwala ang mga kongresistang kaalyado ni Pangulong Arroyo sa pinakahuling survey ng Social Weather Stations kung saan lima sa 10 Pilipino umano ang nais nang mawala sa Malaca&amp;ntilde;ang ang Punong Ehekutibo bago matapos ang 2010. Ayon kay Baguio City Rep. Mauricio Domogan, hindi kumakatawan ang 54 porsyento ng 1,200 na sumagot sa survey sa sentimiyento ng mahigit sa 13 milyong bumoto kay Arroyo noong nakaraang presidential elections. Ang kabiguan aniya ng oposisyon at ng mga puwersa laban kay Arroyo na makuha ang suporta ng taumbayan para mapatalsik ito sa puwesto ang nagbigay ng lohikal na basehan kung bakit masasabing hindi kapani-paniwala ang isinagawang survey. Sinabi ni Domogan na kung totoong marami na ang gustong bumaba sa puwesto si Arroyo, dapat ay sumuporta ang mga ito sa mga nakaraang rally na naglalayong palayasin ang Pangulo sa Malaca&amp;ntilde;ang. Marami na rin aniya ang nagtataka lalo na sa Metro Manila kung bakit hindi sila nagtatanong sa mga surveys na isinasagawa ng SWS. Idinagdag ni Domogan na hindi dapat dibdibin ang mga survey ng SWS dahil hindi naman ito ang nagpapatakbo sa pamahalaan. (Malou Rongalerios)</body>
<link>http://www.philstar.com/Article.aspx?articleId=316452&amp;publicationSubCategoryId=92</link>
</article>
<article>
<title>Arrest team binuo vs GI Joes</title>
<author></author>
<date>
<month>January</month>
<day>14</day>
<year>2006</year>
</date>
<body>Bumuo na ng grupo ang Olongapo court mula sa ilang piling ahente ng National Bureau of Investigation (NBI) na magsisilbi ng warrant of arrest laban sa apat na sundalong Amerikano na inakusahang nanghalay ng isang 22-anyos na Pinay noong Nob. 1, 2005 sa Subic Bay Freeport. Inatasan ni Vice Executive Judge Renato J. Dilag ng Olongapo Regional Trial Court (RTC), Branch 73 si NBI officer-in-charge Nestor Mantaring na siyang bubuo ng &amp;quot;special arresting team&amp;quot; para manguna sa gagawing pag-aresto sa mga akusadong sina L/Cpls. Daniel Smith, Dominic Duplantis, Chad Brian Carpentier at Keith Silkwood. Walang inirekomendang piyansa ang korte para sa pansamantalang kalayaan ng mga akusado sa ilalim na rin ng batas ng Pilipinas para sa kasong rape. Isisilbi ang warrant sa mga akusado sa Lunes. Ayon kay Dilag, napatunayang may &amp;quot;probable cause&amp;quot; ang kasong isinampang rape laban sa apat na akusado base sa mga ebidensyang iniharap at salaysay ng biktima at ng mga saksing sina Ma. Fe Castro, Noel Aguas Paule, Gerard Muyot at Tomas Corpus. Nilinaw naman ni Dilag na hindi kasama sa aarestuhin ng NBI ang driver ng Starex van na si Timoteo Soriano Jr. dahil hindi umano siya isinama ng biktima at mga saksi sa sinampahan ng kasong rape. Niliwanag ng korte na isinama lamang si Soriano ng prosekusyon bilang &amp;quot;co-conspirator&amp;quot; ng mga akusado dahil na rin sa pagbaligtad nito sa kanyang sinumpaang salaysay kaakibat ng intimidasyon at pisikal na pananakit sa kanya. Aapela naman si Olongapo chief prosecutor Prudencio Jalandoni upang maisama si Soriano sa mga akusado. &amp;quot;I can grant the matter of sovereignty and national pride has set-in this particular case. But in pursuing the normal legal process in the light of the provisions of the Visiting Forces Agreement (VFA) with the US government, I am in view that we can first try to exhaust diplomatic means to get custody of the four American servicemen. After all, we are civilized national and adhere to the tenets of international law. The strong arm of the law is not yet necessary at this point,&amp;quot; ani Dilag sa kanyang press statement. Kaugnay nito, nakipag-ugnayan na si Foreign Affairs Usec. Rafael Seguis kay Justice Sec. Raul Gonzalez upang malaman ang mga alituntunin sa pagsisilbi ng warrant laban sa apat na sundalong Amerikano sa US Embassy. Ang mga kinatawan ng DFA, DOJ at NBI team ang siyang tutungo sa US Embassy na magsisilbi ng arrest warrant laban sa nasabing mga akusado sa pakikipag-koordinasyon sa mga opisyales ng US Embassy. Gayunman, nilinaw ng DFA at DOJ na hindi nangangahulugan na ang pagpapalabas at pagsisilbi ng warrant ay maaari nang ipasa ng US Embassy sa pamahalaan ang kustodya ng apat na US servicemen. Nakapaloob pa anila sa umiiral na VFA na maaaring hawakan ng US Embassy ang kustodya ng apat na akusado habang nililitis ang kanilang kaso na posibleng tumagal ng isang taon. Gayunman, nakasisiguro si Gonzalez na ihaharap ang apat na akusado sa korte sa itinakdang arraignment sa kaso. (Jeff Tombado, Grace Dela Cruz at Ellen Fernando)</body>
<link>http://www.philstar.com/Article.aspx?articleId=316560&amp;publicationSubCategoryId=92</link>
</article>
<article>
<title>Noli walang balak lumipat ng istasyon</title>
<author></author>
<date>
<month>January</month>
<day>14</day>
<year>2006</year>
</date>
<body>Walang balak na lumipat ng istasyon si Vice President Noli de Castro matapos sibakin ng pamunuan ng ABS-CBN ang kaniyang programang Magandang Gabi Bayan (MGB) sa nasabing network na pag-aari ng pamilya Lopez. Ayon sa reliable source, bagamat mayroong konting pagtatampo si de Castro sa mga opisyal ng Channel 2 dahil sa pagsibak sa kaniyang MGB ay wala naman itong plano na lumipat sa kalabang giant network na GMA 7. Sinabi ng source, ayaw munang magkomento ni Kabayan hinggil sa nangyari sa kaniyang sinimulang programa na MGB at nagpapahinga muna para makaiwas sa intrigang ito. Idinagdag pa ng impormante, hahayaan na lamang muna ni de Castro na magsalita ang pamunuan ng ABS-CBN hinggil sa pangyayari dahil sila naman ang dapat magbigay ng paliwanag hinggil sa pagkakatanggal ng MGB. Naunang inihayag ng Bise Presidente sa panayam dito ng DZRH kamakalawa na maraming commercial load at nasa rating naman ang MGB kaya nagtataka siya kung bakit biglang sinibak ito sa ere ng ABS-CBN management . Samantalang iginiit ng pamunuan ng ABS-CBN sa kanilang statement na walang bahid pulitika ang nangyaring pagkakasibak ng MGB bagaman ayon kay de Castro ay hindi pa niya nakakausap ang network. (Rudy Andal )</body>
<link>http://www.philstar.com/Article.aspx?articleId=316567&amp;publicationSubCategoryId=92</link>
</article>
<article>
<title>Marcos handa sa hamong debate ni Ramos</title>
<author></author>
<date>
<month>January</month>
<day>14</day>
<year>2006</year>
</date>
<body>Game na game o handang humarap sa hamong intellectual debate ni dating Pangulong Fidel Ramos si Ilocos Norte Rep. Imee Marcos. Ang pagtanggap ni Marcos sa naging hamon ni Ramos ay kasunod na rin ng  word war  na namagitan sa dalawa ukol sa panawagang pagbibitiw ni Pangulong Gloria Macapagal Arroyo sa puwesto. Ayon kay Marcos, hindi niya uurungan si Ramos sa usapin ng talino kung saan ay ipakikita nitong kaya niyang tapatan ang dating lider ng bansa bastat sabihin lamang nito kung saan at kailan gaganapin. Nagsimula ang bangayan ng dalawa matapos tawagin ni Marcos na ulyanin , gurang at traydor si Ramos at nagbabala naman ito sa oposisyon na mag-ingat sa posibilidad na magamit sila nito. Nauna nang nagpulong sina Ramos, Senate President Franklin Drilon at dating Senador Vicente Sotto III kung saan pawang isyu lamang sa red wine ang kanilang pinag-usapan. Bukod naman sa debate ay hinamon rin ni Ramos ang mga batang pulitiko sa pisikal na paligsahan tulad ng push -ups, paglalaro ng golf at iba pang palaro kung saan kaya umano niyang talunin ang mga kalaban. (Malou Rongalerios )</body>
<link>http://www.philstar.com/Article.aspx?articleId=316570&amp;publicationSubCategoryId=92</link>
</article>
<article>
<title>Karta susugan muna</title>
<author></author>
<date>
<month>January</month>
<day>14</day>
<year>2006</year>
</date>
<body>Buong tatag na nanindigan kahapon ang palasyo ng Malaca&amp;ntilde;ang na mananatili sa puwesto ang Pangulong Gloria Macapagal Arroyo hanggang 2010 at gagampanan niya ang kaniyang mandato bilang lider ng bansa gaya ng sinumpaan niyang tungkulin. Ang posisyong ito ni Pangulong Arroyo hinggil sa termino ng kaniyang panunungkulan ay inihayag ni Press Secretary at Presidential Spokesman Ignacio Bunye. Nitong Biyernes ng gabi ay nagdaos ng pulong ang Lakas National Directorate na dadaluhan ni Presidente bilang titular head ng Lakas, dating Pangulong Fidel Ramos bilang Chairman emeritus ng partido ni House Speaker Jose de Venecia bilang presidente naman ng partido. Ang pagpapaikli ng termino ng Presidente ng iminungkahi ni dating Pangulong Fidel Ramos bilang partisipasyon sa pagpapatibay ng mga susog sa Saligang Batas at pagpapalit ng sistema ng pamahalaan mula presidential na gagawing parliyamentaryo. (Lilia Tolentino)</body>
<link>http://www.philstar.com/Article.aspx?articleId=316579&amp;publicationSubCategoryId=92</link>
</article>
<article>
<title>Website ni Faeldon pakana ng anti-GMA groups</title>
<author></author>
<date>
<month>January</month>
<day>14</day>
<year>2006</year>
</date>
<body>Posibleng pakana umano ng mga grupong kalaban ni Pangulong Gloria Macapagal Arroyo ang website ng puganteng si Marine Captain Nicanor Faeldon na nanghihikayat sa mamamayan na maglunsad ng civil disobedience  laban sa gobyerno. Sinabi ni AFP-Deputy Chief of Staff Lt. Gen. Samuel Bagasin, naghihinala sila na ginagamit lamang ng ilang grupo ang pangalan ni Faeldon sa naturang website (www.pilipino.org.ph). Si Faeldon ay isa sa anim na hardcore na lider ng Magdalo Group na naglunsad ng mutiny matapos na sakupin ng may 300 junior officers at enlisted personnel ang Oakwood Premiere Hotel sa Makati City noong Huly 27, 2003. Ipinunto ni Bagasin na mukhang bihasa sa English ang may-akda di tulad ng tunay na Faeldon na sanay lamang sa operasyon ng militar bunga ng kasanayan nito noong nakatalaga pa sa 1st Marine Recoinnassance Company na nakabase sa Ternate, Cavite. Idinagdag pa nito na simula ng tumakas at magtago si Faeldon ay biglang lumutang ang isang website na nakapangalan sa nasabing nag-aklas na junior officer. (Joy Cantos)</body>
<link>http://www.philstar.com/Article.aspx?articleId=316582&amp;publicationSubCategoryId=92</link>
</article>
<article>
<title>P72 pasahe sa MRT 3?</title>
<author></author>
<date>
<month>January</month>
<day>14</day>
<year>2006</year>
</date>
<body>Upang maibsan ang dinaranas na problemang pinansyal ng Metro Rail Transit (MRT) 3, kailangang itaas ang commercial fare sa P72 bawat pasahero para lamang makapag-break-even. Ito ang inihayag ni Metro Rail Transit Corp. General Manager Roberto Lastimoso sa House Committee on Railways and Roll-on-Roll (Roro) system. Subalit sinabi ni Lastimoso na hindi naman maaaring magtaas ang MRTC mula sa kasalukuyan nitong singil na P15 sa break-even commercial rates na P72 dahil aayawan ito ng pasahero at mauuwi sa hindi nito pagsakay ng MRT. Inamin naman ni Lastimoso na dumaranas ang MRT 3 ng income shortfall matapos na umabot lamang ang kanilang buwanang kita sa P13 milyon gayong ang kanilang utang o obligasyon ay umaabot naman sa $3.3 milyon. Isinisi ni Lastimoso ang malaking lugi na ito sa dollar-peso exchange rate kung saan nang pirmahan ang kontrata noong 1997 ang palitan ay P27 sa isang dolyar. Sinabi naman ni Atty. Paul Daza ng MRTC sa komite na pinamumunuan ni Misamis Oriental Rep. Augusto Baculio na ang maaaring gawin na lamang ng ahensiya ay mag-adjust ng pasahe na mababa sa P72 break even rates. Ngunit niliwanag ni Daza na ang naturang increase ay magbabawas lamang sa shortfall na nararanasan ng kumpanya at hindi nito mapupunan lahat ang kakulangan. Ipinanukala naman ng dalawa ang pagbili o buy-out ng MRT 3 ng national government mula sa MRTC na siyang solusyon para sa problema. Subalit ang panukala ay isinantabi ng mga mambabatas dahil mangangahulugan ito ng dagdag na gastos o pabigat para sa bansa at sa publiko. (Malou Escudero)</body>
<link>http://www.philstar.com/Article.aspx?articleId=316587&amp;publicationSubCategoryId=92</link>
</article>
<article>
<title>Lakas sumuporta kay Gloria</title>
<author></author>
<date>
<month>January</month>
<day>15</day>
<year>2006</year>
</date>
<body>Nanatiling buo ang suporta ng mga opisyal ng Lakas-Christian Muslim Democrats kay Pangulong Arroyo bagaman nanawagan ang kapartido nitong si dating Pangulong Fidel Ramos na tapusin na ng Pangulo ang kanyang termino sa 2007 kasabay pa ng pagtutol nito sa panukala ng Consultative Commission (Concom) na no-elections (no-el) sa 2007. Sa ginanap na national directorate meeting kagabi ng Lakas para talakayin ang kanilang stand ukol sa Charter change (Cha-cha), bigo si Ramos na makuha ang susporta ng kanyang ka-partido dahil hindi natalakay ang mga hirit nito. Wala ring naganap na showdown sa pagitan ni FVR at Pangulo. Sa talumpati ni Pangulong Arroyo, nanindigan ito sa kanyang mandato bilang legal na Pangulo ng bansa at siya umano ang last woman standing. Sinabi ng Pangulo na mula sa isinagawang pagsusuri sa mga election returns sa mga lalawigan ng Mandaue at Lapu-Lapu na kinuwestiyon ang kanyang pagkapanalo dito ay lumalabas na walang ebidensya na nagkaroon ng dayaan o anumang iregularidad sa mga boto sa pagka-pangulo at bise presidente. Dahil dito, pinasalamatan ng Pangulo ang kanyang mga partymate dahil sa tagumpay nito ng nagdaang halalan. Nanawagan ang Pangulo sa kanyang partido na isulong ang paglago ng ekonomiya, isakatuparan ang Cha-cha at magkaisa upang labanan ang kahirapan para sa mamamayang Pilipino. Ayon sa Pangulo, inaasahan nito na sa kalagitnaan ng taong 2006 ay maisusulong na ang pagbabago ng Saligang Batas. Kabilang sa rekomendasyon ng Concom sa Cha-cha ay ang no-elections sa 2007. (Ellen Fernando)</body>
<link>http://www.philstar.com/Article.aspx?articleId=316737&amp;publicationSubCategoryId=92</link>
</article>
<article>
<title>4 Kano nakalusot sa aresto</title>
<author></author>
<date>
<month>January</month>
<day>15</day>
<year>2006</year>
</date>
<body>Posibleng hindi maisilbi ngayong araw ang warrant of arrest laban sa apat na sundalong Amerikano na nasa kustodya ng US Embassy sa Maynila na may kaugnayan sa kasong rape na isinampa ng isang 22-anyos na Pinay. Ito ang tantiya ni Foreign Affairs Spokesman Atty. Gilbert Asuque matapos na makaabot sa DFA na sarado ang embahada dahil sa paggunita ng Martin Luther Day na nakadeklara bilang holiday sa Estados Unidos. Ayon kay Asuque, sakaling matanggap nila ang mandamyento de aresto laban sa mga akusadong sina Staff Sgt. Chad Carpintier, Corporals Daniel Smith, Keith Silkwood at Dominic Duplantis ay hindi pa nila maisisilbi ito dahil na rin sa pista opisyal sa US Embassy. Aniya, maging ang lahat ng transaksyon tulad ng pagkuha ng US visa at interview sa mga bagong aplikante ay sinasabing kanselado. Sinabi ni Asuque na posibleng sa Martes na o sa susunod na mga araw nila isisilbi ang warrant. Sa ngayon, hawak na ng Department of Justice at binuong team ng NBI ang naturang arrest order. Gayunman, tiniyak ni Asuque na gagawin nila ang lahat ng legal at judicial na proseso alinsunod na rin sa isinasaad ng batas. &amp;quot;We will continue to pursue this matter through diplomatic channels, and any differences shall be resolved through dialogue and diplomacy,&amp;quot; ani Asuque. Kamakalawa ay nagpahayag si Justice Sec. Raul Gonzalez na bagaman may hawak na arrest warrant ang pamahalaan, hindi nangangahulugan na ipapasa na ng US Embassy sa gobyerno ang kustodya ng nabanggit na mga akusado base na rin sa sinusunod na RP-US treaty na nakapaloob sa Visiting Forces Agreement (VFA). (Mer Layson/Ellen Fernando)</body>
<link>http://www.philstar.com/Article.aspx?articleId=316742&amp;publicationSubCategoryId=92</link>
</article>
<article>
<title>Pakikialam nina King FVR at Prince JDV, kinuwestiyon</title>
<author></author>
<date>
<month>January</month>
<day>15</day>
<year>2006</year>
</date>
<body>Sa kabila ng mga naunang pahayag na hindi na makikisawsaw sa pulitika, nagbigay na rin kahapon ng reaksyon si dating Manila Rep. Mark Jimenez sa kasalukuyang isyu ng bansa kung saan kinuwestiyon niya kung bakit sina dating Pangulong Fidel Ramos na tinawag nitong &amp;quot;King&amp;quot; at Speaker Jose de Venecia na &amp;quot;Prince&amp;quot; ang nagdedesisyon kung hanggang kailan tatagal sa puwesto si Pangulong Arroyo. Ayon kay Jimenez, maihahalintulad sa isang &amp;quot;hari&amp;quot; at &amp;quot;prinsipe&amp;quot; sina Ramos at de Venecia na namumuno sa monarkiyang bansa dahil parang sila na ang may karapatan sa termino ng Punong Ehekutibo. &amp;quot;King FVR and Prince JDV approves GMAs term - we are now under a monarchial rule,&amp;quot; ani Jimenez. Sinabi ni Jimenez na dapat isipin nina Ramos at de Venecia na taumbayan pa rin ang magdedesisyon kung bakit bumaba sa puwesto si Arroyo. Maging si Arroyo aniya ay walang karapatan na magdikta kung hanggang kailan siya dapat manatili sa puwesto dahil nakasaad ito sa Konstitusyon. &amp;quot;Not even GMA can fix her own term because the Constitution, which expresess the will of the people, has already done that,&amp;quot; dagdag ni Jimenez. Hindi dapat aniya umakto sina Ramos at de Venecia na kinatawan ng taumbayan dahil kakaunti lamang naman ang naniniwala sa mga sinasabi nila. Matatandaan na isinusulong ni Ramos ang pagputol sa termino ng Pangulo hanggang 2007.</body>
<link>http://www.philstar.com/Article.aspx?articleId=316749&amp;publicationSubCategoryId=92</link>
</article>
<article>
<title>Apela sa poll automation, basura sa Senado</title>
<author></author>
<date>
<month>January</month>
<day>15</day>
<year>2006</year>
</date>
<body>Malabong umusad ang poll automation program ng Commission on Elections matapos na ibasura ni Senate Minority Leader Aquilino Pimentel Jr. ang apela ni Comelec chairman Benjamin Abalos na magpatibay ng bagong batas para sa election modernization upang maawtorisahan ang pagbili ng P1 bilyong halaga ng automated counting machine (ACM) na gagamitin sa darating na senatorial at local elections at plebisito sa Charter change (Cha-cha). Ayon kay Pimentel, hanggat hindi nagbibitiw sa puwesto si Abalos at ang mga komisyuner ay malabong umusad ang poll automation dahil sa umanoy pagka-inutil ng mga ito sa naganap na dayaan noong 2004 presidential elections. Binigyang-diin ni Pimentel na bago umusad ang poll modernization plan, dapat munang magbitiw sa puwesto ang mga komisyuner ng Comelec at Abalos dahil sa pagkakasangkot ng mga ito sa anomalya sa biniling ACM noong 2003 na nagkakahalaga ng P1.3 bilyon. &amp;quot;In my view, all top Comelec officials who were responsible for the tainted automation deal should be jailed first before we can talk of a new election modernization law,&amp;quot; ani Pimentel. (Rudy Andal)</body>
<link>http://www.philstar.com/Article.aspx?articleId=316756&amp;publicationSubCategoryId=92</link>
</article>
<article>
<title>PNP alerto sa Ati-atihan, Sinulog festival</title>
<author></author>
<date>
<month>January</month>
<day>15</day>
<year>2006</year>
</date>
<body>Inalerto kahapon ni Senator Manny Villar ang Philippine National Police (PNP) na panatilihin ang kaayusan sa mataong Ati-atihan festival sa Aklan at selebrasyon ng Sinulog sa Cebu upang maiwasan ang stampede o anumang kaguluhang mangyayari sa mga okasyong ito. Sinabi ni Villar na sa nakaraang piyesta ng Nazareno sa Quiapo, Maynila nitong linggo, dalawang katao ang namatay samantalang marami pa ang nasugatan dahil sa nangyaring stampede. Noong nakaraang taon naman, pitong pulis at isang sibilyan ang namatay habang mahigit 30 katao ang nasugatan sa naganap na shootout sa Ati-atihan festival sa Kalibo, Aklan. &amp;quot;We should make sure that such tragedies would not happen again,&amp;quot; ani Villar. Matatandaan na inimbestigahan ng Senate committee on public order and illegal drugs na pinamumunuan ng senador ang naganap na shootout sa Kalibo kung saan inirekomenda ng komite ang pagrebyu ng sinusunod na guidelines at standards ng PNP sa pagkuha ng bagong pulis. Pinuri naman ni Villar ang naging hakbang ni PNP chief Dir. Gen. Arturo Lomibao na magpakalat ng karagdagang pulis sa gagawing ati-Atihan festival na nagsimula kahapon at ngayong araw sa Kalibo upang hindi na maulit ang insidente ng nakalipas na taon. &amp;quot;I hope revelers will also be and orderly as they take part in the merry-making,&amp;quot; anang senador. (Rudy Andal)</body>
<link>http://www.philstar.com/Article.aspx?articleId=316758&amp;publicationSubCategoryId=92</link>
</article>
<article>
<title>30% dagdag sahod sa mga government doctors, hiling</title>
<author></author>
<date>
<month>January</month>
<day>15</day>
<year>2006</year>
</date>
<body>Upang matugunan ang tumataas na bilang ng mga government doctors na umaalis ng Pilipinas para magtrabaho sa ibang bansa, isinulong ng isang mambabatas ang pagtataas ng may 30 porsiyento sa kanilang sahod. Sa House bill 4955 na inihain ni Iloilo Rep. Ferjenel Biron, nais nito na itaas hanggang sa 30% ang tinatanggap na sahod ng mga pampublikong doktor. Layon ng panukala na magkaroon ng pagbabago sa tinatanggap na P15,000 buwanang sahod ng mga government doctors sa P19,500. Bukod pa dito, nakapaloob sa panukala na bigyan ng full scholarship ang mga anak ng government doctors na kukuha rin ng medisina sa mga state universities at colleges. Niliwanag ni Biron na ang pagtaas sa sahod ng mga doktor ay naglalayong itaas ang moral ng mga government-employed physicians at mapalakas pa ang kanilang commitment na pagsilbihan ang kanilang kababayan. Ang pagharap ng naturang panukala ay alinsunod sa kinakaharap na seryosong problema ng pamahalaan sa health system ng bansa dahil na rin sa pag-alis ng mga doktor at nurses upang magtrabaho sa ibang bansa dahil sa mas malaking alok na suweldo doon na umaabot sa $4,000 o P216,000 kada buwan, di pa kabilang ang kanilang overtime pay. (Malou Rongalerios)</body>
<link>http://www.philstar.com/Article.aspx?articleId=316760&amp;publicationSubCategoryId=92</link>
</article>
<article>
<title>Exit plan kay Pres. Gloria panaginip lang  admin solons</title>
<author></author>
<date>
<month>January</month>
<day>15</day>
<year>2006</year>
</date>
<body>Isinantabi lamang ng mga administration solons ang pahayag ng kahandaan ng oposisyon na makipag-usap kay Pangulong Arroyo upang pag-usapan ang exit plan o kung papaano siya mapapalayas sa Malaca&amp;ntilde;ang. Ito ang naging reaksyon nina Basilan Rep. Gerry Salapuddin at Leyte Rep. Eduardo Veloso bunsod na rin sa naging pahayag ni UNO president at Makati Mayor Jejomar Binay na payag silang makipag-usap kay Pangulong Arroyo para pag-usapan ang umanoy exit plan nito. Ayon kay Salapuddin, isang suntok sa buwan ang gustong mangyari ng oposisyon dahil kailanman ay hindi nila makikita si Arroyo na aalis sa Malaca&amp;ntilde;ang hanggat hindi natatapos ang kanyang termino. Sinabi pa na ang pahayag na ito ni Binay ay nagpapakita lamang nang pagnanasa sa bahagi ng oposisyon na makabalik sa Malaca&amp;ntilde;ang sa pamamagitan ng back door. Hindi rin aniya matanggap ng oposisyon ang reyalidad na pagod na ang taumbayan sa paggamit ng maruming pulitika para mapatalsik ang Pangulo sa tungkulin. Inihayag naman ni Veloso na dapat itigil na ng oposisyon ang kanilang delusions na makuha ang kapangyarihan na pawang panaginip lamang. Iginiit pa na ang alok na exit plan sa Pangulo ay isang uri na naman ng panibagong destabilisasyon laban sa Arroyo administration. (Malou Rongalerios)</body>
<link>http://www.philstar.com/Article.aspx?articleId=316763&amp;publicationSubCategoryId=92</link>
</article>
<article>
<title>White Ribbon kontra GMA wa epek!</title>
<author></author>
<date>
<month>January</month>
<day>15</day>
<year>2006</year>
</date>
<body>Walang epekto sa Malaca&amp;ntilde;ang ang pagtitirik ng kandilang puti ng bagong samahang &amp;quot;White Ribbon Movement&amp;quot; na nananawagan ng pagbaba sa puwesto ni Pangulong Arroyo, ayon kay Press Sec. at Presidential Spokesman Ignacio Bunye. Ang White Ribbon Movement ay naghayag ng paniniwala na mabisa ang pagsisindi ng puting kandila para mapababa sa posisyon ang Pangulo. Ayon kay Bunye, ang Presidente ay halal ng sambayanan at mayroon siyang mandato na tumupad ng kanyang tungkulin hanggang taong 2010. &amp;quot;Pipilitin niya na gampanan iyong mandate na ito maliban nga lang kung magkaroon nang pagbabago sa Konstitusyon na raratipikahan sa isang plebisito. So the President will stick by her mandate which is given to her under the present Constitution,&amp;quot; ani Bunye. Inihayag pa ni Bunye na hindi mangyayari ang tinuran ng White Ribbon Movement na mayroong maghuhudas sa mga miyembro ng Gabinete ng Pangulo tulad ng ginawa sa kanya ng mga miyembro ng Hyatt 10. Hindi na anya kailangan pa ang loyalty check dahil lahat ng miyembro ng Gabinte na naiwang sumusuporta sa Presidente ay pawang matapat sa liderato nito. (Lilia Tolentino)</body>
<link>http://www.philstar.com/Article.aspx?articleId=316764&amp;publicationSubCategoryId=92</link>
</article>
<article>
<title>Rigodon sa Gabinete ilalabas na</title>
<author></author>
<date>
<month>January</month>
<day>15</day>
<year>2006</year>
</date>
<body>Nakatakdang ipalabas ng Malaca&amp;ntilde;ang ang mga mapapalad at masasagasaan sa malawakang pagbalasa sa hanay ng Gabinete ni Pangulong Arroyo. Ayon kay Environment Sec. Michael Defensor, sa darating na linggo ay malalaman na ng publiko ang mga bagong opisyal na masasama sa Gabinete ng Pangulo at sa ibang minalas na maalis. Si Defensor na inalok na pamunuan ang Presidential Management Staff (PMS) ay naghayag na ang kanyang kapangyarihan at hangganan ng kanyang tungkulin ay isasapinal ngayong darating na linggo. &amp;quot;The announcement (new cabinet) will come from the President or the Executive Secretary this week,&amp;quot; ani Defensor sa isang panayam sa radio program ni Vice President Noli de Castro. Pinabulaanan ni Defensor ang report na magsisilbi rin siya bilang kalihim ng Department of Social Welfare and Development (DSWD). Papalitan ni Defensor si dating PMS chief Rigoberto Tiglao matapos iappoint ng Pangulo bilang bagong ambassador sa Greece. (Pia Lee-Brago)</body>
<link>http://www.philstar.com/Article.aspx?articleId=316765&amp;publicationSubCategoryId=92</link>
</article>
<article>
<title>Parliamentary gov't larga na!</title>
<author>Nina Paolo Romero At Ellen Fernando</author>
<date>
<month>January</month>
<day>16</day>
<year>2006</year>
</date>
<body>Bilang bahagi ng pagbabago at reporma sa gobyerno, isusulong na ng Palasyo at mga opisyal ng partidong Lakas-Christian and Muslim Democrats kabilang na si dating Pangulong Fidel Ramos na humiling na i-cut ni Pangulong Arroyo ang kanyang termino sa 2007, ang &amp;quot;unicameral parliamentary government&amp;quot; ngayong taon. Ayon sa Malaca&amp;ntilde;ang, nagkasundo ang mga Lakas leaders kasama si FVR na gumawa ng timetable plan bilang paghahanda sa pagpapalit ng porma ng gobyerno tungo sa unicameral parliamentary system. Sisimulan ito sa pagsasapinal ng draft Constitution kasunod ng pagdaraos ng plebisito sa Hunyo at magtatapos ito sa minimithing makabagong porma ng pamahalaan sa Hulyo, 2006. Ayon kay House Speaker Jose de Venecia at Exec. Sec. Eduardo Ermita, ang pagpayag ng Pangulo sa panukalang pag-amyenda ng Konstitusyon o Charter change (Cha-cha) para sa bagong reporma ng gobyerno ay matatawag nang sakripisyo para sa Pangulo. &amp;quot;Agreeing to implementing proposed amendments to the Constitution, she is already making political and personal scrifices as she would be a transition president sharing governance with the new prime minister who would somehow begin to dilute her powers already,&amp;quot; ayon kay Ermita. &amp;quot;She (Arroyo) will be assisted by the Prime Minister, who heads the first unicameral parliament,&amp;quot; dagdag nito. Sinabi ni Ermita na isinusulong ng Pangulo ang constitutional reform upang matapos na ang bangayan sa pamahalaan na magiging daan para sa pag-unlad ng bawat mamamayan.</body>
<link>http://www.philstar.com/Article.aspx?articleId=316978&amp;publicationSubCategoryId=92</link>
</article>
<article>
<title>Ex-police Rizal Alih balik 'Pinas, kalaboso sa Crame</title>
<author></author>
<date>
<month>January</month>
<day>16</day>
<year>2006</year>
</date>
<body>Matapos ang 17-taong pagtatago sa batas kaugnay ng malagim na Camp Kawa-Kawa hostage-slay sa Zamboanga City, bagsak kalaboso ngayon sa Camp Crame ang nag-rebelyong dating pulis na si Rizal Alih. Si Alih, ang renegade na Zamboanga City policeman ay dumating sa bansa kamakalawa ng gabi matapos ipa-deport ng mga awtoridad ng Malaysia pagkaraang makulong doon ng walong taon sa hiwalay na kasong illegal possession of firearms. Ang 60-anyos na si Alih ay sising alipin sa kanyang nagawang krimen noong 1989 nang iharap ito kahapon ng mga opisyal ng pulisya sa mamamahayag. &amp;quot;Im very thankful they have allowed me to return to my family. I still want to live and be close to my 24 children,&amp;quot; pahayag ni Alih sa mediamen. Sinabi ni PNP Chief Director Gen. Arturo Lomibao na si Alih ay kanilang ikukulong sa detention cell ng Police Anti-Emergency Response (PACER) sa Camp Crame upang pagbayaran sa kanyang kasalanan. Binigyang-diin pa ng PNP Chief na sinumang pulis na naligaw ng landas ay dapat lamang pagbayaran ang kasalanan na pantay-pantay nilang ipinatutupad maging mahirap man o mayaman ang sinumang indibidwal. Magugunita na pinangunahan ni Alih ang grupo ng mga nagsipagaklas na pulis at sundalo sa pagsakop sa himpilan ng binuwag na Philippine Constabulary -Integrated National Police (PC-INP) Regional Command sa Camp Kawa-Kawa Boulevard sa Zamboanga City noong Enero 11, 1989. Sa nasabing insidente ay nasawi si Brig. Gen. Eduardo Batalla at Col. Uzman Amin. Samantalang si Alih ay pinaniniwalaang napaslang kasama ng heneral at 18 iba pa sa pumalpak na rescue operations pero ang pagkakaaresto rito sa Sabah, Malaysia noong 1994 ay labis na gumulantang sa mga opisyal ng bansa. (Joy Cantos)</body>
<link>http://www.philstar.com/Article.aspx?articleId=316988&amp;publicationSubCategoryId=92</link>
</article>
<article>
<title>Fixed term sa bagong NBI chief</title>
<author></author>
<date>
<month>January</month>
<day>16</day>
<year>2006</year>
</date>
<body>Hiniling kahapon ni Senate Minority Leader Aquilino Pimentel Jr. na bigyan ng fixed term ang magiging director ng National Bureau of Investigation (NBI) tulad ng ibang ahensya ng gobyerno upang hindi ito maimpluwensyahan ng Palasyo at mga pulitiko. Ayon kay Pimentel, napapanahon ang naging mungkahi ni NBI Interpol chief Ricardo Diaz at iba pang empleyado ng NBI na dapat magkaroon ng fixed term ang magiging pinuno ng ilang ahensya ng gobyerno kabilang ang NBI upang makaiwas sa pamumulitika. Sinabi ni Pimentel na ngayong nasa proseso pa lamang ng pagpili ang Palasyo ng susunod na hepe ng NBI matapos masawi noong nakaraang buwan si NBI director Reynaldo Wycoco ay dapat bigyang pansin din ng Malaca&amp;ntilde;ang ang panukalang fixed term para sa NBI chief. (Rudy Andal)</body>
<link>http://www.philstar.com/Article.aspx?articleId=316989&amp;publicationSubCategoryId=92</link>
</article>
<article>
<title>FVR, JDV 'wag makialam kay GMA</title>
<author></author>
<date>
<month>January</month>
<day>16</day>
<year>2006</year>
</date>
<body>Iginiit ni dating Congressman Mark Jimenez kahapon na sinuman kina dating Pangulong Fidel V. Ramos at Speaker Joe De Venecia ay walang karapatang makisawsaw sa isyu ng termino ni Pangulong Gloria Macapagal-Arroyo. &amp;quot;Sino ba si FVR at sino ba si JDV para diktahan si Pangulong Arroyo kung hanggang kailan siya dapat manatili sa poder?&amp;quot; tanong ni Jimenez. &amp;quot;Tanging ang Sambayanang Pilipino ang puwedeng gumawa niyan.&amp;quot;. Ayon kay Jimenez, di puwedeng sapawan nina Ramos at De Venecia ang boses ng masa na kanilang inihayag sa eleksyon noong 2004. &amp;quot;Not even GMA can fix her own term because the Constitution, which expresses the will of the people, has already done that,&amp;quot; paliwanag niya. Idinagdag ni Jimenez na hindi dapat ituring nina FVR at JDV na nagsasalita sila para sa Sambayanang Pilipino, lalo pat sadsad rin naman ang kanilang public acceptancy rating o popularidad. &amp;quot;They (FVR at JDV) should consult the people, either in a referendum or in a plebiscite. But they should hold an honest referendum, and not try to manipulate the results to suit their own personal agenda, Sovereignty resides on the people,&amp;quot; ani Jimenez. Upang mabigyan ng pagkakataon ang mga Pilipino na malaman ang mga tunay na isyu na kinakaharap ng bansa, sinabi ni Jimenez na ang kanyang itinatag na samahan, ang Nagkakaisa sa Diyos, Nagkakaisang Pilipino (One in God, One Filipino) ay maglulunsad ng information and educational drive. Binigyang-diin ni Jimenez, na nagsasagawa sa kasalukuyan ng relief operations sa mga sinalanta ng baha sa Calapan, Oriental Mindoro, na mahalaga na malaman ng bawat Pilipino ang kanilang karapatan at obligasyon sa ilalim ng Konstitusyon at ng Lumikha. &amp;quot;We must educate the Filipinos not just about their rights under our Constitution and laws, but also about their obligations as citizens. Only if we Filipinos are aware of our rights and obligations will we be able to create a strong, just and compassionate society under God and Nation,&amp;quot; wika ni Jimenez.</body>
<link>http://www.philstar.com/Article.aspx?articleId=316996&amp;publicationSubCategoryId=92</link>
</article>
<article>
<title>PCGG walang paki sa alitan ng POTC, Philcomsat</title>
<author></author>
<date>
<month>January</month>
<day>16</day>
<year>2006</year>
</date>
<body>Walang kapangyarihan ang Presidential Commission on Good Government (PCGG) na desisyunan ang alitan ng dalawang grupo sa loob ng Philippine Overseas Telecommunications Corp. (POTC) at ng sabsidiary nito, ang Philippine Communications Satellite Corp. (Philcomsat). Ito ang ipinaliwanag ni POTC at Philcomsat president Victor Africa upang pabulaanan ang ipinamamadali ng grupo ni Manuel Nieto. Sa isang statement kamakailan, sinabi ng grupo ni Nieto na ang desisyon ng Sandiganbayan na nagpapatibay sa sequestration ng POTC at Philcomsat ay nagbibigay-daan sa PCGG para resolbahin ang sigalot na kinasasangkutan ng kanyang grupo at ng grupo ni Africa. &amp;quot;Ayon sa batas, ang mga intra-corporate disputes ay dinedisisyunan ng mga hukuman. Ang alitan sa pagitan ng board of directors ng POTC at Philcomsat ay iba kaysa sa isyu ng sequestration, at walang pakialam dito ang PCGG,&amp;quot; diin pa ni Africa. Binanatan din ni Africa ang grupo ni Nieto dahil sa pagpipilit na ang Independent Realty Corp. (IRC) at Mid-Pasig Land Development Corp. ay may 40 porsyentong sosyo pa diumano sa POTC at Philcomsat. &amp;quot;Mula pa noong Enero 2000 ay nawalan na ng sosyo ang IRC at Mid-Pasig sa POTC at Philcomsat at ang pamahalaan ang nag-aari ng 35 porsyento ng POTC at Philcomsat. Ito ay pinal na desisyon ng Korte Suprema kaya ang pagsasabi na kasosyo pa ang IRC at Mid-Pasig sa dalawang kumpanya ay maliwanag na paglapastangan sa Kataas-taasang Hukuman,&amp;quot; ayon kay Africa. Sinagot din ni Africa ang bintang ng Nieto group na ang mga board meetings na ginawa ng grupo nina Africa at Bildner at paglabag sa temporary restraining order (TRO) na pinalabas ng Korte Suprema. &amp;quot;Nagsagawa kami ng board meetings habang may TRO dahil hindi naman ipinagbawal ng nasabing TRO ang pagpupulong,&amp;quot; paglilinaw ni Africa. &amp;quot;Ang isyung ito ay matagal nang ibinasura ng Korte Suprema, na mismong nagsabing nalinlang ito sa pag-iisyu ng TRO.&amp;quot; Matatandaan din na sa isang liham kay Nieto noong Nob. 19 2000, sinabi ni Justice Magdangal Elma, noon ay chairman ng PCGG at Chief Presidential Legal Counsel, na ang pinigilan ng TRO ay ang pagpapatupad ng kasunduan sa pagitan ng PCGG at ni Patenciano Ilusorio, na nagbigay sa pamahalaan ng 4,727 shares o 35 porsyento ng POTC at 673 shares naman kay Ilusorio.</body>
<link>http://www.philstar.com/Article.aspx?articleId=317004&amp;publicationSubCategoryId=92</link>
</article>
<article>
<title>Lozano kakasuhan!</title>
<author></author>
<date>
<month>January</month>
<day>17</day>
<year>2006</year>
</date>
<body>Kakasuhan ng oposisyon sa Kamara si Atty. Oliver Lozano dahil sa pagsasampa nito sa lumang impeachment complaint laban kay Pangulong Arroyo. Ayon kay House Minority Leader Francis Escudero, illegal ang ginawa ni Atty. Lozano na ihain muli ang ibinasurang impeachment complaint laban kay Pangulong Arroyo kung saan ay pinalilitaw na sila sa hanay ng oposisyon ang mismong endorsers nito. &amp;quot;Ilegal ang kanyang ginawa dahil matagal nang ibinasura ang impeachment complaint na iyon,&amp;quot; dagdag pa ni Sorsogon Rep. Escudero. Umapela din si Escudero sa liderato ng Kamara na huwag papatulan ang lumang impeachment complaint ni Lozano dahil labag umano ito sa Konstitusyon dahil hindi pa tapos ang isang taong taning sa pagsasampa ng panibagong impeachment complaint. Inihain kahapon ni Lozano bandang alas-11:16 ng umaga ang lumang impeachment complaint laban kay PGMA sa tanggapan ni House Secretary-General Roberto Nazareno makaraang isnabin ng oposisyon ang nasabing complaint. Inamin naman ni Lozano sa kanyang cover letter na isang rehash na impeachment complaint ang kanyang inihain dahil nais lamang daw niyang pigilan ang napipintong kudeta at tapusin na ang ibat ibang political issues sa bansa. (Malou Rongalerios)</body>
<link>http://www.philstar.com/Article.aspx?articleId=317108&amp;publicationSubCategoryId=92</link>
</article>
<article>
<title>Seguridad ni Alih tiniyak ng PNP</title>
<author></author>
<date>
<month>January</month>
<day>17</day>
<year>2006</year>
</date>
<body>Tiniyak ng liderato ng Philippine National Police (PNP) ang seguridad ng dating pulis na si Rizal Alih habang nakakulong ito sa PNP Custodial Center sa loob ng Police Anti-Crime Emergency Response (PACER). Ayon kay Chief Supt. Leopoldo Bataoil, PNP spokesman, walang dapat ikabahala sa seguridad ni Alih habang nakapiit sa Camp Crame makaraang ipadeport ito ng Malaysian government pagkaraan ng 14 taong pagkakakulong sa kasong illegal posession of firearms and ammunitions at pagiging illegal alien. Wika pa ng PNP spokesman, handa ang pulisya na eskortan si Alih patungong Zamboanga City upang harapin ang kanyang multiple murder dahil sa pagsalakay nito sa Camp Kawa-kawa noong Enero 19, 1989 kung saan ay nasawi sina Gen. Eduardo Batalla, Col. Romeo Abendan, Pat. Edriz Mocsan at Cpl. Uzman Amin at iba pa. Ipinauubaya naman ng PNP ang desisyon sa Department of Justice (DOJ) kung dapat ilipat ng hurisdiksyon si Alih sa Zamboanga City. Tiniyak naman ng DOJ na handa ang prosecution kaugnay sa paglilitis ni Alih sa madugong pagsalakay nito sa isang kampo sa Zamboanga City may 17 taon na ang nakakaraan. (Joy Cantos/Grace dela Cruz)</body>
<link>http://www.philstar.com/Article.aspx?articleId=317122&amp;publicationSubCategoryId=92</link>
</article>
<article>
<title>Camp Crame napasok ni Faeldon</title>
<author></author>
<date>
<month>January</month>
<day>17</day>
<year>2006</year>
</date>
<body>Nalusutan ng puganteng Oakwood mutiny leader na si Marine Capt. Nicanor Faeldon ang mahigpit na seguridad ng PNP headquarters sa Camp Crame, Quezon City matapos itong magpakuha ng larawan at video footage sa mismong harapan ng tanggapan ni PNP chief Arturo Lomibao. Sa kanyang larawan at video footage na makikita sa website nitong www.pilipino.org.ph ay makikita si Faeldon na nakasuot ng pulang t-shirt at maong pants habang kausap ang isang pulis sa mismong harap ng PNP headquarters kamakailan. Sa press statement, sinabi ng isa sa lider ng Oakwood mutiny na wala siyang protektor pero marami siyang supporters. Makikita din sa nasabing webiste na nagtungo din si Faeldon sa Western Command ng AFP sa Puerto Princesa City, Palawan at AFP-Southern Command sa Zamboanga City. Magugunita na tumakas si Faeldon noong Disyembre 14 saka ito nagtago at naglunsad ng civil disobedience laban sa Arroyo administration. (Joy Cantos)</body>
<link>http://www.philstar.com/Article.aspx?articleId=317124&amp;publicationSubCategoryId=92</link>
</article>
<article>
<title>Pag-aresto sa 4 GI Joes plantsado na</title>
<author></author>
<date>
<month>January</month>
<day>17</day>
<year>2006</year>
</date>
<body>Siniguro kahapon ng Department of Foreign Affairs (DFA) at Department of Justice (DOJ) na handa na ang binuong team upang isilbi ang warrant of arrest laban sa 4 na US Marines na nahaharap sa Subic rape case. Ayon kay DFA Spokesman Gilbert Asuque, naiayos na ang kailangan para isilbi ngayon ang warrant of arrest laban kina Lance Corporals Daniel Smith, Keith Silkwood, Dominic Duplantis at Staff Sgt. Chad Carpentier na nasa custody ng US embassy. Pangungunahan nina DFA Undersecretary for Special Concerns Rafael Seguis, Justice Chief State Prosecutor Jovencito Zu&amp;ntilde;o at NBI ang pagsisilbi ngayon ng warrant of arrest laban sa 4 na US servicemen. Hindi naisilbi kahapon ang warrant of arrest dahil walang opisina sa US embassy dahil sa Martin Luther Day sa Estados Unidos. Tiniyak naman ng DFA na pipilitin nilang makuha ang custody ng 4 na US servicemen matapos magpalabas ng warrant of arrest si Olongapo City Regional Trial Court Judge Renato Dilag kung saan ay walang piyansang ipinagkaloob ang korte para sa pansamantalang kalayaan ng mga akusado. Nilinaw ng DOJ at DFA na kung ipagpipilitan ng US embassy na manatili sa kanilang custody ang mga sundalong Kano batay na rin sa nakasaad sa Visiting Forces Agreement (VFA) ay walang magagawa ang ating pamahalaan. (EFernando)</body>
<link>http://www.philstar.com/Article.aspx?articleId=317135&amp;publicationSubCategoryId=92</link>
</article>
<article>
<title>Council of State meeting iisnabin ng oposisyon</title>
<author></author>
<date>
<month>January</month>
<day>17</day>
<year>2006</year>
</date>
<body>Nagkakaisa ang mga miyembro ng oposisyon sa Kamara at Senado na hindi sila dadalo sa gaganaping Council of State meeting na gaganapin sa Enero 24 sa Palasyo. Sinabi ni House Minority Leader Francis Escudero, nagkakasundo ang mga miyembro ng oposisyon sa Kamara na huwag siputin ang nasabing pagpupulong na ipinatawag ng Malaca&amp;ntilde;ang. Ayon kay Rep. Escudero, posibleng gamitin lamang sila ng Palasyo upang palabasin na nakikiisa na ang oposisyon sa mga gustong mangyari ng administrasyong Arroyo. Ipinaliwanag naman ni Senate Minority Leader Aquilino Pimentel Jr., isang pagsasayang lamang ng oras sa kanilang hanay ang pagdalo sa nasabing Council of State Meeting. Sa panig naman ni Senate Majority Leader Francis Pangilinan, pag-iisipan pa niya kung sisiputin niya ang nasabing pulong kung saan ay isa rin siya sa mga miyembro. (Malou Rongalerios/Rudy Andal)</body>
<link>http://www.philstar.com/Article.aspx?articleId=317136&amp;publicationSubCategoryId=92</link>
</article>
<article>
<title>DOE umalma sa bagong oil price hike</title>
<author></author>
<date>
<month>January</month>
<day>17</day>
<year>2006</year>
</date>
<body>Umalma kahapon si Energy Secretary Raphael Lotilla sa panibagong pagtataas sa presyo ng langis na sinimulang ipatupad noong Sabado ng gabi ng mga oil companies. Sinabi ni Sec. Lotilla, dapat ay magpaliwanag ang mga oil companies sa kanilang mga consumers hinggil sa panibagong 50 sentimos na pagtataas nila sa presyo ng krudo, gasolina, kerosene at LPG. &amp;quot;The oil companies have given us their initial rationalization or explanation for the increase citing the average price in the first two weeks of January have increased, but they have to explain it further to the consumers,&amp;quot; wika pa ni Lotilla. Binatikos naman ni Oil Price Watch chairman Raul Concepcion ang panibagong pagtataas sa presyo ng produktong petrolyo kasabay ang panawagan sa DOE na imbestigahan kung makatarungan ba ang ginawang ito ng mga oil companies. (Edwin Balasa)</body>
<link>http://www.philstar.com/Article.aspx?articleId=317143&amp;publicationSubCategoryId=92</link>
</article>
<article>
<title>Warrant vs 4 GIs inisnab!</title>
<author></author>
<date>
<month>January</month>
<day>18</day>
<year>2006</year>
</date>
<body>Inisnab kahapon ng US Embassy ang arrest warrant na ipinalabas ni Olongapo City Judge Renato Dilag laban sa apat na US Marines na sangkot sa Subic rape case. Nagdesisyon sina DFA Undersecretary Rafael Seguis, Chief State Prosecutor Jovencito Zu&amp;ntilde;o at ang National Bureau of Investigation (NBI) na ibalik na lamang kay Judge Dilag ang hindi naisilbing warrant of arrest laban kina Lance Corporals Daniel Smith, Keith Silkwood, Dominic Duplantis at Staff Sgt. Chad Carpentier na pawang nasa custody ng US Embassy. Sinabi ni Zu&amp;ntilde;o sa liham nito kay Dilag na nabigo silang isilbi ang arrest warrant laban sa 4 na sundalong Kano dahil nanindigan ang US embassy sa ipinadala nitong &amp;quot;note verbale&amp;quot; sa DFA na mayroon silang karapatan sa custody ng mga US servicemen sa ilalim ng RP-US Visiting Forces Agreement (VFA) pero nangakong hindi nila ito itatago kung kakailanganin ng korte. Hiniling naman ng prosecution panel na mag-inhibit si Judge Dilag sa paghawak ng Subic rape case matapos hindi nito isama sa ipinalabas na warrant of arrest ang driver ng Starex van na si Timoteo Soriano sa mga akusado. Iginiit naman kahapon ni Sen. Miriam Defensor-Santiago na dapat ibasura na ang VFA makaraang tanggihan ng US embassy ang isinisilbing arrest warrant laban sa mga Kano. Sinabi ni Sen. Santiago, depektibo kasi ang VFA partikular ang probisyon ukol sa pagtrato sa mga nagkakasalang sundalong Kano habang sila ay nasa ating hurisdiksyon. Ikinatwiran pa ni Santiago, dapat ay maging pantay ang pagtingin ng US government sa co-equal nitong estado at dapat nitong kilalanin ang ating mga batas tulad ng ginawa nitong pagkilala sa Japanese authorities ng ibigay ang custody ng isang sundalong Kano na inakusahang pumatay at nagnakaw sa Japan. Ayon naman kay Sen. Joker Arroyo, malinaw na hindi kinikilala ng US government ang ating judicial system kaya ayaw nilang ipagkatiwala ang custody ng kanilang mga inakusahang sundalo sa Subic rape case. Samantala, sinugod naman ng militanteng mga kabataan ang US Embassy makaraang tanggihang ibigay sa custody ng Pilipinas ang 4 na sundalong Kano. Kinondena ng League of Filipino Students (LFS) ang pamahalaan dahil sa pagiging sunud-sunuran sa Estados Unidos matapos hindi tanggapin ng US embassy ang warrant of arrest laban sa mga akusado sa Subic rape case. (Ellen Fernando, Grace Dela Cruz, at may dagdag na ulat nina Rudy Andal at Danilo Garcia)</body>
<link>http://www.philstar.com/Article.aspx?articleId=317262&amp;publicationSubCategoryId=92</link>
</article>
<article>
<title>Impeachment ni Lozano ibinasura</title>
<author></author>
<date>
<month>January</month>
<day>18</day>
<year>2006</year>
</date>
<body>Hindi pinaporma ng liderato ng Mababang Kapulungan ng Kongreso ang inihaing impeachment complaint ni Atty. Oliver Lozano makaraang ibalik ito sa kanya dahil sa sabit sa 1 year ban bukod sa hindi beripikado at walang gustong mag-endorso. Ayon kay House Secretary-General Roberto Nazareno, gumagawa na ng letter of dismissal ang legal office ng Kamara upang ipadala kay Atty. Lozano kasama ang inihain nitong impeachment complaint laban kay Pangulong Arroyo. Sinabi ni Nazareno, napag-usapan nila nina House Speaker Jose de Venecia at House Majority Leader Prospero Nograles na ipabalik kaagad kay Lozano ang isinampa nitong impeachment complaint. Ayon naman kay Rep. Nograles, depektibo ang impeachment complaint ni Lozano at hindi ito sumunod sa rules on impeachment bukod sa walang mambabatas ang nais mag-endorso nito. Wika naman ni Maguindanao Rep. Simeon Datumanong na hindi puwedeng gamitin ni Lozano ang lumang impeachment complaint at palabasin itong bagong reklamo kung saan gagamitin din ang mga dating endorsers nito. (Malou Rongalerios-Escudero)</body>
<link>http://www.philstar.com/Article.aspx?articleId=317273&amp;publicationSubCategoryId=92</link>
</article>
<article>
<title>7 local bills ang kaya ng Senado  Revilla</title>
<author></author>
<date>
<month>January</month>
<day>18</day>
<year>2006</year>
</date>
<body>Inamin kahapon ni Sen. Ramon Revilla Jr. na pito lamang sa 244 local bills ang posibleng unahing dinggin ng Senado sa susunod na linggo. Sinabi ni Sen. Revilla, chairman ng senate committee on public works and highways, pitong local bills na inirekomenda ng Department of Public Works and Highways (DPWH) ang bibigyang prayoridad ng kanyang komite. Humihingi din ng paumanhin si Revilla sa mga kongresista na may-akda ng nasabing mga local bills na humihiling ng conversion ng mga kalye para maging national roads dahil hindi kayang tugunan ito ng Senado dahil sa kakulangan ng pondo para dito. &amp;quot;The 244 local bills pending in our committee is approximately 8,000 kilometers if connected altogether. Pegged at 10 million per kilometer, we need 8 billion pesos just to approve and implement these 244 local bills,&amp;quot; paliwanag pa ni Revilla. (Rudy Andal)</body>
<link>http://www.philstar.com/Article.aspx?articleId=317274&amp;publicationSubCategoryId=92</link>
</article>
<article>
<title>Erap trial pinatatapos na</title>
<author></author>
<date>
<month>January</month>
<day>18</day>
<year>2006</year>
</date>
<body>Hiniling kahapon ng prosekusyon sa Sandiganbayan Special Division na tapusin na ang presentasyon ng depensa para sa plunder at perjury case ni dating Pangulong Erap Estrada. Sa 26-pahinang komento, iginiit ng prosecution panel na sapat na ang ibinigay na 3 taon ng korte sa kampo ni Estrada para magharap ng kanilang mga testigo at ebidensiya. Wika pa ng prosekusyon, pinapatagal na lamang ng kampo ni Erap ang paglilitis na umabot na ng 3 taon kasabay ang panawagan sa anti-graft court na limitahan na lamang sa 2 testigo ang puwedeng iharap ng depensa. Naghain kasi ng urgent motion noong Enero 11 si Atty. Rene Saguisag na humihiling na puwedeng ipatawag sa witness stand ang ilang indibidwal na una nang humarap sa korte. (Malou Rongalerios-Escudero)</body>
<link>http://www.philstar.com/Article.aspx?articleId=317285&amp;publicationSubCategoryId=92</link>
</article>
<article>
<title>Council of State meeting tuloy kahit wala si Cory, oposisyon</title>
<author></author>
<date>
<month>January</month>
<day>18</day>
<year>2006</year>
</date>
<body>Itutuloy ni Pangulong Arroyo ang pagpapatawag ng pulong ng Council of State sa Enero 24 kahit hindi dadalo dito si dating Pangulong Cory Aquino at miyembro ng oposisyon. Ayon kay Press Secretary Ignacio Bunye, nirerespeto ni Pangulong Arroyo ang desisyong hindi pagdalo ni dating Pangulong Cory at United Opposition sa nasabing pulong. Nilinaw din ng Palasyo na ang Council of State meeting ay walang kinalaman sa mga dadalong personalidad kundi isa itong kolektibong pagsisikap ng pambansang lider na naghahangad magkaroon ng isang pagbabago at reporma sa bansa. Sinabi naman ni Executive Secretary Eduardo Ermita, nakakapanghinayang ang hindi pagdalo ng ilang personalidad sa nakatakdang pagpupulong dahil isa sana itong pagkakataon para maiharap nila ang kanilang mga panukala at kuro-kuro sa kinakaharap nating problema sa pulitika, pangkabuhayan at panlipunan. Iginiit naman ni Presidential Political Adviser Gabriel Claudio, hindi naman mababawasan ang kahalagahan ng pulong ng Council of State kung hindi makakadalo ang ilang personalidad bukod sa iginagalang ng Palasyo ang anumang desisyon ng mga ito. (Lilia Tolentino)</body>
<link>http://www.philstar.com/Article.aspx?articleId=317287&amp;publicationSubCategoryId=92</link>
</article>
<article>
<title>Bagong traffic code sa Caloocan</title>
<author></author>
<date>
<month>January</month>
<day>18</day>
<year>2006</year>
</date>
<body>Hiniling kahapon ni Caloocan City Mayor Enrico &amp;quot;Recom&amp;quot; Echiverri sa publiko na sundin ang bagong ipatutupad sa lungsod na Traffic Management Code upang lalong maging maganda ang daloy ng trapiko at masiguro ang kaligtasan ng mga pedestrians at motorista. Ayon kay Echiverri, ang kanyang kautusan ay base na rin sa Ordinance No. 0391 na ipinatupad noong January 9, 2005 na nagmula sa Republic Act 7160 ng Local Government Code ng 1991 na nagsasaad na ang city hall ang magbibigay ng sapat na transportation facilities na kinabibilangan ng maayos na daloy ng trapiko sa buong kalsada at tulay sa lungsod. Nakasaad din sa RA 7160 na ipinag-uutos sa Sangguniang Panglungsod na gamitin ang lahat ng streets, avenues, alleys, sidewalks, bridges, parks at iba pang pampublikong lugar na gawing bus stop at terminal upang magamit ng mga motorista at residente kapag ito ay hindi ginagamit. Sinabi pa ng alkalde na ang pagtaas ng bilang ng mga sasakyang pampubliko at pampribado ay ang nagiging dahilan ng pagsisikip ng daloy ng trapiko sa lahat ng kalsada sa lungsod kayat nararapat na bigyan ito ng kaukulang pansin ng local na pamahalaan. Aniya, ang pagsisikip ng daloy ng trapiko ang isa sa nagiging dahilan ng mabagal na pag-unlad ng ekonomiya dahil na rin sa magiging diskomportable ang mga motorista, partikular ang mga negosyante. Dahil dito, ipinasya ng mga local na opisyal na bumuo ng bagong Traffic Management Code na magsasaayos ng magandang daloy ng trapiko at upang mabigyan din ang mga motorista, commuters at publiko ng lugar upang makakakilos nang maayos. Idinagdag pa ni Echiverri na ang pagkakaroon ng magandang traffic management ang magiging daan upang hindi mahirapan ang mga negosyante sa pagde-deliver ng kanilang mga produkto at upang lalo pang mapalawak ang trade and industry sa lungsod.</body>
<link>http://www.philstar.com/Article.aspx?articleId=317292&amp;publicationSubCategoryId=92</link>
</article>
<article>
<title>Tumakas o pinatakas?</title>
<author></author>
<date>
<month>January</month>
<day>19</day>
<year>2006</year>
</date>
<body>Binabalot ngayon ng misteryo kung nakatakas o pinatakas ang apat na junior officers na sangkot sa Oakwood mutiny mula sa kanilang detention cell sa loob ng Fort Bonifacio, Makati City kamakalawa ng gabi. Ang sinasabing mga nakatakas ay sina 1st Lts. Lawrence San Juan, Sonny Sarmiento, Patricio Bumindang at Nataniel Rabosa. Sinabi ni Lt. Gen. Hermogenes Esperon, Army chief, bandang alas-9:00 kamakalawa ng gabi ng madiskubreng nawawala ang nasabing mga Magdalo soldiers at pinaniniwalaang tumakas sa pamamagitan ng pinagpatong-patong na bangko saka dumaan sa bintana. Sinibak naman kaagad ni Gen. Esperon si B/Gen. Ruben Rafael bilang camp commander at pansamantalang ipinalit dito si Col. Romeo Fajardo dahil sa nangyaring pagtakas ng 4 na sundalo. Iginiit naman ni Atty. Ruel Pulido, legal counsel ng ilang akusadong Magdalo soldiers, hindi totoong nakatakas ang mga sundalong ito bagkus ay naniniwala siyang itinago lamang ito. Sinabi pa ni Atty. Pulido, kausap lamang niya ang kanyang kliyente hanggang alas-7:30 ng gabi dahil sa balak na paglipat ng detensyon ng militar sa mga akusado na kanyang tinutulan dahil sa kawalan ng court order. Ayon naman kay Esperon, balak nilang ilipat ng ibang detention cell ang 4 na sundalo dahil sa nabatid nilang may balak tumakas ang mga ito kasabay ang pagtangging hindi naman nila ilalagay ang mga sundalo sa bartolina. Iniutos naman kaagad ni Pangulong Arroyo ang pagtugis sa apat na puganteng sundalo at imbestigahan din kung paano nakatakas ang mga ito sa kabila ng mahigpit na seguridad ng militar. Sinabi ni PGMA, dapat managot ang sinumang opisyal na matutuklasang nagpabaya sa tungkulin at responsable sa pagtakas ng apat na sundalo. Naniniwala naman si Muntinlupa Rep. Ruffy Biazon na dapat papanagutin sa pangyayari si Gen. Esperon sa prinsipyo ng command responsibility. Ayaw namang pangunahan ni Sen. Rodolfo Biazon ang AFP sa gagawin nitong imbestigasyon hinggil sa naganap na pagtakas ng 4 na sundalo sa Fort Bonifacio habang nais naman ni Sen. Panfilo Lacson na imbestigahan ito ng Senado. Todo bantay naman ang Philippine National Police (PNP) at Philippine Coast Guard (PCG) sa lahat ng daungan sa bansa na posibleng daanan ng tumakas na mga sundalo. (Joy Cantos, Rudy Andal, Malou Escudero, Lilia Tolentino, at may dagdag na ulat si Danilo Garcia)</body>
<link>http://www.philstar.com/Article.aspx?articleId=317425&amp;publicationSubCategoryId=92</link>
</article>
<article>
<title>New witnesses sa Hello Garci haharap ngayon</title>
<author></author>
<date>
<month>January</month>
<day>19</day>
<year>2006</year>
</date>
<body>Itutuloy ngayon ng Senado ang imbestigasyon ng Hello Garci tape kung saan inaasahang haharap ang anim na testigo na inaasahang tutugon sa apat na katanungan para mabigyan linaw ang kontrobersyal na pag-uusap nina Pangulong Arroyo at dating Comelec Commissioner Virgilio Garcilliano. Ayon kay Sen. Rodolfo Biazon, chairman ng senate committee on national defense and security, hindi na importante kung ano ang nilalaman ng kanilang pag-uusap bagkus ang mahalaga daw ay kung sino ang nag-utos para i-wire tapped, sino pa ang na-wire tapped, paano na wiretapped si PGMA at kung sino ang nag wire-tapped. Sinabi pa ni Biazon, na posible pang madagdagan ang kanyang mga testigo, na ayaw niyang ipabanggit ang pangalan pero ayon sa isang source ay posibleng kabilang dito sina dating ISAFP chief Victor Corpus at dating Sen. Gregorio Honasan. Inimbitahan din sa committee hearing ngayon sina dating NBI deputy chief Samuel Ong, Marieta Santos na live-in partner ni T/Sgt. Vidal Doble at Michael Angelo Zuce. Naniniwala din si Biazon na hindi makakahadlang ang Executive Order 464 ng Malakanyang sa kanyang mga testigo. Samantala, nakatakdang talakayin din ngayon ng Joint Legislative Oversight Committee of Visiting Forces Agreement (LOVFA) ang nasabing kasunduan sa pagitan ng Estados Unidos at Pilipinas sa pangunguna ni Sen. Miriam Defensor-Santiago. (Rudy Andal)</body>
<link>http://www.philstar.com/Article.aspx?articleId=317432&amp;publicationSubCategoryId=92</link>
</article>
<article>
<title>3,000 kababayan ni Kabayan tinulungan ni MJ</title>
<author></author>
<date>
<month>January</month>
<day>19</day>
<year>2006</year>
</date>
<body>Umabot sa 11,000 pamilya kabilang ang 3,000 katutubong mangyan ang nakinabang sa P5 milyong relief goods na ipinamahagi ni dating Manila Rep. Mark Jimenez sa tulong ng itinayo nitong Nagkakaisa sa Diyos, Nagkakaisang Pilipino. Namahagi ng tulong si Jimenez sa tulong ng Coast Guard auxilary at Guardians sa mga nasalanta ng pagbaha sa Calapan, Oriental Mindoro. Naging malungkot man ang pasko ng mga taga-Calapan dahil sa pagbaha noong Disyembre sa kanilang lugar, ay parang napaaga naman uli ang pasko sa kanila ng mamahagi ng relief goods si Jimenez. Nagpapasalamat naman ang Coast Guard auxiliary at Philippine Guardians brotherhood kay Jimenez dahil sa malaking tulong na ibinigay sa mga nasalanta ng pagbaha sa Mindoro. Nagbigay din ng donasyon si Jimenez sa Malaybalay, Bukidnon; Cagayan de Oro City; Lavores, Pandacan at Moriones, Tondo.</body>
<link>http://www.philstar.com/Article.aspx?articleId=317434&amp;publicationSubCategoryId=92</link>
</article>
<article>
<title>Noynoy tutol sa paggiba ng monumento ng ama</title>
<author></author>
<date>
<month>January</month>
<day>19</day>
<year>2006</year>
</date>
<body>Tinutulan ni Tarlac Rep. Benigno &amp;quot;Noynoy&amp;quot; Aquino III ang mungkahing gibain ang rebulto ng kanyang amang si dating Sen. Benigno &amp;quot;Ninoy&amp;quot; Aquino Jr. Sinabi ni Rep. Aquino, hindi dapat katigan ang plano ni VACC chairman Dante Jimenez na gibain ang rebulto ng kanyang ama sa kanto ng Ayala Ave. at Paseo de Roxas St. sa Makati City. Aniya, nag-ambag ng mahalagang bahagi ang kanyang ama sa ating kasaysayan lalo na ang pakikipaglaban upang umiral muli ang kalayaan at demokrasya. Wika pa ni Noynoy, hindi lamang insulto sa kanilang pamilya ang planong ito kundi insulto sa sambayanang Pilipino. Tinutulan din ni Sen. Alfredo Lim ang mungkahing gibain ang rebulto ni Ninoy dahil nagsakripisyo ito para manumbalik muli ang demokrasya sa ating bansa. (Malou Escudero/Rudy Andal)</body>
<link>http://www.philstar.com/Article.aspx?articleId=317444&amp;publicationSubCategoryId=92</link>
</article>
<article>
<title>Itinakas kami!</title>
<author></author>
<date>
<month>January</month>
<day>20</day>
<year>2006</year>
</date>
<body>Ibinunyag kahapon ng apat na junior officers na sangkot sa Oakwood mutiny na tinulungan sila ng kapwa nila sundalo na nakikisimpatya sa kanilang ipinaglalaban upang makatakas sa kanilang selda sa Fort Bonifacio, Makati City. Ito ang nakasaad sa ipinadalang e-mail sa mga mamamahayag na nagmula kina Capt. Nathaniel Rabonza, 1st Lts. Lawrence San Juan, Patricio Bumidang at Sonny Sarmiento. &amp;quot;Our oath is clear: Our place is with our people; the peoples will is sovereign. All our actions in the performance of our duties must demonstrate this bias in all instances,&amp;quot; wika pa ng mga puganteng sundalo sa kanilang e-mail. Anila, kailangang wakasan na ang corruption, hindi lehitimong liderato at kapabayaan sa gobyerno. &amp;quot;Therefore we do not merely seek a change in personalities. We seek change of a system that installs the peoples enemies in power and perpetuate the exclusion of the majority. We seek the change of system that reduces the people of being mere spectators, and a change in the kind of politics that lulls the masses into inaction and acquiescence with noise-petty quarrels, distracting issues and cosmetic reforms.&amp;quot; dagdag pa ng mga tumakas na sundalo. Inamin din ni Atty. Roel Pulido, legal counsel ni Bumidang, nakatanggap siya ng text at tawag sa kanyang cellphone mula sa kanyang kliyente kung saan ay kinumpirmang nakatakas sila sa kanilang selda sa tulong ng kapwa nila sundalo. Sinabi ni Atty. Pulido, siniguro din ng kanyang kliyente na nasa mabuti silang kalagayan kasabay ang paghingi ng paumanhin dahil pati ang abugado ay sinisisi ng AFP officials. Inako naman ng Young Officers Union of the New Generation sa pamamagitan ng nagpakilalang spokesman nito na isang Col. Arsenio Alcantara, na pitong opisyal na kanilang miyembro ang tumulong sa 4 na Magdalo soldiers upang makatakas sa kanilang selda. Nagbanta pa si Alcantara na naghahanda na ang kanilang grupo ng mga pagkilos upang pabagsakin ang gobyernong Arroyo. Binigyan naman ng mga kongresista ng dalawang linggong deadline ang liderato ng AFP upang muling maaresto at ibalik sa selda ang tumakas na mga sundalo. Itinanggi naman ni dating Sen. Gringo Honasan ang akusasyon ni Justice Secretary Raul Gonzales na may kinalaman ang oposisyon sa pagtakas ng mga Magdalo soldiers. (Joy Cantos, Malou Escudero, Lilia Tolentino, at may dagdag na ulat ni Rudy Andal)</body>
<link>http://www.philstar.com/Article.aspx?articleId=317577&amp;publicationSubCategoryId=92</link>
</article>
<article>
<title>Pacquiao mamalasin dahil kay Gloria</title>
<author></author>
<date>
<month>January</month>
<day>20</day>
<year>2006</year>
</date>
<body>Animoy nananalangin ngayon si Ilocos Norte Rep. Imee Marcos na huwag manalo si Manny Pacquiao para hindi magamit ni Pangulong Gloria Arroyo sa kanyang propaganda o ganda points. Sa ipinalabas na press statement kahapon ni Marcos, sinabi nito na malamang na malasin si Manny Pacquiao sa kanyang laban kay Erik Morales dahil sa gagamitin na naman ito ng Malaca&amp;ntilde;ang. Sigurado si Marcos na binabalak ng Malaca&amp;ntilde;ang na gamitin sa ganda points ni Arroyo si Pacquiao sakaling manalo ito sa 12-round boxing remacth nito kay Morales na gaganapin sa Thomas and Mack Center, Las Vegas, USA. Pero sinabi din ni Imee na naniniwala naman siyang mananalo si Pacquiao kay Morales ngunit dahil sa ginagawa ng Malaca&amp;ntilde;ang malamang na mausog o malasin umano ito sa kanyang laban na mapapanood sa Pilipinas sa Linggo ng umaga. Sinabi pa ni Marcos na dapat itigil ang ginagawang pagpaplano ng Malaca&amp;ntilde;ang na gamitin na naman si Pacquiao para sa ganda points ni Arroyo at sa halip ay makiisa sa taumbayan na manalangin para sa tagumpay nito. Hiniling naman ng mambabatas sa lahat na ipagdasal si Manny para sa kanyang tagumpay. (Malou Rongalerios)</body>
<link>http://www.philstar.com/Article.aspx?articleId=317589&amp;publicationSubCategoryId=92</link>
</article>
<article>
<title>Pagbasura ng VFA pinaboran ng LOVFA</title>
<author></author>
<date>
<month>January</month>
<day>20</day>
<year>2006</year>
</date>
<body>Nagkasundo ang Legislative Committee on the Visiting Forces Agreement (LOVFA) na aprubahan ang resolusyon na naglalayong magbigay ng notice of termination ng VFA sa Estados Unidos dahil na rin sa hindi ito naging pabor sa ating gobyerno. Ayon kay Sen. Miriam Defensor-Santiago, na siyang may-akda ng resolusyon irerekomenda ng LOVFA ang pag-terminate ng VFA para magkaroon ng probisyon sa local na custody katulad ng Status of Similar Agreement (SOFA) na ginawa ng Japan at South Korea sa Estados Unidos. Sinabi ni Santiago na ang exit provision ng VFA ay aabot ng 180 araw, bago pa ito talakayin at magkaroon ng panibagong negosasyon sa pagitan ng dalawang gobyerno. &amp;quot;In order to make renegotiation obligatory to the US, we must first terminate the original VFA. The six month period between the issuance of termination notice to the US and the complete abbrogation of the VFA can be used to renegotiate another agreement with substantially similar provisions to the SOFA&amp;quot;, ayon kay Santiago. Sinabi naman ni Sen. Ralph Recto na isang tawag lang dapat ang gawin ni Pang. Gloria Macapagal-Arroyo kay US Pres. George W. Bush para makuha ang custody ng apat na sundalong kano na inakusahan ng panggagahasa sa isang 22-anyos na Pinay. Aniya, dapat na patunayan ni Pang. Arroyo ang kanyang pagiging malapit kay Pang. Bush para maibigay sa custody natin ang apat. Naniniwala din si Recto na hindi kukunsintihin ni Bush ang ganitong krimen ng kanyang kababayan. (Rudy Andal)</body>
<link>http://www.philstar.com/Article.aspx?articleId=317592&amp;publicationSubCategoryId=92</link>
</article>
<article>
<title>Oposisyon biktima ng wiretapping</title>
<author></author>
<date>
<month>January</month>
<day>20</day>
<year>2006</year>
</date>
<body>Lumabag sa batas ang mga miyembro ng MIG-21 ng Intelligence Service Armed Forces of the Philippines (ISAFP) matapos na lumabas sa imbestigasyon na maraming personalidad sa oposisyon ang kanilang na wire-tapped bukod pa sa pag-uusap nina Pang. Gloria Macapagal-Arroyo at dating Comelec Commissioner Virgilio Garcilliano. Sa recorded tape na ipinarinig sa Senate Committee on National Defense and Security na pinamunuan ni Sen. Rodolfo Biazon, kabilang sa mga na-wire tapped ng MIG-21 ay ang sekretarya ni dating Sen. Gregorio Honasan, na si Mira Dumlao, Ret. Maj/Gen Rodolfo Canieso, supporter naman ni Sen. Panfilo Lacson. Ayon kay Sen. Juan Ponce Enrile, dapat ipatawag ng Senado ang mga ISAFP agents at managot ito dahil labag sa batas ang kanilang ginawang pag-wire tapped sa opisina ni Honasan. Kinilala ni Marieta Santos, dating live-in partner ni T/Sgt. Vidal Doble ang mga nag-wire tapped na sina Doble at mga kasamahan nitong sina T/Sgts Belledo, Dave, Abanto, Velasco at isang alyas Pitatot pawang mga MIG-21 agents, na pinamumunuan ni Col. Pedro Sumayo. Dumalo din si Honasan kasama si Dumlao, at kinilala nito ang kanilang boses na na-wire tapped ng grupo ng ISAFP. Kinilala naman ni Michael Angelo Zuce ang kanyang boses at maging ang tinig ni Garcilliano, at Pang. Gloria Arroyo. Masama naman ang loob ni Canieso, sa pag-wire tapped sa kanya dahil isa na siyang sibilyan at walang karapatan ang mga ISAFP na i-wire tapped ang kanyang opisina. (RAndal)</body>
<link>http://www.philstar.com/Article.aspx?articleId=317597&amp;publicationSubCategoryId=92</link>
</article>
<article>
<title>Medical mission handog ni Rex</title>
<author></author>
<date>
<month>January</month>
<day>20</day>
<year>2006</year>
</date>
<body>Libu-libong mahihirap na residente ng Valenzuela ang inaasahang makikinabang sa isasagawang medical mission at feeding program na pangungunahan ni Rex Gatchalian kaugnay sa selebrasyon ng kanyang kaarawan sa Sabado. Sa halip na tumanggap ng regalo ay napagpasiyahan ni Gatchalian na siya ang magbigay at maghandog sa mga mahihirap na mamamayan ng lungsod. &amp;quot;Ginawa ko ito upang maibahagi ang natanggap kong biyaya noong nakaraang taon at bilang pasasalamat na rin sa patuloy na pagsuporta sa akin ng mga tao,&amp;quot; pahayag pa ni Gatchalian na natalo noong tumakbo bilang kongresista sa 1st district ng Valenzuela laban kay Rep. Bobbit Carlos. Isasagawa ang medical mission sa Brgy. Malanday at Dulong Tangke, Brgy. Malinta habang magkakaroon ng kasabay na feeding program sa Brgy. Bignay. Magsisimula ang medical mission at feeding program 8:00 ng umaga, Enero 20. Magkakaroon muna ng fun run na magsisimula ng 6:00 ng umaga sa tapat ng PureGold upang mahikayat ang mga residente na mag-ehersisyo at maging malusog.</body>
<link>http://www.philstar.com/Article.aspx?articleId=317602&amp;publicationSubCategoryId=92</link>
</article>
<article>
<title>Lozano humirit uli</title>
<author></author>
<date>
<month>January</month>
<day>20</day>
<year>2006</year>
</date>
<body>Sa paniwalang ang inihain niyang impeachment complaint laban kay Pangulong Gloria Arroyo ang magsisilbing solusyon sa lahat ng problema ng bansa na haharang sa napipintong coup d etat, general strikes at civil disobedience, umapela kahapon si Atty. Oliver Lozano kay House Speaker Jose de Venecia na irekonsidera ang inihain niyang reklamo. Sa apat na pahinang liham ni Lozano kay Speaker de Venecia, sinabi nito na muli niyang inihahain ang ibinalik sa kanyang impeachment complaint ng tanggapan ni House Secretary General Roberto Nazareno at puwede aniya itong e-refer sa House Committee on Justice sa Hulyo 26, 2006. &amp;quot;By way of Solomonic Solution, the Lozano-Opposition Amended Impeachment Complaint may be deemed re-filed now subject to referral to the Justice Committee on July 26, 2006,&amp;quot; anang sulat ni Lozano. Naniniwala si Lozano na valid pa rin ang inihain niyang impeachment complaint laban kay Arroyo kahit nauna na itong ibinasura ng Kamara noong nakaraang taon. (Malou Rongalerios)</body>
<link>http://www.philstar.com/Article.aspx?articleId=317606&amp;publicationSubCategoryId=92</link>
</article>
<article>
<title>Di ako takot  GMA</title>
<author></author>
<date>
<month>January</month>
<day>21</day>
<year>2006</year>
</date>
<body>Hindi nasisindak si Pangulong Gloria Macapagal-Arroyo sa umuugong na namang banta ng kudeta laban sa kanyang administrasyon kasunod ng pagpuga ng apat na sundalong miyembro ng Magdalo group. Pinatunayan ni Pangulong Arroyo na hindi siya natatakot sa panibagong bantang kudeta matapos magtungo ito kahapon sa Cabuyao, Laguna para bisitahin ang programang pabahay sa mga pamilyang dating nakatira sa tabi ng riles ng tren sa Metro Manila. Ito ay matapos makansela ang tatlong biyahe ng Pangulo sa mga lalawigan ng Bicol, Batangas at Mindoro Oriental isang araw matapos makapuga ang apat na Magdalo soldiers. Sinabi ng Pangulo sa mga residente ng barangay Marinig sa Cabuyao, hindi hadlang ang mga panibagong banta ng destabilisasyon sa kanyang administrasyon para isulong ang mga programang pabahay ng gobyerno para sa mahihirap. Wika pa ni PGMA, sa kabila ng mga gulong pampulitika sa bansa, ang sambayanan ay uunlad dahil ang gobyerno ay hindi nagpapabaya sa tungkulin. Samantala, inihayag ni ISAFP chief B/Gen. Mariu Quevedo na malaki ang posibilidad na sumama sa ikinakasang kudeta ng mga anti-GMA forces ang apat na sundalong tumakas kamakailan sa Fort Bonifacio. May hinala din si Gen. Quevedo na ang pagtakas ng 4 na Magdalo soldiers ay bahagi ng senaryo na planong destabilisasyon laban sa Arroyo government. Ibinunyag din ni Justice Secretary Raul Gonzales na mayroong binubuong kudeta ang mga nakatakas na Magdalo soldiers batay sa nakalap na impormasyon at dokumento ng isang intelligence group. Sinabi ni Sec. Gonzalez, posibleng maganap ang planong kudeta sa pagitan kagabi hanggang madaling-araw ngayon kaya pinaghahanda nito ang taumbayan na maging alerto at magkaisa upang hindi magtagumpay ang balak na pabagsakin ang ating gobyerno. Tiniyak din ni Gonzalez na kontrolado ng gobyerno ang sitwasyon at kayang harapin ang masamang binabalak ng naturang mga sundalo. Minaliit naman ni PNP chief Arturo Lomibao ang kakayahan ng mga tumakas na sundalo upang makapaglunsad ng kudeta laban sa Arroyo administrasyon pero inilagay niya sa red alert ang buong puwersa ng pulisya upang hadlangan ang anumang masamang balak ng ibat ibang grupo. (Lilia Tolentino, Joy Cantos, Grace Dela Cruz at may dagdag na ulat ni Artemio Dumlao)</body>
<link>http://www.philstar.com/Article.aspx?articleId=317739&amp;publicationSubCategoryId=92</link>
</article>
<article>
<title>Kasabwat ng mga puganteng Magdalo, pinalalantad</title>
<author></author>
<date>
<month>January</month>
<day>21</day>
<year>2006</year>
</date>
<body>Nanawagan sina Malabon-Navotas Rep. Federico Sandoval at Baguio City Rep. Mauricio Domogan sa pamunuan ng Armed Forces of the Philippines (AFP) na ibuko sa taumbayan ang mga naging kasabwat ng mga tumakas na sundalong kasapi ng grupong Magdalo. Hiniling din ng mga kongresista sa AFP na kasuhan ng sedisyon o rebelyon ang mga tumulong para makapuga ang apat na sundalo sa kanilang piitan sa Fort Bonifacio. Ayon pa kay Sandoval, hindi dapat tanggapin ng AFP ang ibinigay na pahayag ng Young Officers Union new generation (YOUng) na pitong opisyal umano ng military ang tumulong para makapuga sina Capt. Nathaniel Rabonza at 1st Lt. Lawrence San Juan, Sonny Sarmiento at Patricio Bumindang dahil posibleng panggulo lamang ito sa isyu. Duda rin si Sandoval sa katauhan at kredibilidad ng samahan dahil hanggang ngayon ay wala pang isa mang kasapi ng YOU ang lumantad at nagpakilala. &amp;quot;The YOUng is a faceless group which indicates cowardice. They have been using the media for quite sometime now, but they do not get as much publicity for lack of credibility. The AFP should validate its claim,&amp;quot; pahayag pa ni Sandoval. Naniniwala rin ang vice chairman ng House Committee on appropriations na posible rin na nais ng grupo na guluhin ang isinasagawang imbestigasyon ng military sa pagtakas ng mga rebeldeng sundalo. &amp;quot;It is important for our AFP probers to be discerning and cautious so as not to be misled. They must identify the conspirators and hold them responsible for their illegal acts, whoever they are,&amp;quot; dagdag pa ni Sandoval. Sinabi naman ni Domogan na masusubukan ang liderato ni AFP Chief of Staff Gen. Generoso Senga kung kaya nitong ilantad sa taumbayan kung sinu-sino ang mga tumulong para makatakas ang mga rebeldeng sundalo. Aniya, dapat sampolan ng military ang mga magkakutsaba para mapalaya ang mga sundalo sa pamamagitan ng pagsasampa ng kaukulang kaso laban sa kanila. (Malou Escudero)</body>
<link>http://www.philstar.com/Article.aspx?articleId=317741&amp;publicationSubCategoryId=92</link>
</article>
<article>
<title>Arrest warrant vs. Dinky</title>
<author></author>
<date>
<month>January</month>
<day>21</day>
<year>2006</year>
</date>
<body>Nagpalabas ng warrant of arrest ang Quezon City Regional Trial Court laban kay dating DSWD Secretary Corazon &amp;quot;Dinky&amp;quot; Soliman kaugnay sa P20 milyong libel case na isinampa dito ni Alagad Party-list Rep. Rodante Marcoleta. Nagdesisyon si Judge Rosanna Fe Maglaya na magpalabas ng warrant of arrest laban kay Soliman makaraang ituloy ni Rep. Marcoleta ang kaso matapos hindi sila magkasundo sa ilang ulit na paghaharap ng mga ito sa QC Prosecutors Office. Magugunita na kinasuhan ni Marcoleta si Soliman makaraang sabihin ng dating kalihim sa isang panayam na narinig niyang inutusan umano ni Pangulong Arroyo si Marcoleta na iendorso ang impeachment complaint na isinampa ni Atty. Oliver Lozano sa Kamara noong nakaraang taon. Itinakda naman ni Judge Maglaya ang piyansang P100,000 para sa pansamantalang kalayaan ni Soliman sa sandaling isilbi na dito ang kanyang warrant of arrest. (Angie dela Cruz)</body>
<link>http://www.philstar.com/Article.aspx?articleId=317751&amp;publicationSubCategoryId=92</link>
</article>
<article>
<title>4 US Marines litisin na sa korte  DOJ</title>
<author></author>
<date>
<month>January</month>
<day>21</day>
<year>2006</year>
</date>
<body>Ipatutuloy na ng Department of Justice (DOJ) ang paglilitis sa apat na Amerikanong sundalo na sangkot sa Subic rape case. Ayon kay Justice Secretary Raul Gonzalez, hihilingin na ng prosecution sa korte na masimulan na ang paglilitis laban sa apat na US Marines na kinabibilangan nina Chad Carpentier, Daniel Smith, Keith Silkwood at Dominic Duplantis. Ipinaliwanag ni Gonzalez na maaari namang isailalim sa paglilitis ang mga nabanggit na Amerikano kahit pa wala sa gobyerno ang kustodiya nito o ang tinatawag na &amp;quot;trial in absencia&amp;quot;. Gayunman, tiniyak pa rin ng Kalihim na matatapos ang paglilitis sa loob ng isang taon kaya inaasahan na maipalalabas ang desisyon bago November 2006. Binigyang-diin pa ni Gonzalez na makikipag-ugnayan din sila sa mga awtoridad ng US Embassy para magkaroon ng panibagong daan upang maresolba ang issue sa kustodiya ng mga akusado. Inamin naman nito na walang magagawa ang gobyerno sa ngayon kundi ang sundin ang isinasaad sa probisyon ng Visiting Forces Agreement (VFA). Magugunita na inisnab ng US Embassy ang arrest warrant na ipinalabas ni Olongapo City Regional Trial Court (RTC) Judge Renato Dilag makaraang magpadala na lamang ang una ng note verbale na nagsasaad na mananatili sa kustodiya ng embahada ang mga nabanggit na Amerikano. Naghain na rin ng petition for review ang mga akusadong Amerikano kung saan hiniling ng mga ito na baliktarin ang unang desisyon ng Olongapo Prosecutors Office. (Grace dela Cruz)</body>
<link>http://www.philstar.com/Article.aspx?articleId=317754&amp;publicationSubCategoryId=92</link>
</article>
<article>
<title>ISAFP umaming kayang mag-wiretap</title>
<author></author>
<date>
<month>January</month>
<day>21</day>
<year>2006</year>
</date>
<body>Inamin kahapon ni ISAFP chief Mariu Quevedo na mayroong kakayahan ang Intelligence Service of the AFP (ISAFP) na magsagawa ng wiretapping pero limitado umano ito sa mga landline telephone. Ginawa ni Gen. Quevedo ang pag-amin sa kabila ng pagtanggi naman dito ni AFP Deputy Chief of Staff for Intelligence (J2) Rear Admiral Tirso Danga sa pagdinig ng Senado hinggil sa Hello Garci tape. &amp;quot;Our capability to wiretap is limited only to landline, but it should have a court order. It is illegal if you go beyond that,&amp;quot; wika pa ni Quevedo. Itinanggi naman ng heneral na may kakayahang bumili ang kanilang tanggapan ng mamahaling bugging device na kayang mag-intercept ng usapan sa cellular phones. Hinamon naman ni Sen. Rodolfo Biazon si Pangulong Arroyo na bumuo ng independent commission upang imbestigahan ang Hello Garci controversy. Sinabi ni Sen. Biazon, kung kaya ni PGMA na bumuo ng Citizens Consultative Commission para sa pag-amyenda sa Konstitusyon ay kaya din itong gawin ng Pangulo para alamin ang katotohanan sa Hello Garci controversy. (Joy Cantos /Rudy Andal)</body>
<link>http://www.philstar.com/Article.aspx?articleId=317760&amp;publicationSubCategoryId=92</link>
</article>
<article>
<title>Hinay-hinay sa VFA  solons</title>
<author></author>
<date>
<month>January</month>
<day>21</day>
<year>2006</year>
</date>
<body>Umapela ang mga kongresista sa mga kasamahan sa Kongreso na maghinay-hinay sa pagpapasya sa kahihinatnan ng Visiting Forces Agreement (VFA) kasunod ng ginawang desisyon ng Legislative Oversight on the VFA na kanselahin na ang nasabing tratado. Naniniwala rin sina House Deputy Majority Leader Antonio Cerilles at Leyte Rep. Eduardo Veloso na posibleng magresulta sa mas malaking problema para sa bansa sakaling ibasura ng Pilipinas ang nasabing kasunduan. (Malou Escudero)</body>
<link>http://www.philstar.com/Article.aspx?articleId=317765&amp;publicationSubCategoryId=92</link>
</article>
<article>
<title>Dancer tigok sa cyanide</title>
<author></author>
<date>
<month>January</month>
<day>21</day>
<year>2006</year>
</date>
<body>Isang dancer na miyembro umano ng isang dance group ang nagpakamatay sa pamamagitan ng pag-inom ng cyanide kahapon ng umaga sa Quezon City. Dead-on-the-spot ang biktima na nakilalang si Preechy Estel, 16, ng #90 Sitio 6, Batasan Hills, Quezon City. Sa imbestigasyon ni PO3 Jimmy Jimena ng Quezon City Police District-Criminal Investigation Division (QCPD-CID), natagpuan ang bangkay ng biktima dakong alas-11:30 ng umaga sa inuupahang bahay nito sa #40 Salvador St., Brgy. Krus-na-Ligas, Quezon City, ng live-in partner nito na si Janry Dignos. Lumilitaw na bago nagpatiwakal ang biktima ay nakipag-away pa ito kay Dignos hanggang sa ipasya nito na umalis ng bahay at naiwan ang biktima. Subalit pagbalik niya ay nakita niyang nakahandusay na ang biktima at bumubula ang bibig katabi ang isang bote ng cyanide. Hindi naman makausap pa ng matino si Dignos subalit nagsasagawa pa rin siya ng follow-up investigation upang malaman kung may foul play na naganap. (Doris Franche)</body>
<link>http://www.philstar.com/Article.aspx?articleId=317767&amp;publicationSubCategoryId=92</link>
</article>
<article>
<title>Barangay Roxas paboritong paglunggaan ng mga sawa</title>
<author></author>
<date>
<month>January</month>
<day>21</day>
<year>2006</year>
</date>
<body>Kasabay ng sunud-sunod na pagkakatagpo ng sawa sa Brgy. Roxas District, patuloy ding nakatatanggap ng certificate ang barangay bunga ng paglilipat ng mga natatagpuang sawa sa Protection and Wildlife Bureau ng Department of Environment and Natural Resources (PAWB-DENR). Ayon sa mga opisyal ng barangay, ang pagsasauli nila ng mga reticulated python ay tulong na rin sa kalikasan dahil ang mga sawang nakikita ngayon ay pawang mga endangered species. Kahapon ng alas-6:30 ng umaga, muling natagpuan ang isang sawa na may habang 10 feet ni Alex delos Santos, isang residente ng barangay sa panulukan ng Gumamela at Lagarian St., Brgy. Roxas. Nakita niya ito malapit sa ilog na nagdudugtong sa San Mateo, Rizal. Nagtamo ang sawa ng sugat sa bahagi ng buntot nito dahil sa pagkakahuli. Sinabi naman ni Luvy Marinas, nutritionist, naglalabasan na ang mga sawa dahil naghahanap ang mga ito ng makakain subalit hindi naman ito makamandag. Ikaapat na itong sawa na natagpuan sa nabanggit na barangay. (Doris Franche)</body>
<link>http://www.philstar.com/Article.aspx?articleId=317768&amp;publicationSubCategoryId=92</link>
</article>
<article>
<title>Sanggol sugatan sa sunog</title>
<author></author>
<date>
<month>January</month>
<day>21</day>
<year>2006</year>
</date>
<body>Isang sanggol ang nasugatan matapos bumagsak ang ikalawang palapag ng kanilang bahay habang nagaganap ang sunog kahapon ng madaling-araw sa Caloocan City. Nagtamo ng pinsala sa katawan at pagkasunog ng mukha at braso ang biktimang si King Matthew Garcia, 1-taong gulang at residente ng Calaanan Comp., Brgy. 86 ng nasabing lungsod. Batay sa ulat ng Caloocan Fire Station, bandang alas-4:15 ng madaling-araw nang mag-umpisang umapoy ang tinutuluyang kuwarto ni Edwin Basal, 29, MMDA Enforcer sa nasabing lugar. Ayon sa ulat, agad na kumalat ang apoy sa kuwarto ni Basal sa ikalawang palapag dahilan upang bumigay ito at mabagsakan ang sanggol na naiwang natutulog sa ibaba ng kanyang mga magulang. Nadiskubre lamang ang kinalalagyan ng biktima ng marinig ng mga bumbero ang pagpalahaw nito ng iyak. Agad namang napigilang kumalat ang apoy sa iba pang kabahayan na sinasabing faulty electrical wiring ang pinagmulan. (Rose L. Tamayo)</body>
<link>http://www.philstar.com/Article.aspx?articleId=317769&amp;publicationSubCategoryId=92</link>
</article>
<article>
<title>Nakumpiskang ebidensiya ng PDEA sinunog</title>
<author></author>
<date>
<month>January</month>
<day>21</day>
<year>2006</year>
</date>
<body>Sinunog na ng Philippine Drug Enforcement Agency (PDEA) ang mga ebidensiya na kanilang nakumpiska sa ilang pagsalakay sa Metro Manila, kahapon ng umaga sa PDEA Compound, NIA Northside, National Government Center sa Brgy. Pinyahan, Quezon City. Ayon kay Usec. Anselmo Avenido Jr., PDEA director general na ang mga nasabing equipment ay mula sa mga sinalakay na shabu laboratory sa lugar ng Meycauayan, Bulacan; Multinational Village, Para&amp;ntilde;aque City; Manggahan, Pasig City; Sct. Chuatoco, Quezon City at San Juan, Metro Manila. Sinabi ni Avenido na tuluyan na nilang sinira ang kanilang mga hawak na ebidensiya batay na rin sa kautusan ng korte matapos na ang mga ito ay mapatunayang mga sangkap at kagamitan sa paggawa ng shabu. Ipinaliwanag ni Avenido na ang pagsunog sa mga kagamitan ay pagpapakita sa publiko na sinsero ang PDEA na buwagin at maalis nang tuluyan sa bansa ang mga shabu laboratory maging ang pagre-recycle nito. Aniya, ang shabu ay isa sa mga sinasabing dahilan ng paglala ng krimen sa bansa kung kayat dapat lamang na malipol upang maiwasan na ang mga kriminalidad sa bansa. Tiniyak naman ni Avenido na tuluy-tuloy pa rin ang kanilang mga operasyon laban sa mga manufacturer at mga nagtatayo ng shabu laboratory. (Doris Franche)</body>
<link>http://www.philstar.com/Article.aspx?articleId=317770&amp;publicationSubCategoryId=92</link>
</article>
<article>
<title>Magdalo at NPA magsasanib puwersa</title>
<author>Ni Doris Franche</author>
<date>
<month>January</month>
<day>22</day>
<year>2006</year>
</date>
<body>Napipintong magsanib puwersa ang mga puganteng Magdalo at rebeldeng grupo ng Communist Party of the Philippines-New Peoples Army (CPP-NPA) upang tuluyan nang mapatalsik sa puwesto si Pangulong Arroyo. Ito naman ang inihayag kahapon ni NPA spokesman Gregorio &amp;quot;Ka Roger&amp;quot; Rosal kung saan inamin nito na inalok na nila ang grupo ng mga Magdalo mutineers na makipag-alyansa sa kanila. Ayon kay Rosal, ang kanilang alok ay bunsod na rin ng pagnanais na mabigyan ng sanctuary rebel-controlled territories ang apat na pugante na sina 1Lts. Sonny Sarmiento, Patricio Bumindang, Lawrence San Juan at Capt. Nathaniel Rabonza. Gumagawa umano sila ng paraan upang makausap ang apat at matalakay ang mga posibleng points of unity, alliance, cooperation at maging ang joint o cooperative projects laban sa administrasyong Arroyo. Subalit ayon sa Armed Forces of the Philippines, malayong maganap ang sinasabi ng NPA na pakikipag-alyansa ng mga puganteng Magdalo sa kanila. Ayon kay AFP-PIO chief Tristan Kison, bagamat pumuga ang apat na Magdalo ay nananatiling magkaiba ag kanilang paniniwala at prinsipyo. Sa ngayon ay patuloy na nangangalap ng impormasyon ang kanilang intelligence units upang matukoy ang pinagtataguan ng apat na pugante. May susundin din silang procedure sakaling manlaban ang mga ito subalit ito ay naaayon anya sa batas. Maliban sa apat, patuloy din ang pagtugis kay Marine Capt. Nicanor Faeldon na umanoy makailang ulit nang nagpalabas ng kanyang larawan sa website sa ginagawa nitong pagpasok sa lugar ng military at pulisya.</body>
<link>http://www.philstar.com/Article.aspx?articleId=317893&amp;publicationSubCategoryId=92</link>
</article>
<article>
<title>Trillanes target ng ISAFP</title>
<author></author>
<date>
<month>January</month>
<day>22</day>
<year>2006</year>
</date>
<body>Inutos kahapon ni Intelligence Service of the Armed Forces of the Philippines (ISAFP) chief Brig. Gen. Marlu Quevedo na imbestigahan ang pahayag ni Magdalo leader Lt. Sr. Grade Antonio Trillanes na may basbas ng kanilang grupo ang ginawang pagtakas ng kanyang apat na kasamahan. Ayon kay Quevedo, kailangan na masiyasat ang pahayag ni Trillanes dahil ito ay maituturing umanong isang pag-amin na alam nila ang planong pagtakas ng kanilang kasamahan. Hindi rin naman umano dapat naglalabas ng anumang uri ng pahayag si Trillanes lalo pat ito ay may kinakaharap na kaso sa court martial. Matatandaan na sinabi ni Trillanes na may basbas ang ginawang pagpuga nina 1Lts. Sonny Sarmiento, Patricio Bumindang, Lawrence San Juan at Capt. Nathaniel Rabonza na ang dahilan ay pagnanais ng pagbabago sa pamahalaan. Samantala, pinabulaanan naman ni Army spokesperson Maj. Bartolome Bacarro na nawawala sa PA Intelligence Service Group si 1Lt. Alvin Hebreo, kasunod ng planong paghahain ng writ of habeas corpus sa korte ng abogado nitong si Atty. Ruel Pulido matapos na mabigo itong makausap ang kanyang kliyente. Kasabay nito, pinag-aaralan na rin ng pamunuan ng PA ang karagdagang kaso na isasampa laban sa apat na tumakas na Magdalo. Gayunman, nanawagan pa rin si Bacarro sa mga pugante na mas makabubuti pang sumuko na lamang upang hindi na malagay pa sa panganib ang kanilang buhay at lumala pa ang sitwasyon. (Doris Franche)</body>
<link>http://www.philstar.com/Article.aspx?articleId=317899&amp;publicationSubCategoryId=92</link>
</article>
<article>
<title>Pinas kakapusin sa bigas</title>
<author></author>
<date>
<month>January</month>
<day>22</day>
<year>2006</year>
</date>
<body>Bunsod na rin sa inaasahang global rice shortage at pagtaas ng presyo ng bigas, pinaghahanda ng isang mambabatas ang Pilipinas para maging self-sufficient sa loob ng susunod na tatlong taon. Ang pahayag ay ginawa ni Catanduanes Rep. Joseph Santiago kaugnay sa mga indikasyon nang pagkakaroon ng shortage sa suplay ng bigas sa mga susunod na taon. Ayon kay Santiago, ang mga indikasyon o palatandaan nang global rice shortage ay ang naging desisyon kamakailan ng Thailand, ang pinakamalaking rice exporter, na suspindihin ang exports nito para matugunan ang pangangailangan ng domestic market. Dagdag pa niya, ang naging hakbang ng Tsina na mag-import ng bigas dala ng malaking domestic shortage at ang ipinalabas na ulat ng International Rice Research Institute (IRRI) na ang rice output ng Asia ay humina ng may 60% sa annual average na 1.1% kumpara sa 2.7% noong dekada 70. Sinabi ng kongresista na kapag nagsimula nang mag-import ang Tsina, ang inaasahang 7% ng domestic requirements nito noong 2004 ay tiyak na tataas. Ang presyo ng Thailand rice ay $290 bawat tonelada noong 2005, mas mataas ang 12% o $30 kumpara sa $260 per ton noong 2004. Nakatakdang mag-import ang NFA ng 1.85 milyong metriko tonelada ng bigas ngayon taon, doble sa nakaraang taong 990,000 tonelada dahil sa lumalaking populasyon at pagkain ng mas maraming bigas. Inaasahang pagdating ng taong 2007 ay aabot sa 10,19 milyong tonelada ang demand habang ang suplay ay nasa 9.539 milyong tonelada lamang habang sa 2008, ang demand ay 10.39MT laban sa suplay na 10,01MT 0 380,000 toneladang kulang. Hiniling ni Santiago sa DA na taasan ang rice farm productivity sa buong bansa sa pamamagitan nang paggamit sa P17 bilyong taunang allotment para sa agriculture and fisheries modernization program. (Malou Escudero)</body>
<link>http://www.philstar.com/Article.aspx?articleId=317908&amp;publicationSubCategoryId=92</link>
</article>
<article>
<title>Council of State miting plantsado na</title>
<author></author>
<date>
<month>January</month>
<day>22</day>
<year>2006</year>
</date>
<body>Plantsado na ang lahat sa gaganaping pulong ng Council of State sa Malaca&amp;ntilde;ang sa Martes, Enero 24. Ayon kay Press Secretary Ignacio Bunye, dumalo man o hindi ang mga dating lider ng bansa at oposisyon ay hindi ipagpapaliban ang patawag na pulong ni Pangulong Arroyo. Sinabi ni Bunye na nirerespeto ng Palasyo ang paniniwala ng mga lider pulitiko na ang pulong ay hindi pangkabuhayan kundi usaping moralidad na siyang suliranin ng gobyerno. Tulad ng pahayag ng oposisyon ay inisnab na rin kahapon ni Senate President Franklin Drilon ang paanyaya ng Palasyo. Sinabi ni Sen. Drilon na habang umiiral ang Executive Order 464 na nagbabawal sa mga Cabinet members at iba pang opisyal ng pamahalaan na dumalo sa mga congressional hearing nang walang pahintulot ng Chief Executive ay hindi naniniwala ang senador na sinsero si Mrs. Arroyo na makipag-ayos sa mga political leader sa bansa at sa mga miyembro ng oposisyon. Binigyang-diin pa ni Drilon na magiging moro-moro lamang ang miting kung nananatili ang level of mistrust&amp;quot; sa pagitan ng Pangulo at mga kalaban niya sa pulitika. Ayon kay Drilon, isang advisory council lamang naman ang Council of State na nilikha sa pamamagitan ng isang executive order at wala naman itong talagang function kundi magpayo lamang sa Pangulo. Nais ding alamin muna ng Senate president ang agenda ng ipinatawag na Council of State meeting ni Mrs. Arroyo sa araw na ito. Maging si Senate Majority Leader Francis Pangilinan na miyembro din ng Council of State ay hindi pa rin sigurado kung dadalo habang siniguro naman ni Senate Minority Leader Aquilino Pimentel Jr. na hindi ito dadalo sa nasabing pulong. (Lilia Tolentino/Rudy Andal/Edwin Balasa)</body>
<link>http://www.philstar.com/Article.aspx?articleId=317916&amp;publicationSubCategoryId=92</link>
</article>
<article>
<title>Anti-kidnapping campaign palakasin</title>
<author></author>
<date>
<month>January</month>
<day>22</day>
<year>2006</year>
</date>
<body>Hiniling kahapon ni Senate Minority Leader Aquilino Pimentel Jr. sa mga awtoridad na muling paigtingin ang kanilang kampanya upang tuldukan ang muling operasyon ng kidnapping kung saan ay dalawang negosyanteng Intsik sa Binondo ang naging biktima ng kidnap-for-ransom group. Sinabi ni Sen. Pimentel, nakakaalarma ang muling pag-usbong ng kidnapping incident kung saan ang pinakahuling biktima ay ang Fil-Chinese businessman na sina Jerry Chua at John Dee Tengco. Binatikos din ni Pimentel ang PNP dahil sa pagyayabang nitong bumaba na ang kidnapping incident sa bansa gayung 2 Intsik ang huling naging biktima. &amp;quot;I denounce the resurgence of kidnapping and murder cases. And I find the cover-up attempts of authorities deplorable,&amp;quot; paliwanag pa ng senador. Idinagdag pa nito, kalimitan sa mga Intsik na biktima ng kidnapping ay pinapalaya agad ng kanilang abductors matapos magbayad ng ransom sa kondisyon na huwag ding magrereport ang mga ito sa pulisya. &amp;quot;Life is already hard as it is. But it is worsened by lack of adequate protection by government,&amp;quot; giit pa ni Pimentel. (Rudy Andal)</body>
<link>http://www.philstar.com/Article.aspx?articleId=317917&amp;publicationSubCategoryId=92</link>
</article>
<article>
<title>Pagpapatayo ng classrooms ipaubaya sa DepEd  Roxas</title>
<author></author>
<date>
<month>January</month>
<day>22</day>
<year>2006</year>
</date>
<body>Iginiit kahapon ni Sen. Mar Roxas na dapat ipaubaya na lamang sa Department of Education (DepEd) ang pagpapatayo ng mga gusali ng paaralan sa bansa sa halip na ang gumawa nito ay ang Department of Public Works and Highways (DPWH), upang makatipid ang gobyerno at matugunan ang kakulangan ng classrooms sa bansa. Sinabi ni Sen. Roxas, chairman ng Senate committee on economic affairs, natuklasan niyang mas makakatipid ang gobyerno kung ang DepEd na lamang ang magpapatayo ng mga gusali ng paaralan kaysa sa DPWH kung saan ay mas mataas ang nagiging gastos. Wika pa ni Roxas, umabot sa 51,947 ang kakulangan sa classrooms noong 2004 at ang naipatayo lamang ng DPWH ay 21,523 o 76 percent ng target nitong 28,412 sa ilalim ng school building program mula taong 2000-2004. Natuklasan din sa isinagawang monitoring ng World Bank, Dep Ed, DPWH and G-Watch na ang DepEd school building program ay maraming naipatayong gusali kundi sa pinamahalaan ng DPWH. (Rudy Andal)</body>
<link>http://www.philstar.com/Article.aspx?articleId=317922&amp;publicationSubCategoryId=92</link>
</article>
<article>
<title>Kudeta iniuugnay kay Erap</title>
<author></author>
<date>
<month>January</month>
<day>22</day>
<year>2006</year>
</date>
<body>Posible umanong may kaugnayan sa pagnanais makabalik sa puwesto ni dating pangulong Joseph Estrada ang ugong ng kudeta laban kay Pangulong Arroyo. Ang babala ay ginawa nina Cebu City Rep. Antonio Cuenco at Antique Rep. Exequiel Javier. Matatandaan anila na nasangkot ang dating pangulo sa bigong Oakwood mutiny noong 2001 matapos gamitin ang townhouse ni Laarni Enriquez sa Mandaluyong bilang staging area umano ng mga mutineers. Dagdag pa anila rito ang paggamit ng mga nag-aklas na sundalo sa mga ari-arian nina San Juan Mayor JV Ejercito at dating executive secretary ni Erap na si Ramon Cardenas. Naniniwala si Cuenco sa posibilidad na bumagsak ang bansa kapag nagtagumpay ang puwersa ni Estrada at ng mga nag-aklas na sundalo. Umapela naman ito sa korte na siyang dumidinig sa mga kaso ni Erap na bilisan ang pagdinig dahil ginagamit umano ng Estrada forces ang hindi pa tapos na kaso bilang dahilan sa kanyang pagbabalik sa puwesto. Sinabi naman ni Javier na ang kampanya para maibalik sa kapangyarihan si Estrada ay pinondohan mismo umano ng dating pangulo at ng Puwersa ng Masang Pilipino. Ayon kay Javier, baka bangungot ang abutin ng mga Erap loyalists sa sobrang pagpapantasya na maluklok muli sa kapangyarihan si Erap. Kung nasangkot ang puwersa ni Estrada sa bigong 2003 Oakwood mutiny, sinabi ni Javier na posibleng may kaugnayan rin umano ang mga ito sa pagkatakas ng apat na sundalo. Idinagdag pa ni Javier na ang destabilization campaign ay posibleng bahagi ng umano'y hakbang ni Estrada na mapalaya ang sarili. (Malou Escudero)</body>
<link>http://www.philstar.com/Article.aspx?articleId=317924&amp;publicationSubCategoryId=92</link>
</article>
<article>
<title>Work-abroad-now, pay-later assistance plan inilunsad ni Mayor Ping sa Montalban</title>
<author></author>
<date>
<month>January</month>
<day>22</day>
<year>2006</year>
</date>
<body>MONTALBAN, Rizal  Matapos mailunsad ang matagumpay niyang proyektong One-Stop Public Service Center (OPSC), may ilulunsad na naman si Mayor Ping S. Cuerpo na maituturing na una sa buong bansa, particular na ang programang financial assistance sa kanyang mga kinasasakupan upang makakuha ng trabaho sa abroad. &amp;quot;This is some sort of a work-abroad-now, pay-later livelihood assistance to my constituents,&amp;quot; wika ni Cuerpo. At upang lalong pag-ibayuhin ang galing ng kanyang workforce o manpower pool ng mga nagnanais makakuha ng trabaho sa ibang bansa, ipinaliwanag pa ni Mayor Cuerpo na magtatayo sila ng mga komite na siyang magsasanay sa mga ito upang makabuo ng quality workforce. &amp;quot;Our overseas contract workers (OCW) who are also known as &amp;quot;Mga Buhay na Bayani&amp;quot; have been fuelling the countrys economic growth for so many years now and thats the main reason why we are highly supportive and happy that we are now embarking on this unique program,&amp;quot; dagdag pa ni Cuerpo. Hindi na rin mahihirapan ang mga nagnanais mag-apply abroad dahil nariyan ang OPSC na tumatanggap ng pagpoproseso ng authenticated NSO birth/marriage certificates, NBI clearance at passport processing simula ngayong araw.</body>
<link>http://www.philstar.com/Article.aspx?articleId=317925&amp;publicationSubCategoryId=92</link>
</article>
<article>
<title>Pinoy todas sa Iraq!</title>
<author>Ni Ellen Fernando</author>
<date>
<month>January</month>
<day>23</day>
<year>2006</year>
</date>
<body>Isa na namang sundalong Pinoy ang nasawi matapos na pasabugan ng bomba ang kanyang sinasakyang helicopter sa Iraq. Sa naantalang report ng Department of Foreign Affairs (DFA) kahapon, kinilala ang biktima na si Sgt. Ruel Garcia, isang Fil-Am. Nagsasagawa ng routine patrol ang biktima ng tirahin ng mga militanteng Iraqi ang sinasakyang chopper. Nakatakdang iburol sa Texas ang labi ni Garcia para sa military honors bago iuwi sa Pilipinas. Magugunita na nitong Disyembre 24, 2005 ay napatay din ang Fil-Am soldier na si Sgt. Myla L. Maravillosa, nakatalaga sa US Army Reserve 203rd Military Intelligence battalion, bunga ng maraming tinamong tama mula sa pinakawalang&amp;nbsp;rocket-propelled grenade ng Iraqi militants habang nagsasagawa ng routine patrol malapit sa Hawijah isa sa northern Iraq. Si Maravillosa na tubong Bohol ay nakatira sa Wahiawa, Hawaii. Bilang mga American citizen, ang US Department of Defense ang siyang mangangasiwa ng lahat ng funeral expenses nina Garcia at Maravillosa. Sa rekord, si Garcia ay nagtapos ng kursong engineering at nagpakadalubhasa sa University of Nevada. Ayon sa ama ng biktima na si Rosendo, malaking kawalan sa kanila ang anak dahil isa na rin ito sa tumutulong upang itaguyod ang kanilang pamilya sa Pilipinas.</body>
<link>http://www.philstar.com/Article.aspx?articleId=318074&amp;publicationSubCategoryId=92</link>
</article>
<article>
<title>Dumalo sa Council of State</title>
<author></author>
<date>
<month>January</month>
<day>23</day>
<year>2006</year>
</date>
<body>Nanawagan kahapon sina Isabela Rep. Edwin Uy at Leyte Rep. Eduardo Veloso kay Senate President Franklin Drilon at sa lider ng oposisyon na ikonsidera ang kanilang desisyon na huwag dumalo sa patawag na Council of State meeting ni Pangulong Arroyo bukas. Ayon kina Uy at Veloso, dapat ipakita nina Drilon at ng iba pang lider ng oposisyon ang kanilang pagmamahal sa bayan at kalimutan ang hidwaan at hindi pagkakaunawaan alang-alang sa kapakanan ng taumbayan. Naniniwala ang mga kongresista na parang tinalikuran na rin nina Drilon at ng oposisyon ang kagalingan ng mamamayan sa kapasyahan ng mga ito na lumahok sa isasagawang pagpupulong. Anila, bilang pinuno ng Senado, dapat ipakita ni Drilon ng pagiging makabayan nito at handa itong talikuran ang personal na interest para sa mas malawak na interest ng bansa. Naniniwala naman si Veloso na hindi kaya nina Drilon at ng oposisyon na magsakripisyo para sa bayan sa kanilang desisyon na isnabin ang gagawing pagpupulong. Aniya, kung inakala nina Drilon at ng oposisyon na walang patutunguhan ang pagpupulong, maari naman silang umalis at ipahayag sa taumbayan ang kanilang saloobin. (Malou Escudero)</body>
<link>http://www.philstar.com/Article.aspx?articleId=318079&amp;publicationSubCategoryId=92</link>
</article>
<article>
<title>Petrolyo, LPG tataas</title>
<author></author>
<date>
<month>January</month>
<day>23</day>
<year>2006</year>
</date>
<body>Muli na namang magtataas ng 50 sentimos kada litro sa kanilang presyo ng produktong petrolyo ang mga kompanya ng langis habang kaparehas na presyo din kada kilo ang ipapatong sa kanilang liquefied petroleum gas (LPG). Ayon kay Energy Secretary Raphasel Lotilla, uumpisahan ng Pilipinas Shell, Caltex, Petron at iba pang new oil players ang dagdag na 50 sentimos kada litro sa kanilang diesel, gasoline at kerosene, gayundin ang kanilang LPG kaya tataas ito ng P5.50 kada 11 kilogram sa bawat tangke nito. Ayon kay Lotilla, hindi na umano maiiwasan ang pagtaas ng presyo ng petrolyo dahil gumagalaw ang halaga nito sa pandaigdigang pamilihan. Ito na ang ikalawang sunod na linggong nagtaas ng presyo ang petrolyo matapos ang ilang sunod na rollback ng nakaraang Disyembre 2005. Dahil dito, umabot na sa P31.80 hanggang P32 ang presyo ng diesel na siyang pinakamabentang krudo dahil ito ang ginagamit ng mga pampasaherong dyip at mga bus. Inaasahan namang patuloy na magbibigay ng P1 diskuwento ang mga kompanya ng langis sa mga pampasaherong dyip at bus. (Edwin Balasa)</body>
<link>http://www.philstar.com/Article.aspx?articleId=318088&amp;publicationSubCategoryId=92</link>
</article>
<article>
<title>Di ako magbibitiw  Senga</title>
<author></author>
<date>
<month>January</month>
<day>23</day>
<year>2006</year>
</date>
<body>Mariing itinanggi ni AFP Chief of Staff Gen. Generoso Senga ang kumakalat na mga balita na nagbitiw na siya sa puwesto sa gitna na rin ng maugong na ikinakasang coup plot upang patalsikin sa kapangyarihan si Pangulong Arroyo. &amp;quot;Its not true. Thats disinformation to sow confusion among us&amp;quot;, paglilinaw pa ni Senga. Bago maghatinggabi nitong Sabado ay kumalat ang mga text messages na natanggap ng mga opisyal at tauhan ng AFP sa buong Camp Aguinaldo, Service Command at maging sa iba pang units ng militar na nagsasaad na bumaba na sa posisyon bilang Chief of Staff si Senga matapos umano itong kumalas na ng suporta sa Chain of Command sa ilalim ng liderato ni Pangulong Arroyo. Ang nasabing disinformation campaign ay kumalat matapos naman ang pahayag ni Justice Secretary Raul Gonzales noong Biyernes na sisiklab na umano ang kudeta na ilulunsad diumano ng mga nagsipagtapos sa Philippine Military Academy (PMA) Batch 1997. Sa katunayan, ayon kay Army spokesman Major Bartolome Bacarro, ay nakipagpulong pa si Senga kay Army Chief Lt. Gen. Hermogeners Esperon Jr. na naglalayong patatagin pa ang Chain of Command ng AFP. Nabatid na ang AFP ay umalerto kontra illegal troop movement simula ng makatakas ang apat na Oakwood mutineer sa kanilang detention cell sa Fort Bonifacio noong Martes ng nagdaang linggo. Ang nasabing red alert status ay ibinaba naman sa blue alert matapos na hindi matuloy ang isinigaw na kudeta ni Gonzales. (Joy Cantos)</body>
<link>http://www.philstar.com/Article.aspx?articleId=318094&amp;publicationSubCategoryId=92</link>
</article>
<article>
<title>Puganteng Oakwood mutineers madarakip na</title>
<author></author>
<date>
<month>January</month>
<day>23</day>
<year>2006</year>
</date>
<body>Bilang na ang araw ng mga puganteng Oakwood mutineers dahilan malapit na ang mga itong madakip. Ito ang inihayag ni Army Chief Lt. Gen. Hermogenes Esperon Jr. kaugnay ng puspusang operasyon para maibalik sa kanilang selda sina Capt. Nathaniel Rabonza, 1st Lieutenants Lawrence San Juan,Patricio Bumidang Jr. at Sonny Sarmiento. Sinabi ni Esperon na may mga intelligence report na silang natatanggap sa pinagtataguan ng mga puganteng mutineers kaya tiwala siyang malapit na ang mga itong mabitag. Muli ring umapela si Esperon kina Rabonza na magsisuko na upang hindi madagdagan ang kanilang kasong kriminal. Kaugnay nito, nanawagan naman ng pagkakaisa sa Chain of Command si AFP Chief of Staff Gen. Generoso Senga sa mga commanders ng militar sa gitna na rin ng maugong na balitang may plano umanong maglunsad ng kudeta ang mga dismayadong sundalo. Sinabi ni Senga na dapat ipokus ng mga opisyal ng AFP ang kanilang konsentrasyon sa kanilang mga trabaho upang magapi ang anumang banta sa pambansang seguridad. Magugunita na ang nasabing mga mutineers ay tumakas sa kanilang detention sa Custodial Management Unit (CMU) sa Fort Bonifacio noong Enero 17 bunsod upang uminit muli ang isyu ng kudeta. (Joy Cantos)</body>
<link>http://www.philstar.com/Article.aspx?articleId=318096&amp;publicationSubCategoryId=92</link>
</article>
<article>
<title>Pacman gagamitin ng AFP vs coup</title>
<author></author>
<date>
<month>January</month>
<day>24</day>
<year>2006</year>
</date>
<body>Gagamitin ng Armed Forces of the Philippines (AFP) na pampahupa ng tensyon si boxing champion Manny &amp;quot;Pacman &amp;quot; Pacquiao sa mga field units ng militar upang masawata ang mga nag-aalburutong sundalo na maglunsad ng kudeta kaugnay ng mainit na isyu ng destabilisasyon laban sa gobyerno. Sinabi ni AFP Chief of Staff Gen. Generoso Senga , isang malaking karangalan kung pauunlakan ni Pacquiao ang kanilang ideya na sumama ito sa paglilibot sa mga kampo ng militar sa buong bansa. &amp;quot; We all cheer for jubilation and pride for having a great boxer like Manny Pacquiao. Hes a symbol of heroism of ardor, sacrifice and courage,&amp;quot; pahayag ni Senga na isa ring boxing fanatic at tagahanga ni Pacman na tumalo kay Mexican boxer El Terrible Erik Morales sa laban nito noong linggo sa Las Vegas, Nevada. Kinumpirma ni Senga na totoo ang banta ng kudeta upang patalsikin sa kapangyarihan si Pangulong Gloria Macapagal Arroyo pero hindi ito seryoso, walang kapabilidad at hindi dapat ikaalarma. Ayon pa sa Chief of Staff na malaki ang magagawa ni Pacquiao kung susuporta ito sa magandang hangarin ng AFP dahilan marami itong tagahangang sundalo partikular na sa mga battle fields sa rehiyon ng Mindanao. &amp;quot; Well see if we can bring Pacquiao to our soldiers in the fields. That is a good idea. Maraming kaibigan si Manny na mga sundalo&amp;quot;, ani Senga na aminadong sa bagay na ito ay tanging si Pacquiao lamang ang maaring makapagpasya. Sinabi naman ni Senador Joker Arroyo na tanging ang boksingerong si Pacman lang ang makakapag-isa ng bansa sa gitna ng nangyayaring bangayang pulitikal at maari itong italagang kasapi ng Council of State. Naghain naman ng isang resolusyon na naglalayong kilalanin ang pagkapanalo ni Pacquiao laban kay Morales si Senate Majority Leader Francis Pangilinan kahapon. Ayon kay Pangilinan, marapat lang na bigyang pagkilala ng Senado ang kakayahan ng boksingero at masungkit ang World Boxing Council International Super Featherweight Champion. Ipinanukala naman ni Sen. Ramon Revilla Jr., na ideklarang special working holiday ang araw na pagbalik ni Pacquiao sa bansa. Sa Palasyo ng Malaca&amp;ntilde;ang , sinabi naman ni Pangulong Arroyo na iniidolo at magsisilbing inspirasyon niya ang katatagan ni Pacman ng ma-knock-out si Morales. &amp;quot;Si Manny ay umahon sa kabiguan na may higit na matalas na utak, higit na malakas na katawan at determinasyong manalo kaya siya ang tunay na kampiyon ng taum-bayan dito sa panahon ng mga hamon at pagkakataon,&amp;quot; anang Pangulo. (Joy Cantos, Rudy Andal at Lilia Tolentino)</body>
<link>http://www.philstar.com/Article.aspx?articleId=318232&amp;publicationSubCategoryId=92</link>
</article>
<article>
<title>Superbody sa energy crisis pinamamadali</title>
<author></author>
<date>
<month>January</month>
<day>24</day>
<year>2006</year>
</date>
<body>Kasunod ng muling pagtaas ng halaga ng produktong petrolyo, hiniling kahapon ng mga malalaking transport groups ang agarang paglikha ng isang superbody na makakatulong upang lutasin ang patuloy na lumalalang suliranin sa enerhiya sa bansa. Umapela ang transport groups sa Malaca&amp;ntilde;ang na ipatupad ang ipinalabas na executive order 474 para maisakatuparan ang super body sa ilalim ng Department of Energy (DOE). Sinabi ni Roberto &amp;quot;Obet&amp;quot; Martin, Pangulo ng Pasang Masda na may kabuuang mahigit na 150 miyembro sa buong bansa na naniniwala siya na malaki ang maitutulong ng EO 474 na mas kilala sa tawag na Philippine Strategic Oil, Gas, Energy Resources and Power Insfrastructure Office kung ipatutupad ito lalo na sa hanay ng transport group ng masang Pilipino. Naniniwala ang Pasang Masda na ang pagkakabalam ng pagpapatupad ng energy super body ay nakakaapekto sa mabilis at epektibong pagsusulong ng mga proyektong pang-enerhiya ng pamahalaan. &amp;quot;Sa aming hanay lubhang malaking kapakinabangan para sa transportasyon ang ipinalabas na executive order dahil masosolusyunan na nila ang malaking problema sa patuloy na pagtaas ng presyo ng langis at enerhiya sa bansa, ani Martin sa panayam. Malaki ang hinala ng transport group na ang posibilidad na may ilang may interes na grupo at indibidwal na maaring kumikita sa kasalukuyang sistema ang siyang nasa likod ng mga pagkilos upang mapigil ang pagpapatupad ng executive order. (Ludy Bermudo)</body>
<link>http://www.philstar.com/Article.aspx?articleId=318237&amp;publicationSubCategoryId=92</link>
</article>
<article>
<title>P.5 M reward sa 4 Oakwood fugitives</title>
<author></author>
<date>
<month>January</month>
<day>24</day>
<year>2006</year>
</date>
<body>Magpapalabas ng P.5M reward ang Philippine National Police (PNP) para sa agarang ikadarakip ng lima sa pumugang Oakwood mutineer kabilang ang isa sa lider ng grupo. Ayon kay PNP Spokesman Chief Supt. Leopoldo Bataoil, naglaan sila ng tig -P100,000 reward para sa sinumang makapagbibigay ng impormasyon sa ikaaresto ng mga pugante sa pangunguna ni Marine Captain Nicanor Faeldon, isa sa anim na hardcore leader ng Magdalo Group na naunang tumakas noong Disyembre 14, 2005. Kabilang pa sa mga ito ay sina Capt. Nathaniel Rabonza, 1st Lieutenants Patricio Bumidang Jr., Lawrence San Juan at Sonny Sarmiento na magkakasabay namang tumakas sa kanilang detention cell sa Fort Bonifacio noong Enero 17 ng taong ito. Sinabi ni Bataoil na magpapakalat sila ng mga poster sa mga pampublikong lugar tulad ng mga palengke, MRT Station, bus terminal , paliparan, daungan at iba pang matataong lugar upang hindi na magtagal ay maibalik muli sa selda ang mga pugante na pawang sangkot sa Oakwood mutiny noong Hulyo 27, 2003. Nagpalabas na rin ng warrant of arrest kahapon si Makati City Regional Trial (RTC) Judge Oscar Martinez ng Branch 148 sa naturang mga Oakwood mutineers. Samantalang pinag-aaralan na ng Department of Justice (DOJ) ang kasong kanilang isasampa laban sa mga Magdalo mutineers. (Joy Cantos, Ludy Bermudo at Grace Amargo de la Cruz)</body>
<link>http://www.philstar.com/Article.aspx?articleId=318244&amp;publicationSubCategoryId=92</link>
</article>
<article>
<title>Pananalapi ng gobyerno lumakas</title>
<author></author>
<date>
<month>January</month>
<day>24</day>
<year>2006</year>
</date>
<body>Lumakas ang pananalapi ng gobyerno noong nakaraang taon nang umabot lamang sa P146.5 bilyon ang budget deficit nito o nakaangat ng P33.5 bilyon sa target nitong P189 bilyon. Ito ang naging pahayag ni Finance Secretary Margarito Teves matapos humarap ito sa Senate Committee of the Whole kaugnay sa budget hearing ng Department of Finance (DOF) kung saan sinabi din nito na umabot sa P795.7 B ang naging kabuuang koleksyon ng gobyerno na mas mataas ng P12.6 B kumpara sa target na P783.2 B. Sa larangan naman ng expenditures, sinabi ni Sec. Teves na nakapagtala ang gobyerno ng P942.2 bilyon na mas mababa sa nakaprogramang P963.2 B. Aniya, ang ibig sabihin nito mabuti ang nagiging takbo ng ekonomiya ng bansa at maari nating maipababa ang pag-utang at magkaroon ng higit na pondo para sa mga proyekto ng gobyerno sa social services. Umaasa si Teves na mapapanatili nito ang magandang performance para sa taong ito, kung saan ang target deficit ngayon ay P125 B lamang. (Rudy Andal )</body>
<link>http://www.philstar.com/Article.aspx?articleId=318251&amp;publicationSubCategoryId=92</link>
</article>
<article>
<title>Kustodya sa 4 GIs hawak ng gobyerno</title>
<author></author>
<date>
<month>January</month>
<day>24</day>
<year>2006</year>
</date>
<body>Naniniwala si Senate Minority Leader Aquilino Pimentel Jr. na nasa kamay pa rin ng gobyerno partikular na ang Department of Justice (DOJ) at Department of Foreign Affairs (DFA) nakasalalay kung mapupunta sa custody ng bansa ang apat na Amerikanong sundalo na inakusahang nanggahasa sa isang 22-anyos na Pinay. Ayon kay Pimentel, may hawak na alas ang gobyerno para makuha ang custody ng apat na sundalo, at ito ay ang paggiit ng prosecutors na ilipat sa custody ng Olongapo City Regional Trial Court sakaling humarap na sa arraignment ang apat na akusado. Aniya, pwede itong gawin ng gobyero at hindi naman ito makakahadlang sa mga alituntunin ng Visiting Forces Agreement (VFA). Sinabi pa ni Pimentel, hindi din daw napapanahon ang pagrebisa ng VFA sa pagitan ng US at ng Pilipinas dahil malaki ang posibilidad na masakripisyo ang kaso ng apat na Amerikano. Bagamat pabor ang Senate Minority Leader sa pagrebisa, sa isyu ng criminal jurisdictions sa mga Amerikanong sundalo, naniniwala ito na isa sa mga tumutol ng VFA noong 1999 na maapektuhan nito ang kaso ng apat na sundalo. Ibinasura din ni Pimentel ang panukala na tawagan ni Pang. Gloria Macapagal-Arroyo si US Pres. George W. Bush para pagbigyan ang pabor ng bansa na ilipat sa custody natin ang akusado. (Rudy Andal)</body>
<link>http://www.philstar.com/Article.aspx?articleId=318256&amp;publicationSubCategoryId=92</link>
</article>
<article>
<title>14,629 Biktima ng illegal recruiters</title>
<author></author>
<date>
<month>January</month>
<day>24</day>
<year>2006</year>
</date>
<body>Sa kabila ng kumpanya ng gobyerno laban sa mga illegal recruiters, umaabot sa 14,629 ang naging biktima ng illegal recruitmet sa loob ng nakalipas na 10 taon o mula 1994 hanggang 2004. Ibinunyag ni Camarines Sur Rep. Rolando Andaya Jr. na bagaman maraming mga paglabag ay tanging 269 recruiters lamang ang nahuli at 150 ahensiya lamang ang naipasasara. Naniniwala naman ang solon na ang kabuuang bilang ng mga taong naloko ng mga illegal recruiters ay mas malaki sa naitalang bilang ng Department of Labor subalit ang iba rito ay hindi na itinutuloy ang pagsasampa ng kaso dahil na rin sa inaasahang haba ng pagdinig sa korte. Sinabi ni Andaya na ang isang pamamaraan upang mapigil ang naglipanang mga illegal recruiter ay ang maging maingat at segurista ang mga aplikante na magsagawa ng beripikasyon sa Philippine Overseas Employment Administration (POEA) upang alamin kung may job order ang mga recruitment agency na kanilang pinag-aaplayan. (Malou Rongalerios)</body>
<link>http://www.philstar.com/Article.aspx?articleId=318262&amp;publicationSubCategoryId=92</link>
</article>
<article>
<title>Nanggulang sa pot session inatado</title>
<author></author>
<date>
<month>January</month>
<day>24</day>
<year>2006</year>
</date>
<body>Inatado at itinapon sa ilog ng kanyang mga barkada ang isang binata makaraang gulangan ng huli ang mga suspect sa kanilang pot session na ginanap sa gitna ng kanilang panonood sa away nina Pacquiao at Morales, kamakalawa ng hapon sa Valenzuela City. Hindi na umabot pa ng buhay sa Valenzuela General Hospital sanhi ng mga tama ng saksak sa ibat ibang parte ng katawan si Leo Julias, residente ng de Gula compound, Brgy. Gen. T. de Leon, nasabing lungsod. Kasalukuyan namang nagsasagawa ng manhunt operation ang pulisya laban sa mga suspect na kinilala lamang sa mga pangalang Jonathan Paclibar; Oscar at isang William Kulot. Batay sa ulat ng Station Investigation Bureau ng Valenzuela City Police, dakong alas-2:30 ng hapon nang maganap ang insidente sa Azicate Homes, Riverside, Gen. T. de Leon, Valenzuela City. Nabatid na bago naganap ang krimen ay inutusan umano ng biktima ang tatlong suspect na umiskor ng shabu sa Libis, Caloocan upang pagsaluhan ng mga ito habang nanonood ng boksing nina Pacquiao at Morales. Habang naku-concentrate umano sa panonood ng boksing ang mga suspect ay nilamangan sila ng biktima sa paghitit ng shabu sanhi upang magalit ang mga ito sa huli. Dahil dito ay nagkaroon ng argumento sa pagitan ng biktima at ng mga suspect na naging dahilan upang halos sabay-sabay na bumunot ng patalim ang mga huli at inundayan ng saksak sa ibat ibang parte ng katawan ang biktima. Sa pag-aakalang patay na ang duguang biktima ay agad na itinapon ito ng mga suspect sa isang ilog sa nabanggit na lugar. Nadiskubre lamang ang krimen makalipas ang ilang minuto nang makita ng isang Richard Valdez ang biktima na lulutang-lutang sa ilog na agad niyang dinala sa nabanggit na pagamutan subalit minalas na hindi na ito umabot pa ng buhay. (Rose L. Tamayo)</body>
<link>http://www.philstar.com/Article.aspx?articleId=318266&amp;publicationSubCategoryId=92</link>
</article>
<article>
<title>Ernie Baron pumanaw</title>
<author></author>
<date>
<month>January</month>
<day>24</day>
<year>2006</year>
</date>
<body>Namaalam na ang batikang mamamahayag ng telebisyon at radyo na si Ernie Baron kilala bilang weather forecaster at nagpasikat ng &amp;quot;Pito-Pito&amp;quot;, sanhi ng atake sa puso, kahapon ng umaga sa kanyang tahanan sa Muntinlupa City. Nadiskubre lamang ng kanyang anak na si Shirley, dakong alas-9:00 ng umaga ang wala ng buhay na ama sa loob ng silid nito. Kinatok umano ni Shirley ang kuwarto ng ama subalit matagal na hindi ito sinasagot kayat puwersahan niyang binuksan at inalam ang kalagayan ng ama. Nagulat ito nang makitang hindi na gumagalaw o humihinga ang ama. Sinubukan pa umanong isugod sa Muntinlupa Medical Center sa pagbabakasakaling maisalba pa subalit idineklarang dead-on-arrival ang beteranong newscaster. Ayon sa ulat, idineklara ni Dr. Cesar Berroya na may 2 hanggang 3 oras nang namatay si Baron bunsod umano ng atake sa puso na may kumplikasyon sa sakit na diabetes. Nabatid na taong 1965 nang umalagwa sa larangan ng pamamahayag si Baron, sa programang &amp;quot;Gintong Kaalaman&amp;quot; ng himpilang DZAQ. Pinakahuli ay ang pagiging TV host nito sa Knowledge Power at programa sa DZMM na nagpapayo ng mga herbal medicinal plants o mas kilala sa &amp;quot;cleansing diet at Pito-Pito&amp;quot; at Baron TV antenna. Nakalagak ang kanyang mga labi sa Ruby Room ng Divine Mercy Chapel, Barangay Tunasan, Muntinlupa City. (Ludy Bermudo)</body>
<link>http://www.philstar.com/Article.aspx?articleId=318268&amp;publicationSubCategoryId=92</link>
</article>
<article>
<title>Kaligtasan sa kalsada pag-uusapan</title>
<author></author>
<date>
<month>January</month>
<day>24</day>
<year>2006</year>
</date>
<body>Maaari bang gawing ligtas ang mga malalaking kalsada sa Metro Manila? Ito at iba pang katanungan ang susubuking sagutin sa Huwebes, Enero 26, sa pagdaraos ng ikatlong Road Safety Conference ng Automobile Association Philippines (AAP) sa Dusit Hotel. Isasagawa sa tulong ng UP National Center for Transportation Studies at Toyota Motor Philippines, ang kumperensya ay tatalakay sa kalagayan ng mga tinaguriang &amp;quot;arterial roads&amp;quot; sa Metro Manila na nag-uugnay sa 17 lungsod at munisipalidad. Ayon kay Johnny Angeles, chairman ng road safety committee ng AAP, inaasahan nilang dadalo ang mga kinatawan ng MMDA, DPWH, at mga may-ari ng truck, bus at jeepney na pawang gumagamit sa mga arterial roads. &amp;quot;Pupulungin namin lahat upang pag-usapan ang mga isyu gaya ng paggamit ng seatbelt, helmet, panghuhuli sa mga lasing na drivers at pangangalaga sa kalsada at mga traffic lights&amp;quot; pahayag ni Angeles. Ang mga &amp;quot;arterial roads&amp;quot; sa Metro Manila ay kinabibilangan ng EDSA, C5, Quezon Avenue, North Bay Boulevard, Commonwealth Avenue, Osme&amp;ntilde;a Highway, Marcos Highway at Ortigas Avenue. Karamihan sa malulubhang aksidente ay nagaganap sa mga kalsadang ito dahil sa milyun ang mga sasakyang dumadaan dito araw-araw.</body>
<link>http://www.philstar.com/Article.aspx?articleId=318269&amp;publicationSubCategoryId=92</link>
</article>
<article>
<title>Mag-asawang Amerikanong photographer lecturers sa Photoworld Manila</title>
<author></author>
<date>
<month>January</month>
<day>24</day>
<year>2006</year>
</date>
<body>Pangungunahan ng mga lokal at banyagang photographer ang lecture sa workshop sa Photoworld Manila 2006 na idaraos mula Peb. 9 hanggang Peb. 16 sa Asian Institute of Management sa Makati City na may titulong &amp;quot;Live... Love... Laugh.&amp;quot; Kabilang sa lecturer ang mag-asawang Vicki at Jed Taufer na hihikayatin ang mga delegado na maging marubdob sa photography. Umunlad ang kanilang negosyo sa photography sa loob lamang ng anim na taon. Topic ni Vicky ang tungkol sa marketing at sales ideas at ang paglikha ng isang tatak sa kanilang negosyo. Tuturuan sila ng customer service techniques na hihigit sa inaasahan ng kanilang mga kliyente. Ang kanyang lecture ay tungkol sa pagkakaroon ng pagkakakitaan sa isang gawaing kinalulugdan nila at pagkatuto kung paanong balikatin ang pagbaba at pagtaas ng negosyo. Ang Photoworld Manila 2006 ay isang proyekto ng Federation of Philippine Photographers Foundation (FPPF). Ang FPPF ay makokontak sa 7/F, Comfoods Bldg., Sen. Gil Puyat Ave., Makati City, tel. 8435341/8137420.</body>
<link>http://www.philstar.com/Article.aspx?articleId=318270&amp;publicationSubCategoryId=92</link>
</article>
<article>
<title>Tulong sa mga taga-riles tuloy pa rin  VP Noli</title>
<author></author>
<date>
<month>January</month>
<day>24</day>
<year>2006</year>
</date>
<body>Tuluy-tuloy ang pagtulong ng gobyerno sa mga dating taga-riles kahit nakumpleto na noong Disyembre ang relokasyon ng mga nakatira sa unang bahagi ng Northrail mula Kalookan hanggang Malolos, Bulacan. Si De Castro, na siyang namuno sa relokasyon bilang chairman ng Housing and Urban Development Coordinating Council (HUDCC), ay muling bumisita sa Northville 2 para pasinayaan ang bagong tayong kapilya ng Miraculous Risen Lord at basketball court sa komunidad. Ang mga naturang proyekto ay bahagi ng pagsisikap ng gobyerno na mabigyan ng kinakailangang pasilidad ang lahat ng Northville communities sa tulong ng ibat ibang sektor. Ang kapilya ay naipatayo nina Bobby Alvarez ng Miraculous Risen Christ Foundation at ni Nesty Joaquin ng OEG Construction Supply na siyang nag-ambag ng materyales sa konstruksyon. Mga tauhan ng AFP 51st Engineering Brigade ang nagtayo mismo ng kapilya, at si Congressman Bobbit Carlos ay magbibigay ng mga bentilador at muwebles para dito. Habang ang basketball court naman ay ipinatayo ni Delfin Lee ng Globe Asiatique, isang pribadong developer at nagbigay ng mga palaruan para sa childrens playground si Vice Mayor Tony Espiritu. Pinaalalahanan ng Bise Presidente ang mga taga-Northville 2 na pag-ingatan at pagandahin ang mga pasilidad upang ipakita ang pagpapahalaga sa naitulong ng mga nasabing indibidwal at grupo. Ipinangako rin ni Kabayan ang patuloy na pakikipagtulungan sa lokal na pamahalaan at iba pang sektor para maipatayo ang iba pang kinakailangang pasilidad gaya ng day care center, PNP outpost at botika ng bayan.</body>
<link>http://www.philstar.com/Article.aspx?articleId=318271&amp;publicationSubCategoryId=92</link>
</article>
<article>
<title>Cha-cha bokya!</title>
<author></author>
<date>
<month>January</month>
<day>25</day>
<year>2006</year>
</date>
<body>Bigo ang pulong ng Council of State na makumbinsi ang mga senador na sumuporta sa Charter change matapos silang manindigan na tinututulan nila ang anumang pagbabago sa Saligang Batas. Sa ipinatawag na pulong kahapon ni Pangulong Arroyo sa Malaca&amp;ntilde;ang, sinabi nina Sens. Miriam Defensor-Santiago, Ralph Recto at Francis Pangilinan na walang mga bagong argumentong naiprisinta na puwedeng makapagbago sa paninindigan ng mga senador na tutulan ang Cha-cha o makakuha ng 2/3 boto sa Mataas na Kapulungan. Inabot ng apat na oras ang talakayan kung saan halos lahat ng dumalo ay sang-ayon na dapat ituloy ang eleksiyon sa 2007 at ipaubaya sa Kongreso ang tungkol sa Cha-cha. Sinabi naman ni Pangilinan na mas naging malaman sana ang diskusyon kung pagpapalago ng ekonomiya ang pinag-usapan sa halip na ang Cha-cha. Imbes anya na kunin ang kanilang payo bilang miyembro ng council ay inilatag sa kanila ang Cha-cha. Ayon kay Recto, dapat isailalim sa matinding debate at pag-aaral ang Cha-cha. Iginiit din ni Santiago na tinututulan niya ang Cha-cha at no elections scenario at dapat anyang tapusin ni Pangulong Arroyo ang kanyang termino hanggang 2010. Pinaliwanag ng senadora na ang mga nagsusulong ng cha-cha ay mga tradisyunal na pulitiko na ayaw umalis sa kanilang puwesto dahil sakaling maging parliyamentaryo ito, sila rin ang uupo rito. Naniniwala naman ang mga kongresistang kaalyado ni Pangulong Arroyo na sinayang ng oposisyon ang pagkakataong tulungan ang bansa na makaahon matapos na magpasya ang mga ito na huwag lumahok sa pagpupulong. Ipinagdiinan ni Cebu City Rep. Antonio Cuenco na ang pagkawala ng taga-oposisyon sa pagpupulong ay pagpapakita lamang na hindi ito handa para makamit ang pambansang pagkakaisa at katatagan. Nanghihinayang din si Cuenco dahil mas pinili pa ng oposisyon na tanggihan ang pagdalo sa pulong sa halip na ibahagi ng mga ito ang kanilang nakikitang solusyon para sa pagkakaroon ng nagkakaisang layunin para sa bayan. (Lilia Tolentino, Rudy Andal, Malou Escudero)</body>
<link>http://www.philstar.com/Article.aspx?articleId=318413&amp;publicationSubCategoryId=92</link>
</article>
<article>
<title>47 kurakot, sipsip na generals sisingilin ng YOUng!</title>
<author></author>
<date>
<month>January</month>
<day>25</day>
<year>2006</year>
</date>
<body>Sisingilin ng dugo ng YOU new generation (YOUng), isang nagpakilalang grupo ng mga dismayadong sundalo, ang 47 nangungurakot na mga general mula sa AFP at PNP na nasa kanilang talaan at diumanoy mga kilalang sipsip sa administrasyon ni Pangulong Arroyo. Ito ang mariing banta kahapon ng YOUng sa isang press statement na ipinadala sa Defense Press Corps sa Camp Aguinaldo. &amp;quot;Our research group has initially listed 47 highly corrupt generals in the AFP and PNP services. They are still in the active service and are known as Arroyo generals. They will pay a heavy price for defensing the profligate and highly corrupt Arroyo administration,&amp;quot; ani Lt. Col. Alcantara, spokesman ng grupo. Inakusahan nina Alcantara ang AFP na nakapagbubulsa umano ng P70 milyon kada linggo sa kumbersiyon ng AFP sa pamamagitan ng ghost deliveries sa mga kagamitang pandigma ng militar tulad ng mga bala, armas, quartermaster items atbp. Sinabi ni Alcantara na lima sa mga kurakot na heneral ng AFP ay responsable sa pagbuhay muli sa mala-Gestapo na AFP-Counter Intelligence Group, isang elite unit na naatasang mag-espiya sa mga opisyal at sundalo na kumakalaban sa umanoy katiwalian ng administrasyon kaugnay ng pagkakabunyag ng Hello Garci scandal o ang malawakang dayaan noong 2004 national elections. Ayon sa grupo, may 300 opisyal at kasapi ng AFP ang ngayoy nakikiisa at sumusuporta na sa kanilang grupo. Idinagdag pa ng grupo na ang mga dismayadong opisyal ng ISAFP na ibig isalba ang organisasyon sa bahid ng pulitika ang mismong gumawa ng paraan upang mabulgar sa publiko ang kontrobersiyal na wiretap conversation. Nagbabala pa ang grupo na may isang malaking kaganapang mangyayari laban sa gobyernong Arroyo at hindi sila titigil hanggat hindi ito napapatalsik. (Joy Cantos)</body>
<link>http://www.philstar.com/Article.aspx?articleId=318415&amp;publicationSubCategoryId=92</link>
</article>
<article>
<title>EO 420 ibasura!</title>
<author></author>
<date>
<month>January</month>
<day>25</day>
<year>2006</year>
</date>
<body>Ipinababasura ng ibat ibang militanteng grupo sa Supreme Court (SC) ang Executive Order 420 o ang pagpapatupad ng Single Unified ID System dahil lalabagin umano ng nasabing sistema ang Constitutional rights to privacy ng mga mamamayan sa sandaling ipatupad ang nasabing kautusan ni Pangulong Arroyo. Nabatid mula sa 15-pahinang reply, binigyang-diin ng Kilusang Mayo Uno (KMU) at Bayan Muna na dapat lamang ideklarang unconstitutional ang EO 420. Ipinaliwanag ng mga naturang grupo na dapat ihinto na lamang ng SC ang pagpapatupad sa Unified ID System gaya ng pagpapahinto sa National ID System dahil malaki umano ang posibilidad na magamit ang mga impormasyon na nakapaloob sa ID sa mga surveillance at spying activities ng pamahalaan sa mga itinuturing na kalaban ng gobyerno. Sinabi pa ng KMU at Bayan Muna na hindi maaaring isulong ng Pangulo ang kanyang kautusan dahil walang kaukulang batas mula sa Kongreso na siyang nagbibigay kapangyarihan sa pagpapatupad ng Unified Single ID System. Una ng ipinanukala ang paggamit ng Unified ID System sa mga pakikipagtransaksyon sa lahat ng sangay ng gobyerno. (Grace dela Cruz)</body>
<link>http://www.philstar.com/Article.aspx?articleId=318424&amp;publicationSubCategoryId=92</link>
</article>
<article>
<title>8 Pinay ginawang pokpoksa Africa, nasagip</title>
<author></author>
<date>
<month>January</month>
<day>25</day>
<year>2006</year>
</date>
<body>Walong Pinay ang nasagip ng awtoridad sa Nigeria, Africa matapos na gawing mga prostitute sa isang bar at umanoy ibenta sa mga parukyano kapalit ng malaking halaga. Sa report ng embahada ng Pilipinas sa Abujah, Nigeria nadiskubre ang kalagayan ng walong kababaihan matapos ma-comatose at masawi ang kasamahan nilang kinilalang si Marie Corales Caparas ng Muntinlupa City noong Enero 9. Ayon kay Charge d Affaires Randy Aquiza ng embahada sa Abujah, hiniling na nila ang agarang pagpapasara sa Odessy Bar na nasa Abidjan, Cote d Ivoire na pinapasukan ng mga biktima. Sa pagsisiyasat, nabatid na ni-recruit sila sa Pilipinas bilang mga entertainers patungong France, subalit naiba ang kanilang destinasyon at dinala sila sa Nigeria. (Ellen Fernando)</body>
<link>http://www.philstar.com/Article.aspx?articleId=318432&amp;publicationSubCategoryId=92</link>
</article>
<article>
<title>Peoples initiative para sa Cha-cha inakyat sa Kamara</title>
<author></author>
<date>
<month>January</month>
<day>25</day>
<year>2006</year>
</date>
<body>Inihain na kahapon ni Ilocos Norte Rep. Imee Marcos ang panukalang batas na naglalayong baguhin ang 1987 Constitution sa pamamagitan ng peoples initiative. Sa House bill 5017 o &amp;quot;An act providing for peoples initiative to amend the Constitution,&amp;quot; ipinaliwanag ni Rep. Marcos na layon nitong masolusyonan ang magulong isyu sa legalidad sa pamamaraan nang pagbabago sa Konstitusyon. Ang mga amendments aniya ay maaaring direktang ipanukala ng publiko sa pamamagitan ng isang petisyon na pirmado ng 12% ng total number ng registered voters. Ang petisyon na naglalaman ng panukalang amendments at pirma ng mga proponents ay isusumite sa Comelec na siyang magdedetermina naman kung sufficient ito. Kung maaprubahan ang panukala, magpapatawag at pangungunahan ng Comelec ang pagsasagawa ng plebisito sa loob ng 30 araw mula sa pagbibigay sertipikasyon ng sufficiency ng petisyon. Karamihan sa mga pro-administration congressmen ay pabor sa constituent assembly habang mayorya sa mga senador ay gusto ang constitutional convention. (Malou Escudero)</body>
<link>http://www.philstar.com/Article.aspx?articleId=318435&amp;publicationSubCategoryId=92</link>
</article>
<article>
<title>Ginamit sa SC bibilhin ni Davide</title>
<author></author>
<date>
<month>January</month>
<day>25</day>
<year>2006</year>
</date>
<body>Nagbigay na ng go-signal ang Supreme Court (SC) na bilhin ni dating Chief Justice Hilario Davide ang kanyang mga ginamit na bagay sa panahon ng kanyang panunungkulan. Sa resolusyon ng SC enbanc, pinagtibay nito ang kahilingan ni Davide na mabili ang mga sasakyan na kanyang ginamit tulad ng Toyota Hi-ace Super Grandia na nagkakahalaga ng P1.173-M at Toyota Camry na nagkakahalaga ng P1.545-M. Bukod dito nais din bilhin ni Davide ang isang executive table na kanyang ginamit sa kanyang chamber, dalawang server buffet cabinets at dalawang computers. Ngunit bago tuluyang mabili ni Davide ang mga nabanggit na kagamitan ay inatasan muna ng korte si SC Property Division chief Felicitas Caunca na suriin kung tama ang appraisal value ng mga nabanggit. (Grace dela Cruz)</body>
<link>http://www.philstar.com/Article.aspx?articleId=318437&amp;publicationSubCategoryId=92</link>
</article>
<article>
<title>2006 national budget, dagdag sahod sa government employees lusot na sa House</title>
<author></author>
<date>
<month>January</month>
<day>25</day>
<year>2006</year>
</date>
<body>Pasado na sa House committee on appropriations ang panukalang P1.05 trilyon national budget ngayong taon at ang panukalang maglaan ng P13.1 bilyong pondo para sa dagdag sahod ng mga empleyado ng gobyerno sa bansa. Ang House bill 5013 ay magbibigay ng 8% increase sa sahod ng nasa 1.1 milyong national government employees. Kahapon ay nagdesisyon din ang komite na tapusin na ang pagdinig sa budget. Ang DepEd ang may pinakamalaking budget, P119B; DPWH, P62.3B; DND, P46.6B; DILG, P45.6B; DA, P15.6B; DAR, P15.1B; DOTC, P14.3B; DOH, P10.6B; Judiciary, P8.5B; DOF, P6.9B; DENR, P6.3B at DFA, P5.1B. (MEscudero)</body>
<link>http://www.philstar.com/Article.aspx?articleId=318439&amp;publicationSubCategoryId=92</link>
</article>
<article>
<title>Pag-uwi ni Erap sa San Juan sinopla</title>
<author></author>
<date>
<month>January</month>
<day>25</day>
<year>2006</year>
</date>
<body>Hindi pinagbigyan ng Sandiganbayan Special Division ang petisyon ni dating Pangulong Joseph Estrada na payagan siyang manatili sa kanyang bahay sa No. 1 Polk Street, Greenhills, San Juan Sa 7-pahinang resolusyon, binigo ng korte ang kahilingan ng dating pangulo na makabalik sa kanyang tahahan mula sa piitan nito sa kanyang rest house sa Tanay, Rizal upang mapaghandaan ng depensa ang pagtestigo sa Sandiganbayan. Sinabi ng korte na maaring manatili si Estrada sa Veterans Memorial Medical Center kung nanaisin nito pero hindi sa kanyang bahay. (Malou Escudero)</body>
<link>http://www.philstar.com/Article.aspx?articleId=318440&amp;publicationSubCategoryId=92</link>
</article>
<article>
<title>P3,000 umento giit</title>
<author></author>
<date>
<month>January</month>
<day>26</day>
<year>2006</year>
</date>
<body>Nagbabala kahapon ang mga kawani ng pamahalaan na lulusubin ang Malaca&amp;ntilde;ang sa Pebrero 14 at malamang makilahok sa sektor na ibig patalsikin si Pangulong Arroyo kung hindi ibibigay ang P3,000 across-the-board increase na hinihingi nila. Ayon kay Confederation for Unity, Recognition and Advancement of Government Employees (COURAGE) president Ferdinand Gaite, nasa 1.4 milyong mga empleyado ng gobyerno ang hindi na natutuwa sa kasalukuyang sitwasyon dahil huling nagkaroon ng dagdag sa kanilang suweldo noon pang taong 2001. Sa loob umano ng nakalipas na limang taon, hindi na mabilang kung ilang beses nagkaroon ng pagtaas sa presyo ng langis, mga pangunahing bilihin at ang pagpapatupad ng expanded value added tax (EVAT). Bagamat nauna nang ipinangako ng pamahalaang Arroyo na bibigyan sila ng 8 porsiyentong adjustment sa taong ito ay isa lamang itong allowance tulad ng Cost of Living Allowance o COLA at hindi bahagi ng kanilang suweldo. Nagbanta ang grupo na magsasagawa sila ng mas malaki pang pambansang rally na tatawagin nilang Valentines Day rally sa Pebrero 14 sa Mendiola upang kalampagin ang gobyerno na ibigay na ang hinihingi nilang P3,000 umento. Sumugod kahapon ang libong empleyado sa tapat ng gusali ng Department of Agrarian Reform (DAR) para igiit ang dagdag sa sahod. (Angie Dela Cruz)</body>
<link>http://www.philstar.com/Article.aspx?articleId=318550&amp;publicationSubCategoryId=92</link>
</article>
<article>
<title>EO 474 vs power crisis ipatupad na!</title>
<author></author>
<date>
<month>January</month>
<day>26</day>
<year>2006</year>
</date>
<body>Lalo pang tumindi ang mga dahilan sa panawagan para madaliin na ang implementasyon ng kontrobersiyal na Executive Order 474 na lumilikha sa Philippine Strategic Oil, Gas, Energy Resources and Power Infrastructure Office (PSOGERPIO) kasunod ng panibagong pagtaas ng presyo ng gasolina at iba pang produktong petrolyo sa bansa. Kaugnay nito ay nagpahayag ang tatlong malalaking transport groups na maghahain sila ng petisyon para sa panibagong fare hike matapos magtaas na naman ng 50 sentimos kada litro sa kanilang krudo ang mga oil companies nitong nakaraang linggo. Inihahanda na ng Alliance of Concerned Transport Organization (Acto), Federation of Jeepney Operators and Drivers Association of the Philippines (Fejodap) at Alliance of Transport Operators and Drivers Asso. of the Philippines (Altodap) ang pagsasampa ng kanilang apela. Dahilan sa napipinto namang pagtaas ng pamasahe ay nagpahayag na rin ng pagsuporta ang militanteng transport group na PISTON sa panawagan para sa agarang implementasyon ng EO 474 &amp;quot;upang makabuo na ng mga kongkretong programa ang pamahalaan na naglalayong malutas ang lalo pang tumitinding suliranin sa enerhiya ng bansa.&amp;quot; Hinikayat ng Piston si Pangulong Arroyo na ituloy na ang implementasyon ng PSOGERPIO at huwag na niyang pansinin ang ilang grupo na humahadlang sa pagbuo nito. Pinirmahan ni Pangulong Arroyo noong nakaraang Nobyembre ang EO 474 para matulungan ang mga programang pang-enerhiya ng DoE, pero hindi naipatupad matapos umangal si Energy Sec. Raphael Lotilla na nagsabing maaring maapakan ng tanggapan ang mga tungkulin at programa ng kanyang departamento. Una nang ipinaliwanag ng Malaca&amp;ntilde;ang sa pamamagitan ni Executive Sec. Eduardo Ermita na ang EO 474 ay ginawa hindi upang makipag-kompetensiya sa DoE bagkus ay para mapasigla ang mga programang pang-enerhiya ng pamahalaan. (Ludy Bermudo)</body>
<link>http://www.philstar.com/Article.aspx?articleId=318556&amp;publicationSubCategoryId=92</link>
</article>
<article>
<title>Pinas no. 2 sa pinakadelikadong bansa para sa media</title>
<author></author>
<date>
<month>January</month>
<day>26</day>
<year>2006</year>
</date>
<body>Tinawag na inutil ni Senate Minority Leader Aquilino Pimentel Jr. ang kapulisan sa pagsugpo sa sunud-sunod na pamamaslang sa mga mediamen sa bansa matapos pumangalawa na ang Pilipinas sa mga lugar na pinakadelikadong bansa para sa mga mamamahayag. Sa ulat ng International Federation of Journalists (IFJ), nakopo ng Pilipinas ang 2nd place na pinangunahan ng bansang Iraq kung ang bilang ng mga mamamahayag na namamatay ang pag-uusapan. Ayon kay Sen. Pimentel, hindi seryoso ang pamahalaan sa paglaban dito kung ang pagbabatayan ay ang ulat ng National Union of Journalists of the Philippines (NUJP) na wala ni isang kusing ang pinakawalan ng gobyerno mula sa P3 milyon na Press Freedom Fund (PFF) na nauna na nilang pinangalandakan. Nagbigay si Pangulong Arroyo ng P1 milyong kontribusyon sa PFF habang P2-M ang galing kay House Speaker Jose de Venecia. Binuo ito noong Marso 2005 matapos mapatay ang komentaristang si Marlene Esperat ng Tacurong, Sultan Kudarat. Nitong nakaraang linggo, dalawang mamamahayag, sina Rolando Canete ng Pagadian City at Graciano Aquino ng Morong, Bataan ang napatay ng hindi pa nakikilalang mga salarin. Minaliit din ni Pimentel ang pahayag ng Palasyo at PNP na 90% ng krimen kontra media ang naresolba at taliwas daw ito sa ulat ng NUJP at National Press Club (NPC). Ayon kay Pimentel, may giyera sa Iraq kaya hindi kataka-taka ang mga napapatay, taliwas sa Pilipinas na nag-iisang demokratikong bansa sa Asya. (Rudy Andal)</body>
<link>http://www.philstar.com/Article.aspx?articleId=318562&amp;publicationSubCategoryId=92</link>
</article>
<article>
<title>Hello Garci tinapos na ng Kamara</title>
<author></author>
<date>
<month>January</month>
<day>26</day>
<year>2006</year>
</date>
<body>Matapos ang mahigit pitong buwang pagsisiyasat, tinapos na kahapon ng limang komite sa Mababang Kapulungan ng Kongreso ang kanilang imbestigasyon sa isyu ng &amp;quot;Hello Garci&amp;quot;. Kahit tatlong beses humarap si dating Comelec Commissioner Virgilio Garcillano ay bigo ang mga kongresista na paaminin ito kung kanya ang sinasabing boses sa Hello Garci tapes. Si Nueva Ecija Rep. Aurelio Umali ang naghain ng mosyon na tapusin na ang pagdinig na sinegundahan naman ni Quezon City Rep. Nanette Daza. Batay sa section 13 ng House rules, kailangang tapusin ng panel ang inquiry in aid of legislation pagkatapos ng 60 araw matapos mai-refer ang privileged speech na humihiling na imbestigahan ang isyu. Magsasagawa ng executive meeting sa Pebrero 15 ang committee on public information para isapinal ang committee report kasama na ang kanilang rekomendasyon. Layunin ng meeting na dinggin ang kahilingan ni Cavite Rep. Gilbert Remulla na maberipika ng Department of Foreign Affairs (DFA) at Bangko Sentral ng Pilipinas kung tunay ang pasaporte ni Garcillano na nagsasaad na hindi ito lumabas ng bansa mula 1996. Inaasahang babalik na sa kanyang tahanan sa Cagayan de Oro si Garcillano. (Malou Escudero)</body>
<link>http://www.philstar.com/Article.aspx?articleId=318566&amp;publicationSubCategoryId=92</link>
</article>
<article>
<title>Magsaysay nabahala sa kaso ng Pinay titser sa Kuwait</title>
<author></author>
<date>
<month>January</month>
<day>26</day>
<year>2006</year>
</date>
<body>Nagpahayag man ng kanyang pagkabahala si Alliance of Volunteer Educators (AVE) Party -list Rep. Eulogio &amp;quot;Amang&amp;quot; Magsaysay ukol sa kalagayan ng isang Pinay na guro na nahaharap sa bitay, ikinagalak naman nito ang direktibang ipinalabas ni Pangulong Arroyo na nag-uutos sa Department of Foreign Affairs (DFA) na gawin ang lahat ng diplomatiko at legal na paraan upang maisalba ang buhay ng guro. Ang Pinay na si Marilou Ranario ay napaulat na hinatulan ng kamatayan ng isang korte sa Kuwait matapos nitong patayin sa saksak ang kanyang amo na umanoy &amp;quot;ininsulto&amp;quot; siya at ang &amp;quot;kanyang mga kababayan&amp;quot;. Ikinalungkot ng AVE solon ang kasalukuyang sitwasyon ng sistema ng edukasyon sa Pilipinas na dahilan kung bakit sinapit ni Ranario ang ganoong kapalaran. Anya, kung pinakikinggan lang sana ang matagal nang hinaing ng mga guro ukol sa mababang sahod ay hindi sana sila mapipilitang umalis ng bansa at magpaalila sa mga dayuhan. &amp;quot;Hanggang ngayon ay ang ating mga guro pa rin ang may pinakamababang sahod sa gitna ng pagkakaroon nila ng pinakamahalagang papel na ginagampanan sa lipunan,&amp;quot; sabi ni Magsaysay.</body>
<link>http://www.philstar.com/Article.aspx?articleId=318571&amp;publicationSubCategoryId=92</link>
</article>
<article>
<title>Hideout ni Faeldon tukoy na</title>
<author></author>
<date>
<month>January</month>
<day>26</day>
<year>2006</year>
</date>
<body>Tukoy na ng militar ang isa sa mga pinagtataguan ng puganteng si Oakwood leader Marine Capt. Nicanor Faeldon. Sinabi ni AFP-PIO deputy chief Lt. Commander Earl Ivan Pabalan, natunton nila ang lugar kung saan ginagawa ni Faeldon ang website nito na www. pilipino.org.ph at natumbok sa #13 Pine st., 14th Ave. North, Caloocan City. Sa nasabing website inilunsad ni Faeldon ang kanyang &amp;quot;civil disobedience campaign&amp;quot; laban sa pamahalaan. Samantala, dinismis na sa serbisyo ng Phil. Army ang nag-AWOL na junior officer na si 2nd Lt. Aldrin Baldonado. Sinabi ni Army Chief Lt. Gen. Hermogenes Esperon na pinatalsik na niya sa roster ng Phil. Army si Baldonado matapos itong hindi magreport sa serbisyo mula Enero 5-15 na wala namang ibinigay na matibay na dahilan. Sinabi ni Baldonado na tumakas siya dahil plano umano siyang iprisinta bilang naarestong coup plotter. (Joy Cantos)</body>
<link>http://www.philstar.com/Article.aspx?articleId=318575&amp;publicationSubCategoryId=92</link>
</article>
<article>
<title>Malakas na estado, isinulong ng PDSP</title>
<author></author>
<date>
<month>January</month>
<day>26</day>
<year>2006</year>
</date>
<body>Upang malampasan ang kasalukuyang krisis ng bansa, ipinahayag ng Partido Demokratiko Sosyalista ng Pilipinas (PDSP) at Aksiyon Sambayanan na kailangan ng lipunan ang isang malakas na estado at radikal na pagbabago. Sa ginanap na press conference sa Hotel Rembrandt, sinabi ng PDSP na pinamumunuan ni National Security Adviser Norberto Gonzales na isang tunay na Pilipino at progresibong elemento ng mga social force ng bansa ang nararapat upang makamit ang tunay na &amp;quot;bagong Pilipinas&amp;quot;. Sinabi pa ni Gonzales na ang PDSP ay pabor sa pagbabago tungo sa parliamentary subalit tutol sa no-election proposal. Payag din silang mapalitan ang kasalukuyang gobyerno kung may maayos at magandang papalit subalit wala naman umanong lider na maaring pumalit kay Pangulong Arroyo kaya kailangan na lamang na magkaisa ang Filipino. Binanatan din ni Gonzales ang ilang pulitiko na pansariling layunin lamang ang iniisip at mga elitistang kumokontrol sa ekonomiya ng bansa. (Doris Franche)</body>
<link>http://www.philstar.com/Article.aspx?articleId=318577&amp;publicationSubCategoryId=92</link>
</article>
<article>
<title>5,000 cops sikyu ni Pacquiao</title>
<author></author>
<date>
<month>January</month>
<day>27</day>
<year>2006</year>
</date>
<body>Nakahanda na ang Philippine National Police (PNP) sa pagbibigay ng seguridad sa pagdating ng world boxing champ na si Manny &amp;quot;Pacman&amp;quot; Pacquiao upang matiyak ang kaligtasan nito sa isasagawang motorcade at &amp;quot;heros party&amp;quot; ngayong araw. Sinabi ni National Capital Region Police Office (NCRPO) Director Vidal Querol na may 5,000 nakaunipormeng pulis ang ikakalat para bantayan ang mga ruta na dadaanan ni Pacquiao sa Maynila hanggang Quezon City. Isang &amp;quot;street party&amp;quot; ang isasagawa ngayong gabi sa Rajah Sulayman Park sa Malate bilang pagkilala sa ginawa nitong pag-angat ng pangalan ng Pilipinas sa buong mundo matapos na gibain si Erik &amp;quot;El Terible&amp;quot; Morales ng Mexico. Inaasahang dadalo rin sa naturang party si Pangulong Arroyo. Magbibigay din ng seguridad ang NCRPO sa mga ruta ng motorcade ng Team Pacquiao kasama na rito ang paghinto ng grupo sa Malaca&amp;ntilde;ang at Manila City Hall. Mag-uumpisa ang motorcade dakong 10:30 ng umaga sa Manila City Hall at daraan sa Jones Bridge, Escolta, Plaza Sta. Cruz, Dasmarinas, Quintin Paredes, Reina Regente, Recto, Delpan Zaragosa patungo sa Road 10, Tondo. Babaybay din ito sa Moriones, Juan Luna, Tayuman, Forbes, Laong Laan, Blumentritt at lalabas sa Espa&amp;ntilde;a patungo naman sa Quezon City sa Timog, Edsa, Kamuning, Morato, E. Rodriguez, Araneta, Aurora blvd., kaliwa sa Nagtahan. Babalik ito sa Maynila mula sa Nagtahan bridge, Zamora, Penafrancia, Pedro Gil at Onyx st. hanggang Dagonoy market. Sandaling magpapahinga ang Team Pacquiao bago dumiretso sa street party sa Rajah Sulayman kaya isasarado ang northbound lane ng Roxas boulevard bandang alas-3 ng hapon at ang southbound lane ay sarado mula alas-7 ng gabi. (Danilo Garcia, Gemma Amargo-Garcia at Joy Cantos)</body>
<link>http://www.philstar.com/Article.aspx?articleId=318733&amp;publicationSubCategoryId=92</link>
</article>
<article>
<title>Shell payag ibaba ang presyo ng LPG</title>
<author></author>
<date>
<month>January</month>
<day>27</day>
<year>2006</year>
</date>
<body>Handa na ang Pilipinas Shell na balikatin ang pagpapababa ng presyo ng liquified petroleum gas (LPG) kasunod ng mungkahi ng gobyero na ibaba ang presyo nito para sa mga mahihirap na mamamayan. Sinabi ni Bobby Kanapi, tagapagsalita ng Shell, na handa silang makipagtulungan sa gobyerno na makagawa ng paraan upang mapagaan ang mabigat na presyo ng LPG na inaasahang tataas pa sa mga susunod na araw. Bagamat wala pang natatanggap na kahilingan ang Shell mula sa Malaca&amp;ntilde;ang, sinabi ni Kanapi na nakarating na sa kanila ang panawagan na inanunsiyo ni Pangulong Arroyo na hihilingin nito na ibaba ang presyo ng LPG para makatulong sa naghihirap na taumbayan. Sa kasalukuyan, nasa P520-P540 ang presyo ng 11 kilogram na tangke ng LPG. (LBermudo)</body>
<link>http://www.philstar.com/Article.aspx?articleId=318747&amp;publicationSubCategoryId=92</link>
</article>
<article>
<title>Dinky aarestuhin, piyansa ibinasura ng korte</title>
<author></author>
<date>
<month>January</month>
<day>27</day>
<year>2006</year>
</date>
<body>Anumang oras ay puwedeng arestuhin si dating DSWD secretary Dinky Soliman matapos ibasura kahapon ng Quezon City Regional Trial Court (QCRTC) ang mosyon nito na makapagpiyansa kaugnay ng kanyang kasong P20 milyong libel na isinampa ni Alagad Party-list Rep. Rodante Marcoleta. Sa desisyon ni presiding Judge Rosanna Romeo-Maglaya ng branch 88, hindi maaaring pagbigyan na makapagpiyansa si Soliman dahil hindi pa naman under custody o boluntaryo itong sumusuko sa korte kaya walang dahilan para ito ay pagpiyansahin. Si Soliman ay kasalukuyang nasa Cambodia at takdang dumating ngayong gabi. Nag-ugat ang kaso ng sabihin ni Soliman sa isang press conference noon na kanyang narinig na kausap ni Pangulong Arroyo si Marcoleta at humihiling dito na iendorso nito ang impeachment complaint na isinampa ni Atty. Oliver Lozano. Pinapalabas umano ni Soliman na ang pag-endorso ni Marcoleta sa impeachment complaint ay may basbas ng Pangulo at bahagi ng usapan para pahinain ang kaso. Nagsampa ng mosyon sa korte si Soliman para payagan siyang makapag-bail makaraang mag-isyu ng warrant of arrest laban dito ang korte. Samantala, nakiusap naman si Presidential Chief of Staff Mike Defensor na huwag gipitin si Soliman at bigyan ng konsiderasyon bilang dating miyembro ng Gabinete ni Arroyo. Masyado anyang marahas kung agad huhulihin si Soliman. Hindi rin anya dapat itratong kriminal ang dating kalihim. (Angie dela Cruz/Lilia Tolentino)</body>
<link>http://www.philstar.com/Article.aspx?articleId=318748&amp;publicationSubCategoryId=92</link>
</article>
<article>
<title>Privatization ng Napocor mabagal  Joker</title>
<author></author>
<date>
<month>January</month>
<day>27</day>
<year>2006</year>
</date>
<body>Nadismaya si Sen. Joker Arroyo sa mabagal na pagsasapribado ng National Power Corporation sa mga generating plants nito gaya ng nakasaad sa Electric and Power Industry Reform Act (EPIRA) Law. Sinabi ni Sen. Arroyo, sa kabila na naipasa ang EPIRA noong 2001 matapos madaliin ito ng Arroyo government ay umaabot lamang sa 3 porsiyento ang naisapribadong generating plants ng Napocor. Wika ni Arroyo, mas inuna ng Napocor officials ang pagkolekta sa kanilang separation pay na umabot sa P12 bilyon gayung malinaw na isinasaad ng EPIRA law na makukuha lamang nila ito sa tuwing may maisasapribado silang generating plants. Hindi bumoto noon si Arroyo ng pabor sa pagpasa ng EPIRA. (Rudy Andal)</body>
<link>http://www.philstar.com/Article.aspx?articleId=318756&amp;publicationSubCategoryId=92</link>
</article>
<article>
<title>Coup plotters nasa watchlist na ng AFP</title>
<author></author>
<date>
<month>January</month>
<day>27</day>
<year>2006</year>
</date>
<body>Isinasailalim na sa masusing surveillance operations ng mga intelligence operatives ng Armed Forces of the Philippines ang maraming mga indibidwal na nagre-recruit ng mga sundalo para maglunsad ng kudeta upang ibagsak sa kapangyarihan si Pangulong Arroyo. Sa ginanap na press briefing sa Camp Aguinaldo, tumanggi muna si AFP-PIO chief Col. Tristan Kison na tukuyin ang mga tinutugaygayan nilang coup plotters upang hindi mabulilyaso ang kanilang operasyon. Sinabi ni Kison na ang recruitment sa hanay ng mga sundalo maliban sa personal na panghihikayat sa mga ito na sumama sa pag-aaklas ay ginagawa rin sa pamamagitan ng pagpapakalat ng pamphlets at text messages. Tiniyak ni Kison na sa sandaling mapagtibay ng AFP ang ebidensiya laban sa mga coup plotters ay ipatutupad nila ang pag-aresto sa mga ito. (Joy Cantos)</body>
<link>http://www.philstar.com/Article.aspx?articleId=318763&amp;publicationSubCategoryId=92</link>
</article>
<article>
<title>Appointment ni Davide aprub sa PDSP</title>
<author></author>
<date>
<month>January</month>
<day>27</day>
<year>2006</year>
</date>
<body>Pinaboran ng Partido Demokratiko-Sosyalista ng Pilipinas (PDSP) ang pagkakahirang kay dating chief Justice Hilario Davide bilang bagong Presidential Adviser for Electoral Reforms. Ayon kay National Security Adviser Norberto Gonzales, chairperson ng PDSP, nararapat lamang ang appointment ni Davide dahil posibleng ito na rin ang maging senyales ng grupo para sa isang fundamental societal form. Sinabi ng PDSP na ang electoral reforms ang makakatulong sa bansa upang malagpasan ang kasalukuyang krisis na nararamdaman ng bawat Filipino. Hinihiling din ng PDSP at Aksyong Sambayanan ang pagbibitiw ng lahat ng Comelec commissioners upang bigyang daan ang paglilinis ng ahensiya at maipatupad ang automation ng electoral system mula voters registration hanggang bilangan ng mga boto. (Ellen Fernando)</body>
<link>http://www.philstar.com/Article.aspx?articleId=318765&amp;publicationSubCategoryId=92</link>
</article>
<article>
<title>May utang sa SSS binigyan ng 6-buwan</title>
<author></author>
<date>
<month>January</month>
<day>27</day>
<year>2006</year>
</date>
<body>Anim na buwan ang binigay na extension ng Social Security System (SSS) para sa mga miyembro nito na halos hindi na mabayaran ang kanilang salary loans at iba pang uri ng utang sa ahensiya. Sinabi ni SSS officer-in-charge Horacio Temple na ang hakbang ay bunsod ng ginawang pag-apruba ni Pangulong Arroyo sa rekomendasyon ng Social Security Commission na bigyan ng Amnesty period hanggang Hunyo 30 ng taong ito ang mga miyembro na nabigo na makapagbayad sa kanilang deadline sa pagbabayad ng utang noong nakaraang taon. Sa ilalim ng palugit, ang mga miyembro na nais magbayad ng kanilang utang ay hindi sisingilin ng multa at maaari silang pumili kung installment o one-time payment lamang ang gagawin para sa pagbabayad ng kanilang utang. Sakop ng amnesty program ang salary, calamity, emergency, educational, study-now-pay-later plan vocational/technical, student at Y2K loans. (Angie dela Cruz)</body>
<link>http://www.philstar.com/Article.aspx?articleId=318767&amp;publicationSubCategoryId=92</link>
</article>
<article>
<title>No amnesty sa Magdalo  GMA</title>
<author></author>
<date>
<month>January</month>
<day>28</day>
<year>2006</year>
</date>
<body>Hindi napapanahon na bigyan ng amnesty ni Pangulong Arroyo ang mga sundalong Magdalo dahil hindi ito garantiya para masiguro na hindi na mag-aaklas ang mga ito laban sa gobyerno at titigil na sa bantang destabilisasyon. Ayon kay Executive Secretary Eduardo Ermita, hindi magandang ehemplo sa sambayanan na iabsuwelto na lang ang mga sundalong sangkot sa nabigong Oakwood mutiny dahil lalabas na may dobleng pamantayan sa hustisya ang gobyerno. Wala umano silang nakikitang sinseridad sa mga sundalong Magdalo para bigyan ng kapatawaran. Sagot ito ni Ermita sa suhestiyon ni Sen. Alfredo Lim na palayain na ang mga sundalong Magdalo sa pamamagitan ng amnesty para matigil na sila sa bantang destabilisasyon. Sinabi ni Ermita na ang amnestiya ay isang hakbanging pampulitika na ang nagdedesisyon ay ang gobyerno kung mayroong sapat na batayan na patawarin ang nagkasala. Pero taliwas anya ang ginagawa ng mga sundalong Magdalo na pagkatapos tumakas ay magbabanta pa ng destabilisasyon. Ganito rin ang pananaw nina Reps. Benasing Macarambon at Federico Sandoval II na nagsabing hindi katanggap-tanggap ang panukalang bigyan ng amnesty ang mga sundalong Magdalo dahil magiging daan ito para magkaroon sila ng lisensiya&amp;quot; na maglunsad ng kudeta upang mapatalsik sa puwesto si Pangulong Arroyo. Anila, siguradong gagawa agad ng paraan ang mga kasapi ng Magdalo na mapalakas ang kanilang hanay sa sandaling malaya sila. Mas makabubuti anya sa gobyernong ipatupad pa rin ang batas at parusahan ang mga nagkasala upang hindi na maulit ang nangyaring Oakwood mutiny. Ginunita ni Ermita ang ginawang pagpapatawad ng gobyerno sa mga sangkot sa kudeta sa Manila Hotel noong panahon ni dating Pangulong Cory Aquino. Ang mga dawit sa naturang tangkang destabilisasyon ay binigyan lang ng parusang &amp;quot;push ups.&amp;quot; Hanggang ngayon anya ay tinutuligsa pa ang pamahalaan sa napakagaang na parusang ito. (Lilia Tolentino At Malou Escudero)</body>
<link>http://www.philstar.com/Article.aspx?articleId=318899&amp;publicationSubCategoryId=92</link>
</article>
<article>
<title>Lacson kay Pacquiao: Wag pauto sa Chacha</title>
<author></author>
<date>
<month>January</month>
<day>28</day>
<year>2006</year>
</date>
<body>Pinayuhan kahapon ni Sen. Panfilo Lacson si Manny Pacquiao na mag-ingat sa mga pulitikong nais lamang siyang gamitin para sa isinusulong na Charter change ng Arroyo government. Sinabi ni Sen. Lacson, nalaman niyang may ilang pulitiko ang kumukumbinsi kay Pacquiao na tumulong sa gobyerno upang ikampanya sa taumbayan ang Cha-cha. Ayon kay Lacson, dapat pag-aralang mabuti ni Pacquiao kung dapat ba niyang patulan ang mga bagay na nais isubo sa kanya para makakuha ng malawak na suporta sa taumbayan ang pag-amyenda sa Konstitusyon. Nabatid ni Lacson na mayroong grupo ng pulitiko ang &amp;quot;nanliligaw&amp;quot; kay Pacquiao para tumulong sa pangangampanya ukol sa isinusulong na Cha-cha ng ilang pulitiko na malapit kay Pangulong Arroyo. (Rudy Andal)</body>
<link>http://www.philstar.com/Article.aspx?articleId=318913&amp;publicationSubCategoryId=92</link>
</article>
<article>
<title>Magsusuot ng t-shirt ni Faeldon aarestuhin!</title>
<author></author>
<date>
<month>January</month>
<day>28</day>
<year>2006</year>
</date>
<body>Aarestuhin at masasalang sa General Court Martial ang mga aktibong sundalo na magsusuot ng t-shirt at armbands ng puganteng si Oakwood leader Marine Capt. Nicanor Faeldon. Ito ang mariing babala kahapon ni AFP-PIO Chief Col. Tristan Kison matapos makarating sa liderato ng militar ang report hinggil sa pakikisimpatiya ng mga aktibong sundalo sa pag-aaklas ni Faeldon. &amp;quot;Such act is tantamount to violating Article of War (AW) 97,&amp;quot; ani Kison. Ang AW 97 o conduct prejudicial to good order and military descipline ay sapat na batayan para isalang sa GCM ang sinumang opisyal at miyembro ng AFP, ani Kison. Gayunman, nilinaw ng opisyal na hindi pakikialaman ng militar kung mga sibilyan ang makikitang nagsusuot ng damit na sumisimbolo ng pagrerebelde maliban na lamang kung kikilos ang mga ito na makakasira sa peace and order ng bansa. Nauna nang napaulat na kumalat sa loob ng Camp Aguinaldo ang t-shirt ni Faeldon na may mga tatak na: &amp;quot;I SAW CAPT. FAELDON BUT DID NOT TURN HIM IN. Hindi ako bayaran.&amp;quot; Mga grupo ng sundalo pa umano ang namamahagi nito. (Joy Cantos)</body>
<link>http://www.philstar.com/Article.aspx?articleId=318916&amp;publicationSubCategoryId=92</link>
</article>
<article>
<title>Pagkamatay ng sundalong sabit sa Aquino-Galman pinasisilip</title>
<author></author>
<date>
<month>January</month>
<day>28</day>
<year>2006</year>
</date>
<body>Pinaiimbestigahan ni Ilocos Norte Rep. Imee Marcos sa House committee on justice ang &amp;quot;kahina-hinalang&amp;quot; pagkamatay ni Sgt. Cordova Estelo sa loob mismo ng maximum security unit ng New Bilibid Prisons kamakailan. Sa House resolution 1085 na inihain ni Rep. Marcos, sinabi nito na dapat magkaroon ng linaw ang pagkamatay ni Estelo na 20-taong nakulong dahil sa kasong pagpatay kina dating Sen. Benigno Aquino Jr. at Rolando Galman. Naniniwala si Marcos na may kinalaman ang pagkamatay ni Estelo sa pagkakasabit nito kay dating Capt. Felipe Valeria bilang kanilang overall leader. &amp;quot;In his &amp;quot;sinumpaang salaysay&amp;quot; dated 30 August 2004, Sgt. Cordova Estelo implicated Capt. Valeria in the Aquino-Galman incident as their overall leader,&amp;quot; anang resolusyon ni Marcos. Nananatiling at large si Valeria at hindi ito nakasama sa mga nakabilanggong sundalo na sumabit sa Ninoy-Galman murder case. Noong Nob. 11, 2005, nagpalabas ang Third Division ng Sandiganbayan ng &amp;quot;Alias Warrant of Arrest&amp;quot; laban kay Valeria kung saan hiniling din ng korte ang pagpapalabas ng extradition order mula sa DOJ at DFA. Nagtataka si Marcos kung bakit nanatiling ligtas si Estelo sa NBP sa loob ng 20 taon pero bigla itong namatay matapos magkaroon ng posibilidad na muling mabuksan ang Aquino-Galman murder case at magpalabas ng Alias Warrant of Arrest ang Sandiganbayan. Sinabi ni Marcos na panahon na upang muling silipin ang criminal justice system ng bansa upang masigurong napoprotektahan ang mga bilanggo at mabigyan sila nang pagkakataon na makapagbagong-buhay. (Malou Escudero)</body>
<link>http://www.philstar.com/Article.aspx?articleId=318922&amp;publicationSubCategoryId=92</link>
</article>
<article>
<title>2 Pinoy nahulihan ng baril sa Japan</title>
<author></author>
<date>
<month>January</month>
<day>28</day>
<year>2006</year>
</date>
<body>Dalawang Pinoy ang inaresto sa Japan kasama ang dalawa pang dayuhan matapos na mahulihan ng mga baril, bala at eksplosibo na hinihinalang gagamitin sa terrorist attack. Sa sketchy report, naaresto ang dalawang Pinoy sa port city ng Yokohama sakay ng isang barko. Sumasailalim na umano sila sa interogasyon habang inaantay naman ang report mula sa Embahada ng Pilipinas sa Japan upang makuha ang pagkakakilanlan ng mga Pinoy na nadakip. (Ellen Fernando)</body>
<link>http://www.philstar.com/Article.aspx?articleId=318927&amp;publicationSubCategoryId=92</link>
</article>
<article>
<title>Corruption, kalawang sa bansa</title>
<author></author>
<date>
<month>January</month>
<day>28</day>
<year>2006</year>
</date>
<body>Ang corruption at inefficiency sa pamahalaan ay mistulang kalawang na sumisira ng tiwala ng publiko at nagreresulta sa tuluyang pagbagsak ng administrasyon, ayon sa Partido Demokratiko Sosyalista ng Pilipinas at Aksiyon Sambayanan. Dahil dito, iminungkahi ng dalawang grupo na upang mapanatili ang suporta at tiwala sa pamahalaan ay dapat nang putulin ang pang-impluwensiya at ginagawang extortion activities ng mga government officials at mga kamag-anak nito sa pamamagitan ng pagsasampa ng mga kaukulang kaso. Gayundin ang muling pag-aaral mg mga binili at iginawad na government projects kasabay ng paglalagay ng mga device upang mapadali ang mga government transaction upang mapigilan ang ilang mga maimpluwensiyang tao na isagawa ito. Ayon pa sa PDSP at Aksyon Sambayanan, nararapat din umanong dagdagan ang budget ng Office of the Ombudsman upang makaya nito na makakuha ng mga kuwalipikado at respetadong abogado, imbestigador at researcher. Makabubuting magpasa din ng legislation na nagbibigay ng karapatan sa Ombudsman na mamili ng mga private lawyers na kakatawan sa korte at pagbibigay ng insentibo sakaling manalo sa kaso. (Doris Franche)</body>
<link>http://www.philstar.com/Article.aspx?articleId=318931&amp;publicationSubCategoryId=92</link>
</article>
<article>
<title>Dagdag na 5 taon sa retiring age ng huwes, ayaw ni Recto</title>
<author></author>
<date>
<month>January</month>
<day>28</day>
<year>2006</year>
</date>
<body>Hindi pabor si Sen. Ralph Recto na palawigin pa ng limang taon ang retirement age ng mga huwes dahil wala pa anyang pag-aaral na nagsasabing kapag pinalawig ang termino ng mga ito ay bibilis ang pagresolba ng mga inaamag na kaso. &amp;quot;I have yet to come across a report which says allowing judges to serve five more years will result in the faster resolution of the case,&amp;quot; wika ng senador. Sa kasalukuyan, hanggang 70 taon ang itinakdang pagretiro ng mga huwes pero nais ng pamahalaan na dagdagan pa ito ng limang taon. Idinagdag pa ni Sen. Recto na maraming abogado ang bansa at pwedeng palitan agad ang mga huwes ng mas bata nang sa gayon ay maging mabilis ang desisyon ng mga ito sa kaso. &amp;quot;We have many brilliant members on the bar who are waiting their turn to serve in the bench. With the current national surplus of lawyers, I dont think there will ever be a shortage of candidates for the bench,&amp;quot; sabi ni Recto. (Rudy Andal)</body>
<link>http://www.philstar.com/Article.aspx?articleId=318933&amp;publicationSubCategoryId=92</link>
</article>
<article>
<title>Pacquiao sinalubong ng bayan!</title>
<author></author>
<date>
<month>January</month>
<day>28</day>
<year>2006</year>
</date>
<body>Tulad ng inaasahan naging mainit ang ginawang pagsalubong ng ating mga kababayan kay Peoples champ Manny &amp;quot;Pacman&amp;quot; Pacquiao sa isinagawang motorcade nito mula sa Maynila hanggang sa Quezon City. Eksaktong alas- 9 ng umaga nang dumating si Pacquiao sa Manila City hall mula sa ilang oras na pahinga sa hotel kapiling ang kanyang pamilya makaraang dumating siya sa Ninoy Aquino International Airport kahapon ng madaling- araw. Isang maiksing press conference ang inihanda para kay Pacquiao sa Manila City hall kung saan doon pa lamang ay dinumog na ito ng kanyang mga fans. Buhat dito, nagtungo sa Pacquiao sa Malaca&amp;ntilde;ang para sa courtesy call kay Pangulong Arroyo. &amp;quot;Manny congratulations! Today is Pacquiao day&amp;quot;, ito ang galak na bati ni Pangulong Arroyo kay Pacman. Kasama ni Pacquiao ang kanyang pamilya kung saan ipinaghanda sila ng mga kitchen personnel ng Malaca&amp;ntilde;ang na espesyal na tinapay na kinorte sa kamao. Pagkatapos ng maikling seremonya ay sinimulan na ang pagmo-motorcade ni Pacquiao na lumibot sa Kamaynilaan. Dakong ala-1 ng hapon tinahak naman ng motorcade nito ang lungsod ng Quezon kung saan naging mainit din ang pagsalubong at pagbati sa Peoples champ. Maging ang mga nakasakay sa mga pribadong sasakyan at talagang humihinto at lumalabas ng kanilang behikulo para lamang makakaway kay Pacquiao. (Gemma Amargo-Garcia At Lilia Tolentino)</body>
<link>http://www.philstar.com/Article.aspx?articleId=318934&amp;publicationSubCategoryId=92</link>
</article>
<article>
<title>Mobile Passport isasagawa uli sa Caloocan</title>
<author></author>
<date>
<month>January</month>
<day>28</day>
<year>2006</year>
</date>
<body>Hinikayat ni Caloocan City Mayor Enrico &amp;quot;Recom&amp;quot; Echiverri ang mga residente na agad na ayusin ang kanilang mga dokumento na kakailanganin sa pagkuha ng passport upang makasali ang mga ito sa Mobile Passport program na isasagawa sa susunod na buwan. Ayon kay Echiverri, ang pagbabalik ng nasabing programa sa pakikipagtulungan ng Department of Foreign Affairs (DFA) at ng City Civil Registry Department (CRD), ay bahagi ng pagdiriwang ng 44th Foundation Anniversary ng lungsod sa darating na Pebrero. Aniya, karamihan din sa mga residente ang hindi nakaalam ng ginanap na programa noong December 3, 2005 kayat muli niya itong naisipang ibalik. Idinagdag pa ng alkalde na ang kahalagahan ng Mobile Passport program ay hindi na kailangan pang magtungo ng mga residente sa ibat ibang departamento ng DFA at pumila ng mahaba bago pa makakuha ang mga ito ng passports. Hindi na rin kinakailangan pang gumastos ng publiko ng karagdagang pamasahe at iba pang gastusin kung sakaling kukuha ang mga ito ng passports. Nabatid na umaabot sa 500 residente na kumpleto sa kanilang mga dokumento ang nabiyayaan ng Mobile Passport program sa loob lamang ng isang araw noong nakalipas na taon. Ipinagmalaki rin ni Echiverri na muli na namang nakagawa ng history ang Caloocan City na isa sa pinakamabilis na makakuha ng passport sa loob lamang ng isang oras. Sinabi rin ng alkalde na kung sinuman ang mga interesadong residente ang gustong mabiyayaan ng Mobile Passport program ay maaaring kumuha ng application form sa Civil Registry Department (CRD).</body>
<link>http://www.philstar.com/Article.aspx?articleId=318935&amp;publicationSubCategoryId=92</link>
</article>
<article>
<title>Faeldon pinatakas ng gf</title>
<author>Nina Angie Dela Cruz, Rose Tamayo, Lilia Tolentino at Grace Amargo-Dela Cruz</author>
<date>
<month>January</month>
<day>29</day>
<year>2006</year>
</date>
<body>Iniimbestigahan na ng Armed Forces of the Philippines (AFP) ang report na posibleng may kinalaman umano ang nobya ni Magdalo leader Marine Capt. Nicanor Faeldon sa pagkakatakas ng naturang sundalo. Kasalukuyang pinipiga sa tactical interrogation si Faeldon at ang girlfriend nitong si Judge Advocates Generals Office (JAGO) spokesman Capt. Candy Rivas. Si Faeldon ay nadakip ng mga kawagad ng AFP kasama si Capt. Rivas dakong 8:30 kamakalawa ng gabi sa Tugatog, Malabon. Naka-wig pa umano ito nang mahuli. Natiyempuhan umano si Faeldon habang sakay ng isang behikulo papasok sa gate ng hinihinalang safehouse nito sa Malabon. Bago ang pagkakaaresto kay Faeldon ay sinundan ng operatiba si Rivas na unang sinundo ni Faeldon sa SM North Edsa sa 4th floor ng parking lot ng nasabing mall. Lingid sa kaalaman ng dalawa ay tinutugaygayan sila ng operatiba hanggang sa Bgy. Tugatog, Malabon. Sinubukan pa umanong tumakas nina Faeldon ngunit nagawang masukol ang mga ito. Agad dinala ang dalawa sa headquarters at isinailalim sa isang interogasyon. Napag-alaman na ang pagkakaaresto kay Faeldon ay bunga ng isinagawang surveillance ng ISAFP kay Rivas na ginawang &amp;quot;lead&amp;quot; ng mga operatiba para sa pagkakaaresto sa una. Ayon kay AFP-PIO chief Col. Tristan Kison, kung mapapatunayang may kinalaman si Rivas sa pagkakatakas ng kanyang nobyong si Faeldon at ng iba pang Magdalo mutineers ay malamang na papanagutin din siya ng AFP sa harap ng military court body. Nabatid na sinibak na si Rivas sa JAGO. Tiniyak naman ng Malaca&amp;ntilde;ang na bibigyan ng isang makatarungang paglilitis si Faeldon. Ang pangako ay ginawa ng Palasyo kasabay ng papuri ni Pangulong Arroyo sa AFP at iba pang units nito na responsable sa pagkakadakip kay Faeldon. Ayon kay Presidential Spokesman Ignacio Bunye, inaasahan ng Palasyo na makikipagtulungan si Faeldon para mabunyag kung sinu-sino ang mga financier at iba pang mga kakutsaba sa planong destabilisasyon sa administrasyong Arroyo. &amp;quot;He will undergo a fair trial under due process. We are confident that the investigation will expose all shadowy cabals and financiers behind the destabilization,&amp;quot; ani Bunye. Umalma naman ang abogado ni Faeldon na si Atty. Ruel Pulido dahil hindi umano nabigyan ng due process ang kanyang kliyente makaraang maaresto. Maituturing umanong labag sa karapatan ng nabanggit na sundalo ang isailalim sa interogasyon dahil sa kawalan ng abogado nito. Sinabi ni Pulido na dapat umanong respetuhin ang mga karapatan ni Faeldon bilang akusado kaya hindi muna dapat itong isinailalim sa isang interogasyon. Ayon naman kay Justice Secretary Raul Gonzalez, walang dapat sisihin kundi si Pulido at hindi ang AFP dahil tungkulin anya ni Pulido na asistihan agad si Faeldon kahit pa hatinggabi ito naaresto. Si Faeldon ay tumakas noong Dis. 14, 2005 habang dumadalo sa kanyang hearing sa Makati Regional Trial Court. Nitong Enero ay apat pang miyembro ng Magdalo ang pumuga sa kanilang detention cell sa Fort Bonifacio habang dalawa pa ang nag-AWOL. Si Faeldon ay may patong na P100,000 sa kanyang ulo matapos ideklarang fugitive ng AFP at PNP kasama ng apat pang takas na Magdalo. Isang linggo na umanong under surveillance si Faeldon sa naturang lugar. Kamakailan ay nabunyag ang itinayo nitong website na www.pinoy. com sa Caloocan City. Nakasaad sa nasabing website na labas-masok si Faeldon sa Camp Aguinaldo at Western Command sa Palawan. Umaasa ang AFP na bunsod ng pagkakahuli kay Faeldon, susunod na ring madarakip ang iba pa nitong kasamahang tumakas.</body>
<link>http://www.philstar.com/Article.aspx?articleId=319057&amp;publicationSubCategoryId=92</link>
</article>
<article>
<title>Pacquiao tinabla ng oposisyon</title>
<author></author>
<date>
<month>January</month>
<day>29</day>
<year>2006</year>
</date>
<body>Tinabla kahapon ng mga miyembro ng oposisyon ang panawagan ni Manny Pacquiao para sa pagkakaisa ng political forces sa bansa. Ayon kay dating Sen. Vicente &amp;quot;Tito&amp;quot; Sotto III, hindi dapat ang oposisyon ang hinahamon ni Pacquiao para sa pagkakaisa ng bansa kundi dapat nitong payuhan si Pangulong Arroyo na harapin ang mga alegasyong ibinabato sa kanya tulad ng &amp;quot;Hello Garci&amp;quot; scandal imbes na patayin ito sa pamamagitan ng kanyang mga political operators. &amp;quot;Ang suggestion ko lang sa kanya para may unity sabihin niya kay GMA na harapin ang mga alegasyon para mabuksan ang pinto ng pagkakaisa,&amp;quot; wika ni Sotto. Pinayuhan din ng opisyal ng United Opposition (UNO) si Pacquiao na atupagin na lamang ang kanyang propesyon kaysa sa makialam pa sa problemang pulitikal ng bansa. &amp;quot;Huwag na siyang sumali sa pulitika. Asikasuhin niya ang career niya para magkatitulo siya para sa bayan,&amp;quot; ani Sotto. May halong pang-iinis naman na pumayag si Sen. Panfilo Lacson sa panawagan ni Pacquiao bastat itoy para umano sa pagpigil ng kabuktutan ng administrasyong Arroyo. &amp;quot;Unity against cheating, lying, stealing? Sure. Anytime. Why not?&amp;quot; ani Lacson. (Rudy Andal)</body>
<link>http://www.philstar.com/Article.aspx?articleId=319072&amp;publicationSubCategoryId=92</link>
</article>
<article>
<title>MMDA umalma na sa kuryente ng iskwater</title>
<author></author>
<date>
<month>January</month>
<day>29</day>
<year>2006</year>
</date>
<body>Nagpasaklolo na sa pulisya at Meralco ang Metro Manila Development Authority (MMDA) dahil sa paglobo ng electric bills na binabalikat ng kanilang ahensiya bunga ng mga ilegal na koneksiyon ng kuryente sa traffic lights, partikular sa ilang area sa lungsod ng Quezon at Makati. Ayon kay MMDA Chairman Bayani Fernando, dapat papanagutin ang mga responsable sa pagsasabit ng electrical wires sa mismong traffic lights sa kanilang lugar. Kinumpirma ni Fernando na umabot pa sa tripleng konsumo ng traffic lights, kumpara sa dating binabayaran ang konsumo sa kasalukuyan sa Metro Manila dulot ng pagkakabit ng ilegal na kuryente ng mga taong umiiwas sa pagbabayad sa Meralco. Partikular na tinukoy ni Fernando ang may 350 pamilya ng squatter na naka-tap sa mga traffic lights ng MMDA sa Metropolitan Avenue, Pasong Tamo at Vito Cruz, Makati City.p Kasunod ito ng isinagawang operasyon ng pinagsanib na puwersa ng mga tauhan ng MMDA, Makati Police at kinatawan ng Meralco, kamakalawa kung saan naaktuhan ang mga linyang nakasabit sa traffic lights at radio battery outlets ng MMDA. Kaagad naman itong pinagtatanggal ng Meralco linemen at Traffic Engineering team. Hiniling ni Fernando kay P/Supt. Ely Pintang, hepe ng Security Intelligence and Investigation Office (SIIO) na siyasatin ang nasabing ugat ng paglobo ng binabayaran ng MMDA sa mga traffic lights. Maliban pa sa pamilyang mahihirap, may ilang negosyante ng commercial establishments na nagsasamantalang magnakaw ng kuryente sa traffic lights kaya pinag-aaralan na ang paghahain ng kaso laban sa may-ari nito. Bukod sa Makati, rumehistro din ang konsumo sa kahabaan ng North Ave. at Mindanao Ave. na direktang nag-tap ang mga squatter families doon. (Ludy Bermudo)</body>
<link>http://www.philstar.com/Article.aspx?articleId=319073&amp;publicationSubCategoryId=92</link>
</article>
<article>
<title>Blood money ng Pinay sa Kuwait aabot sa P17M</title>
<author></author>
<date>
<month>January</month>
<day>29</day>
<year>2006</year>
</date>
<body>Posibleng umabot sa halagang P17 milyon ang iaalok na &amp;quot;blood money&amp;quot; ng pamahalaan upang maisalba ang isang Pinay na hinatulan ng kamatayan sa Kuwait dahil sa pagpatay sa kanyang amo. Ayon kay Charge d Affaires Ricardo Endaya sa isang panayam, tinanggihan ng pamilya ng biktimang Kuwaiti ang alok ng Embahada ng Pilipinas na $10,000 kaya maaaring lumaki ito at umabot sa nasabing halaga. Kasalukuyang kumikilos ang Embahada upang sagipin si Marilou Ranario, ng Surigao del Sur sa pamamagitan ng huling &amp;quot;option&amp;quot; na ito na mag-alok ng blood money sa pamilya ng kanyang dating employer. Sinabi ni Endaya na nahihirapan ang tagapagtanggol ni Ranario na isalba ito matapos na aminin ng huli ang pananaksak at pagpatay nito sa kanyang amo. Naging dahilan ng pag-amin ay ang hindi nito maintindihang lengguwahe nang siya ay sumailalim sa pagsisiyasat ng pulisya. Ang kaso ni Ranario ay inapela ng Embahada sa Kuwaiti Appeals Court sa pamamagitan ng dalawang kinuhang Kuwaiti lawyers na magtatanggol dito upang mabaligtad ang unang desisyon. Ang huling pagdinig sa apela ng kaso ni Ranario ay itinakda sa Pebrero 11, 2006. (Ellen Fernando)</body>
<link>http://www.philstar.com/Article.aspx?articleId=319081&amp;publicationSubCategoryId=92</link>
</article>
<article>
<title>Terrorists groups tugisin, peace talks ituloy</title>
<author></author>
<date>
<month>January</month>
<day>29</day>
<year>2006</year>
</date>
<body>Malaki ang paniniwala ng Partido Demokratiko Sosyalista ng Pilipinas (PDSP) at Aksyon Sambayanan na makatutulong ng malaki sa political system ng bansa ang patuloy na pagtugis sa mga terrorist group at maging ang pagpapatuloy ng usaping pangkapayapaan. Ayon sa PDSP, hindi dapat na itigil ng pamahalaan ang kanilang pagkilos upang sugpuin ang mga terrorist group na kinabibilangan ng Abu Sayyaf, Jemaah-al-Islamiya at ang Raja Solaiman Revolutionary Movement. Anila, kadalasan umanong naaapektuhan ang bansa bunga ng mga nagaganap na karahasan dulot ng mga terrorist group na ikinadadamay ng mga inosenteng sibilyan. Sakaling magapi ang mga teroristang grupo, mas lalakas ang political system ng bansa na magdudulot ng pag-unlad ng Pilipinas. Kaugnay nito, kailangan din umano pagtuunan ng pansin at oras ang peace talks sa CPP-NPA at National Democratic Front upang tuluyan nang magkaroon ng pagkakaisa. (Doris Franche)</body>
<link>http://www.philstar.com/Article.aspx?articleId=319088&amp;publicationSubCategoryId=92</link>
</article>
<article>
<title>Siyota ni Faeldon handang ma-court martial</title>
<author>Ni Joy Cantos</author>
<date>
<month>January</month>
<day>30</day>
<year>2006</year>
</date>
<body>Handa umanong ma-court martial ang girlfriend nang nahuling puganteng si Magdalo leader Marine Capt. Nicanor Faeldon, itoy matapos na ipag-utos ni AFP Chief of Staff Gen. Generoso Senga na ipatupad ang &amp;quot;full force of the law&amp;quot; laban kay Faeldon at sa sinibak na nobya nitong si Capt. Candelaria &amp;quot;Candy&amp;quot; Rivas, isa mga coddlers ni Faeldon. Si Rivas na isang military prosecutor at tumatayong spokesman ng Judge Advocate General Office (JAGO) sa kaso ng mga lider at miyembro ng Magdalo Group ay isinailalim na sa technical arrest at isasalang din sa court martial. Kasalukuyan itong nasa &amp;quot;restricted custody&amp;quot; sa tanggapan ng Intelligence Service of the Armed Forces of the Philippines (ISAFP). Sinabi ni AFP-PIO chief Col. Tristan Kison, bilang isang aktibong kasapi ng JAGO ay nahaharap ngayon si Rivas sa kasong paglabag sa Articles of War (AW) 96 o conduct unbecoming an officer and a gentleman, AW 97 conduct prejudicial to good order and military discipline, paglabag sa Code of Ethical Standard, accessory to the crime of coup de etat sa ilalim ng Revised Penal Code at paglabag sa Ethics of Legal Profession. Ang nasabing mga paglabag ayon kay Kison ay sapat ng batayan para isalang rin sa General Court Martial (GCM) si Rivas at matapos na masibak ay sisimulan na ang proseso ng imbestigasyon sa pagpapatalsik dito sa serbisyo. Tuluyan na ring makakansela ang lisensiya ni Rivas bilang isang practicing lawyer ng JAGO. Nabatid na si Rivas ay girlfriend ni Faeldon kahit hindi pa annul ang kasal ng huli sa kanyang asawa kung saan isa ang una sa tumatayong abogado. Nang dahil sa pag-ibig ay nahulog si Faeldon sa bitag ng ISAFP operatives at pulisya noong nakalipas na Biyernes ng gabi sa Bgy. Tugatog, Malabon matapos isailalim sa surveillance operations si Rivas. Nabatid na nabuo ang pag-iibigan sa pagitan nina Rivas at Faeldon matapos na isalang sa GCM si Faeldon at mga kasamahan nitong lider sa Magdalo.</body>
<link>http://www.philstar.com/Article.aspx?articleId=319228&amp;publicationSubCategoryId=92</link>
</article>
<article>
<title>2007 election, ituloy - CBCP</title>
<author></author>
<date>
<month>January</month>
<day>30</day>
<year>2006</year>
</date>
<body>Sa ikalawang pagkakataon, hindi pa rin sumama ang Catholic Bishops Conference of the Philippines (CBCP) sa panawagan na magbitiw sa puwesto si Pangulong Arroyo at nanindigan ang kaparian na dapat ituloy ang halalan sa 2007. &amp;quot;Elections in 2007 should not be cancelled. The church recognizes that in a democracy power emanates from the people,&amp;quot; nakasaad sa kanilang pastoral letter. Sa ginanap na taunang plenaryo ng CBCP sa Pope Pius XII Catholic Center sa UN Ave., Manila, iginiit ng CBCP na hindi dapat madaliin ang pagsususog ng Konstitusyon o Chacha para lamang sa kapakanan ng mga pulitikong nagnanais na manatili sa kanilang poder. Niliwanag ng CBCP na hindi nila sinusuportahan ang anumang hakbang ng ilang pulitiko na baguhin ang saligang batas at anumang pag-amyenda ay dapat na isagawa sa pamamagitan ng Constitutional Convention. Sa administrasyon, tahasang sinabi ng CBCP na kapansin-pansin ang kabiguan ng Arroyo government na ilahad ang katotohanan sa publiko at ang tangkang pagtatago sa mga detalyeng nais malaman ng publiko hinggil sa &amp;quot;Hello Garci&amp;quot; scandal. Kung pinuna ng CBCP ang administrasyon dahil sa pagtatago sa katotohanan, binanatan din nito ang oposisyon na gumagawa ng pagkilos para sa kanilang personal at political interest. Ayon pa sa CBCP, marami na umanong Filipino ang nawalan ng tiwala sa mga political leaders. Inirekomenda rin ng CBCP na sa paghahanap ng katotohanan, kinakailangan umano na ang mga nakaupo sa matataas na puwesto ay isang &amp;quot;credible people, persons of integrity at purity&amp;quot;. Nilinaw pa ng CBCP na ang Comelec ay kailangang maging isang &amp;quot;competent at reliable body&amp;quot; na walang kinikilingang pulitiko para maiwasan ang partisan. Hindi rin sinusuportahan ng CBCP ang anumang marahas na hakbang para palitan ang kasalukuyang administrasyon na laban sa Konstitusyon sa pamamagitan ng kudeta o military junta. (Gemma Amargo-Garcia/Ellen Fernando)</body>
<link>http://www.philstar.com/Article.aspx?articleId=319241&amp;publicationSubCategoryId=92</link>
</article>
<article>
<title>Term extension sa justices ok bastat kaya pa  Nene</title>
<author></author>
<date>
<month>January</month>
<day>30</day>
<year>2006</year>
</date>
<body>Pinaboran kahapon ni Senate Minority Leader Aquilino Pimentel Jr. ang panukala na palawigin ang retirement age ng mga justices ng Supreme Court (SC) mula 70 paakyat ng 75 anyos. Naniniwala si Sen. Pimentel na marapat lamang na manilbihan ng matagal sa SC ang mga justices bastat ang kanilang pangangatawan ay mabuti pa at matalas pa rin ang kanilang pag-iisip upang mapakinabangan naman ng taumbayan ang kanilang legal expertise. &amp;quot;The term extension for justices of the Supreme Court by itself is not bad. In fact, in the United States, there is no term limit for justices of the Supreme Court. That means they can stay in office beyond 70 years or until they are up to the job,&amp;quot; anang senador. Matatandaan na inirekomenda ng House committee on constitutional amendments ang extension ng retirement ages ng SC justices. Pero tinutulan ito ni Sen. Ralph Recto dahil masasagasaan umano nito ang pangarap ng ibang judge na maupo sa kataas-taasang hukuman. (Rudy Andal)</body>
<link>http://www.philstar.com/Article.aspx?articleId=319247&amp;publicationSubCategoryId=92</link>
</article>
<article>
<title>Gen. Senga ipapalit si Drilon kay GMA?</title>
<author></author>
<date>
<month>January</month>
<day>30</day>
<year>2006</year>
</date>
<body>Ibinasura ng mga kongresistang kaalyado ng pamahalaan ang pang-iintrigang ginawa ng Young Enlisted Soldiers Active and Retired Military-Police for Solidarity (Yes-Arms) laban kay AFP Chief of Staff Gen. Generoso Senga. Naniniwala sina Lanao del Sur Rep. Benasing Macarambon at Cebu City Rep. Antonio Cuenco na malinaw na isang paninira lamang ang pinahayag ng organisasyon na may balak si Senga na italaga si Sen. Franklin Drilon bilang &amp;quot;chief executive&amp;quot; sakaling magtagumpay ang balaking kudeta laban kay Pangulong Arroyo. Sinabi ng mga kongresista na desperado na ang samahan ng mga retirado at aktibong military at pulisya sa kanilang hangaring mapatalsik sa puwesto si Arroyo kung kaya nagpalabas na ito ng mga pang-iintriga sa hanay ng AFP. Kumpiyansa pa rin si Macarambon sa pagiging propesyunal ni Senga at naniniwala ito na igagalang ng opisyal ang Konstitusyon at ang lehitimong pamahalaan. Sa panig ni Cuenco, kinastigo nito ang Yes-Arms sa pagnanais nitong mabigyan ng lamat ang relasyon nina Pangulong Arroyo at Senga. &amp;quot;Thats a big lie. Gen. Senga is a man of integrity and principle. He will not compromise his position and the Presidents trust in him just to help the opposition unseat her,&amp;quot; ani Cuenco.</body>
<link>http://www.philstar.com/Article.aspx?articleId=319252&amp;publicationSubCategoryId=92</link>
</article>
<article>
<title>Social reform, tuluy-tuloy pa rin!</title>
<author></author>
<date>
<month>January</month>
<day>30</day>
<year>2006</year>
</date>
<body>Tiniyak kahapon ng Partido Demokratiko Sosyalista ng Pilipinas (PDSP) na hindi sila magsasawang manawagan para sa pagbabago ng bansa. Ang paniniyak ay ginawa ng PDSP sa pagsasabing hindi nila kukunsintihin ang pamahalaang walang direksiyon kaya makikipagtulungan ang grupo para masugpo ang malawakang corruption dulot ng mga bulok na pulitiko at terrorist group na humahadlang sa pag-unlad ng bayan. Ipinaliwanag nito na ang democratic social revolution na nilalahukan ng mga pangunahing grupo ay isa lamang paraan upang matigil na ang gulo sa bansa. Dahil dito, sinabi ng PDSP na hindi malalagpasan ng bansa ang kasalukuyang krisis kung patuloy na iaantala ang social revolution. Kailangan lamang umanong magkaroon ng political will ang kasalukuyang administrayon kung nais nito ng pagbabago.</body>
<link>http://www.philstar.com/Article.aspx?articleId=319254&amp;publicationSubCategoryId=92</link>
</article>
<article>
<title>Pulis bubusugin ni GMA</title>
<author></author>
<date>
<month>January</month>
<day>31</day>
<year>2006</year>
</date>
<body>Nakahandang ipagkaloob ni Pangulong Arroyo ang ibat ibang benepisyo sa 120,000 miyembro ng Philippine National Police (PNP) kabilang ang 8 porsiyento nilang umento sa sahod. Ginawa ni Pangulong Arroyo ang pangakong ito sa kanyang talumpati sa ika-15 taong anibersaryo ng PNP kasabay ang pag-uutos sa Commission on Higher Education (Ched) na maglaan ng 1,000 scholarship para sa matatalinong anak ng mga pulis. Sinabi ni PGMA, dapat maipasa na agad ng Kongreso ang panukalang batas na magkakaloob ng umento sa sahod ng ating kapulisan pati sa iba pang empleyado ng pamahalaan. Ipinagmalaki pa ng Pangulo na ang PNP ang kauna-unahang makikinabang sa dagdag na dibidendo sa koleksyon ng Expanded Value Added Tax (EVAT). Magpapalabas ng Special Allotment Release Order (SARO) sa linggong ito ang Palasyo ng P1 bilyon para sa PNP upang mangalap ng karagdagang 15,000 pulis sa loob ng 5 taon, pambili ng kanilang mga baril at patrol cars. Ipinagmalaki din ng Pangulo na malapit nang mapakinabangan ang isang housing condominium para sa ating kapulisan. Wika pa ni Mrs. Arroyo, ang lahat ng benepisyong ito ay ipagkakaloob ng pamahalaan sa PNP dahil sa mahalagang papel na ginagampanan ng mga ito sa pagbibigay ng proteksyon sa mamamayan. (Lilia Tolentino)</body>
<link>http://www.philstar.com/Article.aspx?articleId=319374&amp;publicationSubCategoryId=92</link>
</article>
<article>
<title>$25-B investment papasok dahil sa Northrail project</title>
<author></author>
<date>
<month>January</month>
<day>31</day>
<year>2006</year>
</date>
<body>Siniguro kahapon ni Northrail president Jose Cortes Jr. na kapag sinimulan na ang full-blast construction ng modernong train system mula Caloocan City hanggang Clark, Pampanga sa huling linggo ng Pebrero ay bubuhos din ang mga investors sa bansa. Sinabi ni Transportation Undersecretary Cortes, aabot sa $25 bilyon ang siguradong investment ng isang grupo ng Chinese traders na darating sa bansa sa huling linggo ng Pebrero na nais mismo masaksihan ang full-blast construction ng Northrail. Ayon kay Usec. Cortes, ang mga Chinese traders na ito ay handang mag-invest sa ating bansa matapos masiguro nilang matutuloy ang Northrail project na mag-uugnay sa Caloocan City hanggang sa Clark. Ang grupo ng Chinese businessmen na ito ay handang mag-invest sa railways, mining, agriculture, tourism at iba pang pagnenegosyo. Wika pa ni Cortes, sa ngayon ay nagsisimula na sila sa konstruksyon partikular ang paglilinis sa dating PNR railroad track gayundin ang paglalagay ng mga pansamantalang pader upang maiwasang makabalik ang mga dating informal dwellers. Ipinaliwanag pa ni Mr. Cortes, ang Phase 1 ng proyekto na 32-kilometrong 2-way narrow track system na magmumula sa Caloocan hanggang Malolos, Bulacan ay inaasahang matatapos sa loob ng 3 taon. Ang Malolos-Clark naman ay inaasahang matatapos sa 2010. (Rudy Andal)</body>
<link>http://www.philstar.com/Article.aspx?articleId=319388&amp;publicationSubCategoryId=92</link>
</article>
<article>
<title>Atorning naghudas pinadi-disbar</title>
<author></author>
<date>
<month>January</month>
<day>31</day>
<year>2006</year>
</date>
<body>Dahil naghudas umano sa kanyang kliyente sa pamamagitan ng pag-aabogado sa kalabang kampo, isang kilalang abugado ang posibleng madisbar o matanggalan ng lisensiya. Inireklamo ng anak ng namatay na kliyenteng si Potenciano Ilusorio, isang negosyante, si Atty. Luis Lokin dahil sa pagiging legal counsel ng kampong humahadlang sa compromise agreement ng una sa Presidential Commission on Good Goverment (PCGG) tungkol sa sosyo sa Philippine Overseas Telecommunications Corporation (POTC). Ayon kay Erlinda Bildner, anak ng yumaong si Ilusorio, kahihiyan si Lokin sa propesyon ng abugasya. Sinabi pa sa reklamo, si Lokin bilang abugado ni Ilusorio ang tumulong sa pagbuo ng nasabing compromise agreement na tinutulan naman ng grupo ni Manuel Nieto. Nakamatayan ni Ilusorio ang kaso kaya itinuloy ito ng kanyang anak hanggang sa ibasura ng IBP board of governors ang reklamo ni Ilusorio ngunit kinatigan naman ito ng Korte Suprema noong December 14, 2005 hanggang sa suspindihin si Lokin ng 3 buwan. Nagsampa ng mosyon si Bildner sa SC upang hingin ang mas mabigat na parusa para kay Lokin dahil hindi sapat ang naging kaparusahan nito bilang bindikasyon sa pamilya Ilusorio at ang hinihiling nila ay disbarment. May isa pang disbarment case si Lokin sa IBP na isinampa naman ni Marietta Ilusorio.</body>
<link>http://www.philstar.com/Article.aspx?articleId=319389&amp;publicationSubCategoryId=92</link>
</article>
<article>
<title>Flood victims tulungan, cha-cha, kudeta tigilan  MJ</title>
<author></author>
<date>
<month>January</month>
<day>31</day>
<year>2006</year>
</date>
<body>Binatikos ni businessman Mark Jimenez ang kawalan ng tulong sa daang-libong flood victims sa Central at Northern Luzon mula sa mga lider ng pamahalaan at simbahan. Aniya, inuukupa ang mga isyu sa pulitika tulad ng kudeta, charter change at no-elections sa 2007. &amp;quot;Shame on our supposed leaders with misplaced sense of direction, while they debate on issues to death, they close their eyes at many of our countrymen who need immediate help,&amp;quot; wika pa ni Jimenez. Dismayado din ang dating mambabatas dahil hindi maramdaman ng mga flood victims sa maraming bayan sa Isabela, Nueva Vizcaya at Aurora ang suporta mula sa ating pamahalaan. &amp;quot;For this reason, members of the Nagkakaisa sa Diyos, Nagkakaisang Pilipino are racing against the clock to effect a massive relief operation for the flood victims in Luzon, similar to what we have undertaken in Calapan, Oriental Mindoro and Cagayan de Oro,&amp;quot; dagdag pa ni Jimenez. Nangako ang negosyante ng P30 milyong halaga ng tulong sa Luzon flood victims dahil walang ginagawang tulong ang gobyerno sa mga biktima ng pagbaha. &amp;quot;This is a plea to our leaders. Please attend to the needs of our people and not to some imagined concerns like coups, no-el and cha-cha. There are cold, hungry people in the countryside whose survival depends on our acting now,&amp;quot; giit pa ni Jimenez.</body>
<link>http://www.philstar.com/Article.aspx?articleId=319400&amp;publicationSubCategoryId=92</link>
</article>
<article>
<title>Legal, medical team sasaklolo sa Pinay DH</title>
<author></author>
<date>
<month>January</month>
<day>31</day>
<year>2006</year>
</date>
<body>Nakatakdang magtungo sa Kuwait ang legal at medical team ng Pilipinas upang tulungang maisalba sa parusang pugutan ng ulo ang Pinay DH dito. Ang legal team ay pamumunuan ni State Prosecutor Jovencito Zuno at ang medical experts ay mula sa National Center for Mental Health upang alalayan si Marilou Ranario na hinatulan ng parusang bitay sa Kuwait. Tinutulungan na rin ng Department of Foreign Affairs (DFA) ang mga magulang ni Ranario upang makapunta sa Kuwait. Kinukumbinsi naman ng ating mga opisyal sa Kuwait ang pamilya ng napatay ni Ranario para sa blood money. Inihahanda na rin ang pagpunta ni Vice-President Noli de Castro sa Kuwait upang personal na asikasuhin ang kaso ni Ranario at alamin ang paraan upang matulungan itong makaligtas sa parusang bitay. (Ellen Fernando/Grace dela Cruz)</body>
<link>http://www.philstar.com/Article.aspx?articleId=319402&amp;publicationSubCategoryId=92</link>
</article>
<article>
<title>Erap pinayagang ipagamot ang mata</title>
<author></author>
<date>
<month>January</month>
<day>31</day>
<year>2006</year>
</date>
<body>Pinayagan ng Sandiganbayan Special Division si dating Pangulong Erap Estrada na makalabas sa kanyang villa sa Tanay, Rizal upang magpagamot sa namamaga nitong mata. Pumayag si Presiding Judge Teresita de Castro sa isang oral order na magtungo si Erap sa San Juan Medical Center ngayon upang makipagkita sa kanyang optalmologist. Sinabi ni Dr. Lorenzo Hocson sa korte na hindi pa naipapa-check up ni Estrada ang kanyang mata sa isang dalubhasang manggagamot lalo ng mamaga ito. Hindi naman tinutulan ni Chief Special Prosecutor Dennis Villa-Ignacio ang naging mosyon ng kampo ni Estrada na magpatingin ito ng kanyang mata pero iginiit na sana ay sa Veterans Memorial Medical Center ito magpatingin. (Malou Rongalerios)</body>
<link>http://www.philstar.com/Article.aspx?articleId=319410&amp;publicationSubCategoryId=92</link>
</article>
<article>
<title>Piso ibinigay na budget ng Senado sa PCGG</title>
<author></author>
<date>
<month>January</month>
<day>31</day>
<year>2006</year>
</date>
<body>Pisong budget ang ibinigay ng Senado sa Presidential Commission on Good Government (PCGG) matapos hindi nito masagot ang mga katanungan ng senate committee of the whole kaugnay pa rin sa kontrobersyang bumabalot sa Coconut levy fund. Ayon kina Sen. Joker Arroyo at Sen. Juan Ponce Enrile, piso lamang ang dapat na budget ng PCGG matapos na hindi maipaliwanag ni PCGG Chairman Camilo Sabio kung ano ang naging papel ng ahensya sa coco levy fund. Ang panukala ng dalawang senador ay agad namang sinang-ayunan ni Sen. Manuel Villar Jr., chairman ng senate committee on finance. (Rudy Andal)</body>
<link>http://www.philstar.com/Article.aspx?articleId=319412&amp;publicationSubCategoryId=92</link>
</article>
</data>