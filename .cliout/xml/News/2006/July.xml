<?xml version="1.0" encoding="ISO-8859-1" ?>
<data>
<article>
<title>Mga kriminal manonood kay Pacman: Zero crime bukas</title>
<author></author>
<date>
<month>July</month>
<day>01</day>
<year>2006</year>
</date>
<body>Inaasahan ng Philippine National Police (PNP) ang zero crime rate bukas dahil sigurado umano na maging ang mga kriminal ay manonood sa gaganaping boxing match nina Manny &amp;quot;Pacman&amp;quot; Pacquiao at Mexican challenger Oscar Larios, sa Araneta Coliseum. &amp;quot;The wide nation will be watching the fight of Pacquiao and Larios and the PNP is expecting a zero crime rate,&amp;quot; ani National Capital Region Command (NCRPO) chief Director Vidal Querol. At upang matiyak ang kanilang kahandaan at seguridad, isang anti-terror drill ang isinagawa kahapon sa Araneta Coliseum ng mga tauhan ng NCRPO. May 300 pulis ang kanilang itatalaga sa naturang boxing match habang tatapatan naman ito ng Araneta ng 400 security guards para mangalaga sa seguridad ng mga VIPs at mga boxing fanatic na dadagsa sa lugar. Nabatid kay Vic Gana, operations manager ng Araneta, ang coliseum ay may kapasidad na 15,000 katao at malaki anya ang maitutulong ng anti-terror drill upang sawatain ang posibleng pananabotahe sa naturang malaking event ng taon. Sina Pacquiao at Larios ay maglalaban sa itinakdang 12 round WBC International Superweight title fight bukas sa Araneta na ayon kay Gana ay inaasahan nilang mapupuno ng libu-libong kataong manonood ng boxing. Kasabay nito, nanawagan din ang Palasyo sa oposisyon ng ceasefire sa batikos alang-alang sa laban bukas ni Pacquiao. (Joy Cantos at may ulat ni Lilia Tolentino)</body>
<link>http://www.philstar.com/Article.aspx?articleId=344856&amp;publicationSubCategoryId=92</link>
</article>
<article>
<title>Gapangan sa puwesto ni Lomibao</title>
<author></author>
<date>
<month>July</month>
<day>01</day>
<year>2006</year>
</date>
<body>Pinabulaanan kahapon ng mga opisyal na may nagaganap na lobbying sa successor ni outgoing Philippine National Police (PNP) Chief Director General Arturo Lomibao na nakatakda nang magretiro sa darating na Hulyo 5. Ito ang naging reaksiyon kahapon ni PNP spokesman Sr. Supt. Samuel Pagdilao sa lumabas na mga ulat na nagkakaroon umano ng iringan sa pagitan nina Interior and Local Government Secretary Ronaldo Puno at Lomibao dahil magkaiba ang ibinaback-up nilang kandidato sa Malaca&amp;ntilde;ang. Ang nasabing report ay itinanggi na rin ni Puno at ayon sa kanya, tanging si Pangulong Arroyo lamang ang makakapag-desisyon kung sino ang magiging kapalit ni Lomibao sa puwesto. Sinabi ni Puno na bagamat pinamumunuan nito ang Napolcom ay tiniyak nitong nasusunod ang prinsipyo ng seniority sa pamimili ng bagong PNP chief. Base sa naglabasang report, si Puno ay nagla-lobby umano para si P/Deputy Director General Oscar Calderon, Deputy Chief for Administration at No. 2 man ng PNP, ang ipalit kay Lomibao habang ang huli ay si Director General Servando Hizon, chief ng Directorate for Comptrollership naman umano ang pinapaboran. Sinabi ni Pagdilao na lahat ng mga kandidato para ipalit kay Lomibao ay kuwalipikado sa naturang pinakamataas na puwesto sa PNP. Kabilang pa sa mga contender sina Deputy Director General Avelino Razon at National Capital Region Police Office (NCRPO) Chief Director Vidal Querol. (Joy Cantos/Angie dela Cruz)</body>
<link>http://www.philstar.com/Article.aspx?articleId=344863&amp;publicationSubCategoryId=92</link>
</article>
<article>
<title>Good luck Manny!</title>
<author></author>
<date>
<month>July</month>
<day>01</day>
<year>2006</year>
</date>
<body>Bukas na ang pinakaaabangang Mano-A-Mano match sa pagitan nina boxing world champion Manny Pacquiao at Mexican boxer Oscar Larios at sa mga oras na ito, walang ibang nais iparating ang mamamayang Filipino para kay Pacman kundi isang malutong at nagpupugay na salitang Good luck, Manny! Ibat iba na ang nararamdaman ng mga fans ni Pacquiao ngayon. Nariyang hahangos sila bukas ng umaga para panoorin mismo ang laban ni Pacman sa Araneta Coliseum. Ang iba naman ay nagdarasal para sa panalo ni Manny, samantalang lahat halos ngayon ng cellphone users ay adik na rin sa pagtaya sa makabagong laro sa text. Sa makabagong laro na Mano-Milyonaryo ng Entertainment Text Games (E-Games) ay dagsa ngayon ang mga kababayang pumupusta at umaasa para sa panalo ni Pacquiao. Bukod kasi sa naibibigay na moral support sa pamamagitan ng text message ay may tsansa pa silang maging milyonaryo. Maliban sa mga menor-de-edad, puwedeng i-text ng libu-libong Smart subscribers ang REGAGE at i-send sa 8008. Pagkarehistro pa lang ng bagong participants, awtomatiko sila na mayroong P20 libreng E-Games load. Kailangan lamang gawin ng mananaya ay i-text ang MANOP para sa boto kay Pacquiao, L para kay Larios at D para sa draw o tabla. Puwede itong ipadala sa 7168 (Smart). Sa pusta at suportang ito, may tsansang manalo ang mga sasali ng P1.5 million na paghahatian ng 14 mabubunot na lucky texters. Nagsimula ang laro noong hatinggabi ng June 26 at matatapos ito ng 6:00 ng hapon sa Hulyo 1, 2006. Ihahayag ang mananalo sa E-Games sa darating na July 7, 2006.</body>
<link>http://www.philstar.com/Article.aspx?articleId=344873&amp;publicationSubCategoryId=92</link>
</article>
<article>
<title>LPG nagtaas ng P22/tangke</title>
<author></author>
<date>
<month>July</month>
<day>01</day>
<year>2006</year>
</date>
<body>Panibagong dagdag pahirap na naman ang papasanin ng mga sambayanan matapos na muli na namang magtaas ng halagang P22 kada 11 kg na tangke o P2 kada kilo ang presyo ng liquefied petroleum gas (LPG). Ayon kay Arnel Ty, presidente ng Liquefied Petroleum Gas Marketeers Dealers Association (LPGMA), ang paggalaw sa presyo ng LPG ay dahil na rin sa patuloy na pagtaas ng contact price nito sa pandaigdigang pamilihan at hindi na umano kayang pasanin ng kanilang grupo kung hindi sila magtataas ng nasabing halaga. Sa kasalukuyan ay umaabot na sa $470 kada metro tonelada ang presyo nito sa world market na nag-umpisa noong Hunyo 27 ng taong ito. Dahil sa napakalaking price adjustment ay aabot na sa P457 ang presyo nito sa dating P435. Hindi pa naman nagpapahayag ang malalaking kompanya ng langis kung susunod sila sa ginawang pagtaas ng LPGMA. (Edwin Balasa)</body>
<link>http://www.philstar.com/Article.aspx?articleId=344880&amp;publicationSubCategoryId=92</link>
</article>
<article>
<title>LP makikipag-alyansa sa NP</title>
<author></author>
<date>
<month>July</month>
<day>01</day>
<year>2006</year>
</date>
<body>Tapos na ang tradisyunal na pagtutunggali ng Liberal Party at Nacionalista Party para sa kanilang party platform matapos ihayag ni outgoing Senate President Franklin Drilon ang posibleng pakikipag-alyansa nito sa Nacionalista Party sa ilalim ng pamumuno ni incoming Senate President Manuel Villar matapos itong unang ipanukala ni LP chairman Sen. Francis Pangilinan upang magsilbing &amp;quot;third force&amp;quot; sa kasalukuyang pulitika sa bansa. Sa panig naman ni Sen. Ralph Recto, miyembro ng NP, ang posibleng coalition ng NP at LP ay lalong magpapalakas sa kanilang senatorial ticket, congressional at local line-ups sa 2007 elections. Sina Villar at Recto, ng NP at Pangilinan, ng LP kasama si Sen. Joker Arroyo sa Wednesday Group ay pawang mga re-electionists sa darating na senatorial elections. Unang sinabi ni Senate Minority Leader Aquilino Pimentel, Jr., pangulo ng PDP-Laban na humiwalay na ng pormal sa Koalisyon ng Nagkakaisang Pilipino (KNP) na hindi nakakabuti ang pagkakaroon ng mga koalisyon dahil nawawala na ang talagang prinsipyo at plataporma ng bawat partido na dapat maging giya ng mga botante upang mamili ng kanilang iboboto sa halalan. (Rudy Andal)</body>
<link>http://www.philstar.com/Article.aspx?articleId=344881&amp;publicationSubCategoryId=92</link>
</article>
<article>
<title>Mt. Bulusan tahimik</title>
<author></author>
<date>
<month>July</month>
<day>01</day>
<year>2006</year>
</date>
<body>Nakabalik na sa kanilang mga tirahan ang mga residenteng pansamantalang nanirahan sa mga evacuation centers na naapektuhan ng pag-aalboroto ng Mt. Bulusan sa Sorsogon. Ito ay dahil sa pansamantalang dumanas ng maaliwalas na panahon sa lalawigan partikular sa palibot ng naturang bulkan. Maging ang Mt. Bulusan ay hindi rin kinakitaan ng matinding pag-aalboroto dahil nakapagtala lamang ng apat na volcanic quakes at dalawang maliliit na tremors sa nakalipas na 24 oras. Bumaba rin ang sulfur dioxide emission rates ng bulkan na may 100 tonelada kada araw. Nananatili namang nasa alert level 2 ang bulkan at mahigpit pa ring ipinagbabawal ang pagpasok sa 4 kilometer danger zone sa paligid ng Bulusan. (Angie dela Cruz)</body>
<link>http://www.philstar.com/Article.aspx?articleId=344887&amp;publicationSubCategoryId=92</link>
</article>
<article>
<title>Laoag nilindol</title>
<author></author>
<date>
<month>July</month>
<day>01</day>
<year>2006</year>
</date>
<body>Niyanig ng lindol ang Laoag City, Ilocos Norte kamakalawa ng gabi na may lakas na 4.0 magnitude sa Richter scale. Ayon sa Phivolcs, tectonic ang origin ng lindol at ang sentro ng pagyanig ay naramdaman sa 32 kilometro ng kanluran ng Laoag City. Naramdaman din ang lindol sa lakas na intensity 3 sa mga bayan ng Pasuquin at Paoay sa Ilocos Norte at intensity 2 sa Baguio City, Sinapit at Sto. Domingo pawang sa Ilocos Sur. Wala namang naitalang aftershocks at wala ring pinsala sa mga tao at mga ari-arian sa mga apektadong lugar. (Angie dela Cruz)</body>
<link>http://www.philstar.com/Article.aspx?articleId=344893&amp;publicationSubCategoryId=92</link>
</article>
<article>
<title>Pagpaparusa sa mandarayang dealer ng LPG, pinagtibay</title>
<author></author>
<date>
<month>July</month>
<day>01</day>
<year>2006</year>
</date>
<body>Tuluyan ng pinagtibay ng Supreme Court (SC) ang kautusan ng una ng ipinalabas na Department of Energy (DOE) na nagtatakda ng kaparusahan sa mga nandarayang dealer ng liquified petroleum gas o LPG. Sa ipinalabas na desisyon ng SC, kinatigan nito ang Circular No. 2000-06-010, na ipinalabas ni dating Energy Secretary Vincent Perez noong June 9, 2000, kung saan ang mga LPG dealer ay maaaring pagmultahin o tuluyang ipasara kung lalabag sa naturang kautusan. Kabilang na dito ang mga outlet na walang price display board, walang weighing scale, mga tangkeng walang tamang weigh markings, walang awtorisadong LPG seal, kulang sa timbang, walang serial number at tampered LPG cylinder. Una ng ibinasura ni Pasig City Regional Trial Court (RTC) Branch 161 Judge Alicia Mari&amp;ntilde;o-Co, ang nabanggit na kautusan kung saan pinaburan nito ang inihaing petisyon ang LPG Refillers Association of the Philippines. Subalit, pinapawalang-bisa ng SC ang nasabing desisyon ng mababang hukuman. Nilinaw pa rin ng SC na naaayon sa Batas Pambansa (BP) bilang 33 at Republic Act (RA) 8479 ang nasabing circular ng DOE. Ipinaliwanag naman ng SC na layon lamang ng nasabing kautusan ng DOE na maprotektahan ang publiko laban sa mga mapagsamantalang dealer ng LPG. (Grace Amargo dela Cruz)</body>
<link>http://www.philstar.com/Article.aspx?articleId=344894&amp;publicationSubCategoryId=92</link>
</article>
<article>
<title>Comelec officials pinasisibak ng Ombudsman</title>
<author></author>
<date>
<month>July</month>
<day>01</day>
<year>2006</year>
</date>
<body>Inirekomenda ng Office of the Ombudsman sa isinumite nitong report sa Supreme Court (SC) na ma-impeach at masibak sa puwesto si Comelec Commissioner Resureccion Borra habang sasampahan naman ng kasong graft ang ilang opisyal nito at ng kompanyang Mega Pacific kaugnay sa maanomalyang bentahan ng automated counting machines. Sa ipinadalang kopya ng resolution ni Ombudsman Merceditas Gutierrez sa SC, sinabi nito na may matibay na basehan upang sampahan ng kasong graft at masibak sa puwesto ang mga opisyal ng Comelec na nakatalaga sa Bids and Awards Committee na kinabibilangan nina Chairman Eduardo Mejos at mga miyembrong sina Gideon de Guzman, Jose Balbuenas, Lamberto Llamas at Bartolome Sinocruz, Jr., habang ang mga opisyal ng Mega Pacific ay sina Willy Yu, Bonnie Yu, Enrique Tansipek, Rosita Tansipek, Pedro Tan, Johnson Fong, Bernand Fong at Laureano Barrios. Ipinaliwanag ng Ombudsman na nagkaroon ng sabwatan sa pagitan ng mga nasabing opisyal ng Comelec at Mega Pacific kaya dito nai-award ang pagbili ng automated counting machines na gagamitin sana noong nakaraang May 10 presidential elections. Gayunman, ipinaliwanag ng Ombudsman na wala pa itong hawak na matibay na basehan upang isulong ang kasong plunder sa Sandiganbayan laban sa mga ito. (Grace dela Cruz)</body>
<link>http://www.philstar.com/Article.aspx?articleId=344895&amp;publicationSubCategoryId=92</link>
</article>
<article>
<title>Biyahe ni GMA sa Spain agad tinapos para manood ng laban ni Pacquiao</title>
<author></author>
<date>
<month>July</month>
<day>02</day>
<year>2006</year>
</date>
<body>Hindi na umano tinapos ni Pangulong Arroyo ang kanyang state visit sa Spain at nakatakda na itong umuwi ngayong araw upang pangunahan ang sambayanang Pilipino sa pagbibigay suporta at inspirasyon sa gaganaping laban ngayong umaga ni Pinoy boxing champ Manny &amp;quot;Pacman&amp;quot; Pacquiao kay Mexican Oscar Larios. Ngayong alas-8 ng umaga inaasahang darating ang Pangulo at may dalawang oras pa siyang sapat na panahon para makapagpahinga bago magtungo sa Araneta Coliseum para sa Mano-A-Mano. Sinabi ni Presidential Chief of Staff Mike Defensor na sakali mang hindi makakapunta ang Pangulo sa Araneta ay tiyak na sa telebisyon nito sasaksihan ang bakbakan at maaaring tawagan na lang niya si Pacquiao bago at pagkatapos ng laban para magbigay ng mensahe. Tulad ng maraming Pilipino, sabik din ang Pangulo na makita ang laban ng hinahangaang boksingero. Samantala, wala nang inaasahan pang kaguluhan ngayong araw na ito para sa sagupaan ng dalawang mahusay na boksingero. Ayon kay National Capital Region Police Office (NCRPO) Chief Director Vidal Querol, mas magiging mahigpit ang pagkapkap sa mga manonood at dodoblehin rin ang bilang ng mga security para matiyak ang kaligtasan ng lahat. Una nang sinabi ni Querol na aabot sa 300 pulis ang ipapakalat sa paligid ng Araneta Center. Bukod dito, ilang bomb sniffing dogs din ang ikakalat sa big dome bukod sa mga ambulansya sa labas upang umalalay sa mga manonood. &amp;quot;The entire country will watch the Pacquiao-Larios fight. Our troops will augment the security of the Araneta. Its all systems go,&amp;quot; ani Querol. (Lilia Tolentino/Angie Dela Cruz)</body>
<link>http://www.philstar.com/Article.aspx?articleId=345059&amp;publicationSubCategoryId=92</link>
</article>
<article>
<title>Paggamit ng talong, saging, condom sa pagtuturo itinanggi ng DepEd</title>
<author></author>
<date>
<month>July</month>
<day>02</day>
<year>2006</year>
</date>
<body>Itinanggi ng Department of Education (DepEd) ang paggamit ng talong, cucumber, saging, pipino at condom bilang bahagi ng pagtuturo sa klaseng reproductive health sa mga Grade 5 students sa lalawigan ng Pampanga. Ayo kay DepEd officer-in-charge Fe Hidalgo, hindi kailanman binanggit ang mga nasabing prutas at gulay sa anumang elementary textbooks lalo na sa Grade 5 gaya ng inilabas ng isang pahayagan noong Miyerkules. &amp;quot;We were alarmed, because for me its too brash. Kaya sabi ko, find out if we have approved textbooks in public schools that the children are currently using. From what I know from our textbooks, there is nothing there about bringing talong, bananas or condoms,&amp;quot; paliwanag ni Hidalgo. Ang naturang isyu ay umusbong matapos na malathala sa isang pahayagan kamakailan na ginagamit umano sa pagtuturo ng reproductive health sa elementarya partikular sa Grade 5 ang talong, saging, pipino at condom sa mga eskwelahan sa Pampanga. Dagdag pa ni Hidalgo, nai-check na rin nila sa school division sa Pampanga at napag-alaman na walang public school teacher doon ang nagtuturo gamit ang mga nabanggit sa reproductive class. Una nang inulan ng kritisismo ang DepEd partikular na mula sa Simbahang Katoliko na nagbabala na baka magdulot ng malawakang pagbubuntis at abortion sa mga kabataan ang pagsasama sa sex education sa curriculum. (Edwin Balasa)</body>
<link>http://www.philstar.com/Article.aspx?articleId=345062&amp;publicationSubCategoryId=92</link>
</article>
<article>
<title>15 Pinay sex slaves sa Dubai nakatakas sa casa</title>
<author></author>
<date>
<month>July</month>
<day>02</day>
<year>2006</year>
</date>
<body>May 15 Pinay na umanoy ginawang &amp;quot;sex slave&amp;quot; sa bansang Dubai ang nakatakas mula sa kinasadlakang &amp;quot;casa&amp;quot; at ngayoy nasa kandili na ng ating konsulada sa nasabing bansa. Sa ulat na ipinadala kahapon sa Department of Foreign Affairs (DFA), nakapasok sa Dubai ang mga biktima sa pamamagitan ng tourist at visit visa na isinaayos ng mga Pinoy recruiter. Sinasabing nagbayad ng malaking placement fee ang mga biktima dahil na rin sa pangakong magandang trabaho bilang mga saleslady at chambermaid ngunit pagdating sa Dubai ay ipinasok sila sa prostitusyon. Ang mga Pinoy illegal recruiter din umano ang siyang pumapapel bilang mga &amp;quot;bugaw&amp;quot; ng mga biktima sa ibat ibang parukyanong Arabo sa loob ng pinagdalhang &amp;quot;casa&amp;quot; sa mga ito. Kaugnay nito ay inalerto ng DFA ang mga opisyal ng ating embahada na direktang makipagtulungan sa Dubai police para isagawa ang manhunt operations sa mga Pinoy illegal recruiters doon. Sinabi ni DFA spokesman Atty. Gilberto Asuque na nakakalungkot isipin na kapwa Filipino pa ang nagbubugaw sa mga biktima na sa halip tulungan ang isang kababayan ay isinasadlak pa sa kumunoy ng kahirapan sa pamamagitan ng sapilitang pagbebenta ng laman.</body>
<link>http://www.philstar.com/Article.aspx?articleId=345070&amp;publicationSubCategoryId=92</link>
</article>
<article>
<title>Sekyu namalo ng bangkito, 14-taon kulong</title>
<author></author>
<date>
<month>July</month>
<day>02</day>
<year>2006</year>
</date>
<body>Hindi na naisalba sa hatol na mabilanggo ng hanggang 14 taon ang isang sekyu kahit siya pa ang nagdala sa ospital sa biktima na pinalo niya sa ulo ng isang bangkito noong 1992. Sa 10-pahinang desisyon ng Korte Suprema, kinatigan ng Korte ang desisyon ng Court of Appeals (CA) at Baguio City Regional Trial Court Branch 4 na naghatol ng pagkabilanggo mula 6-14 taon kay Cerilo Bricenio dahil sa pagpatay kay Roy Rivera, isang engineer ng Baguio City Colleges Foundation noong Marso 1992. Sa rekord, nakipag-inuman ang biktima sa mga katrabaho sa Heike Jade Restaurant sa Baguio City. Nalasing ito at pasuray-suray na inakay ng mga kasamahan pauwi ng bahay. Sa daan ay nabangga nito ang nakasalubong na akusado. Agad naman humingi ng paumanhin ang mga kasamahan ng biktima sa hindi sinasadyang pagkakabangga bunga ng kalasingan. Subalit hindi nagpatawad ang akusado at hinatak papasok ng restaurant ang biktima at pinalo ng bangkito sa ulo at mukha ng makailang-ulit. Matinding pinsala ang natamo ng biktima na siyang ikinasawi nito. Sa depensa ng akusado, sinabi niya na inosente siya at katunayan ay isinugod pa niya sa ospital ang biktima. Iginiit ng korte na ang ginawang pagtulong ng akusado nang dalhin sa ospital ang biktima ay hindi patunay na wala siyang sala, bagkus ay maaring may iba pa siyang motibo bukod sa pagliligtas sa kanyang biktima. Maliban sa kulong, inatasan pa ng Mataas na Korte si Bricenio na magbayad ng P50,000 sa naiwang pamilya ng biktima bilang danyos. (Ludy Bermudo)</body>
<link>http://www.philstar.com/Article.aspx?articleId=345078&amp;publicationSubCategoryId=92</link>
</article>
<article>
<title>Comm. Borra isinakripisyo ng Ombudsman</title>
<author></author>
<date>
<month>July</month>
<day>02</day>
<year>2006</year>
</date>
<body>Naniniwala ang oposisyon na isinakripisyo lamang ng Ombudsman si Comelec Commissioner Ressureccion Borra upang mailigtas sa kaso si Chairman Benjamin Abalos kaugnay ng P1.2 bilyong anomalya sa automated counting machines. Ayon kay Senate Minority Leader Aquilino Pimentel, Jr., initsapuwera si Abalos dahil sa malaki ang kanyang naging papel upang manalo si Pangulong Arroyo noong 2004 presidential elections. Kamakalawa ay inirekomenda ni Ombudsman Merceditas Gutierrez na ma-impeach at kasuhan ng graft si Borra at lima katao pang miyembro ng bids and awards committee dahil sa pagkakasangkot sa anomalya sa poll modernization program. Napilitan ang Ombudsman na ilabas ang kanilang rekomendasyon matapos na utusan sila ng Supreme Court na ilabas ang resulta ng isinagawang imbestigasyon sa naturang kaso. (Rudy Andal)</body>
<link>http://www.philstar.com/Article.aspx?articleId=345082&amp;publicationSubCategoryId=92</link>
</article>
<article>
<title>Jamby nakipag-sabwatan sa CPP, pinakakasuhan</title>
<author></author>
<date>
<month>July</month>
<day>03</day>
<year>2006</year>
</date>
<body>Pinaplano ng gobyerno na kasuhan si Sen. Jamby Madrigal dahil sa umanoy pakikipagkutsabahan sa Communist Party of the Philippines (CPP) matapos nitong puntahan si Jose Ma. Sison sa Utrecht, The Netherlands upang umanoy makipag-alyansa. Ayon kay National Security Adviser Norberto Gonzales, ang ginawa ni Madrigal na paglagda sa isang joint communiqu&amp;eacute; na humihikayat sa Pilipinas na ibalik ang peace talks sa communist rebels at ihinto ang military offensive laban sa New Peoples Army (NPA) ay isang pagkampi sa kaaway ng estado. Ayon kay Gonzales, masyadong pinababa ni Madrigal ang kanyang sarili nang makipagdayalogo kay Sison. Ipinakita lamang anya ng senadora na siya ay kalaban ng demokrasya. Sinabi pa ni Gonzales na alam ni Madrigal na ang National Democratic Front (NDF) at mga member organizations nito na CPP at NPA ay nasa listahan ng US state department bilang world terrorist organizations. Batid din anya ni Madrigal na matagal nang lumalaban sa pamahalaan ang NPA at hindi lamang ito pumapatay kundi sapilitang kumukolekta ng &amp;quot;buwis&amp;quot; mula sa mga kumpanya at mamamayan. Mahigpit ding tinuligsa ni Jesuit priest Fr. Romeo Intengan si Madrigal sa pagsasabing wala itong pakialam sa patuloy na paghihirap ng mga mamamayan na lubhang apektado ng rebelyon, tulad ng mga magsasaka sa kanayunan na lalo pang nalulugmok sa kahirapan, ang mga pulis at sundalong nagtataya ng buhay sa paglupig sa mga NPA rebels at ang mga pamilya ng mga ito. Nakasaad sa communiqu&amp;eacute; na ang all-out war laban sa NPA ay magpapalala lamang sa ekonomiya ng bansa. Hinihikayat din nito ang Arroyo administration na wakasan na ang pagpatay sa mga aktibista at militante. Matatandaang binigyan ng Pangulo ang militar na lipulin ang NPA sa loob ng dalawang taon kung saan nagpalabas ito ng P1 bilyong budget para dito. (Ellen Fernando)</body>
<link>http://www.philstar.com/Article.aspx?articleId=345252&amp;publicationSubCategoryId=92</link>
</article>
<article>
<title>Orasan ng Pinoy tumigil kay Pacman</title>
<author></author>
<date>
<month>July</month>
<day>03</day>
<year>2006</year>
</date>
<body>Sandaling tumigil ang orasan ng mga Pinoy para abangan ang kapana-panabik na laban ni Pinoy boxing champion Manny Pacman Pacquiao kay Mexican challenger Oscar Larios sa Araneta Coliseum kahapon. Mayaman at mahirap, bata at matanda, maging ang mga halang ang kaluluwa bastat pagdating sa karangalan ng bansa ay nagkaisa upang bigyang suporta ang Pambansang Kamao. Naging maluwag din ang daloy ng trapiko sa Metro Manila matapos pansamantalang tumigil sa pamamasada ang mga tsuper. At gaya ng inaasahan ay zero crime rate ang naitala ng Philippine National Police (PNP) sa buong bansa sa mismong araw ng laban at pagwawagi ni Pacquiao. Ayon kay National Capital Region Police Office (NCRPO) Chief Director Vidal Querol, mula alas-9 ng umaga sa pag-uumpisa ng boxing sa Big Dome hanggang alas-4 ng hapon sa pagbubunyi ng sambayang Pilipino ay walang nai-blotter na anumang krimen sa Kamaynilaan at karatig lalawigan. Aniya, kung kadalasang nairerekord sa Metro Manila ang mga petty crimes tulad ng robbery/holdup, snatching, pandurukot, bag slashing, kahapon ay walang nai-blotter ang mga distrito ng pulisya sa kainitan ng bakbakan ni Pacman kay Larios. Naging mapayapa rin at walang naganap na anumang uri ng pananabotahe sa Araneta Coliseum na binigyang seguridad ng 300 pulis ng NCRPO at daang mga guwardiya sa Big Dome. Dalawang beses pinaluhod ni Pacquiao si Larios na nagdala sa una para manalo sa 12th round bout ng WBC International Superfeatherweight match. (Joy Cantos)</body>
<link>http://www.philstar.com/Article.aspx?articleId=345263&amp;publicationSubCategoryId=92</link>
</article>
<article>
<title>Abogado nagbenta ng di niya bahay, 3-taon suspindido</title>
<author></author>
<date>
<month>July</month>
<day>03</day>
<year>2006</year>
</date>
<body>Dahil sa pagbebenta ng di sariling lupa't bahay sinuspinde ng Supreme Court (SC) ang isang abogado. Sa desisyon ng SC, sinuspinde nito si Atty. Homobono Cezar ng tatlong taon dahil sa pagbebenta ng hindi naman niya bahay sa isang Marili Ronquillo, isang overseas contract worker. Ibinenta umano ni Cezar ang isang townhouse unit nito sa Granwood Villas Subd. sa BF Homes, Quezon City sa halagang P1.5 milyon kay Ronquillo. Hindi na umano madiskubre ni Ronquillo na hindi pa pala pag-aari ni Cezar ang nasabing townhouse matapos na makapagbayad ito sa huli ng halagang P937,500. Makailang ulit umanong binigyan ng pagkakataon ni Ronquillo si Cezar na maibigay ang contract to sell o di kayay deed of absolute sale subalit lagi itong bigo kaya iminungkahi nito sa abogado na ibalik na lamang ang halagang naibigay nito. Ipinaliwanag ng SC na isang kasuklam-suklam na gawain ang ginawang panloloko ni Cezar nang magsinungaling ito na siya ang may-ari ng townhouse unit. Tumanggi rin si Cezar na ibalik ang pera kay Ronquillo kung saan ito umano ay malinaw na paglabag sa Rule 1. 01 Canon 1 ng Code of Professional Responsibility, na nagbabawal sa mga abogado na gumawa ng anumang illegal at imoral. Ipinaalala pa ng SC na ang pagiging isang abogado ay hindi karapatan kundi pribilehiyo na iginagawad lamang sa may mabuting karakter at moral. (Grace dela Cruz)</body>
<link>http://www.philstar.com/Article.aspx?articleId=345267&amp;publicationSubCategoryId=92</link>
</article>
<article>
<title>Pinay itinulak sa gusali ng kapwa Pinay, todas</title>
<author></author>
<date>
<month>July</month>
<day>03</day>
<year>2006</year>
</date>
<body>Basag ang bungo at nagkalasug-lasog ang katawan ng isang Pinay domestic helper sa Singapore matapos umano itong itulak ng kapwa Pinay sa ika -18 palapag ng gusali noong Biyernes ng umaga. Sa report na nakarating kahapon sa Department of Foreign Affairs (DFA), sinasabing nagtalo ang dalawa sa hindi pa mabatid na kadahilanan kung saan ang insidente ay naitawag pa sa Singapore Police. Agad namang nagresponde ang mga pulis subalit pagdating nila sa lugar ay naitulak at nahulog na ang biktima mula sa gusali.Inaresto ang suspek at pansamantala munang hindi inihayag ng DFA ang kanyang pangalan, gayundin ang biktima habang kinukumpleto pa ang ginagawang imbestigasyon. (Mer Layson)</body>
<link>http://www.philstar.com/Article.aspx?articleId=345276&amp;publicationSubCategoryId=92</link>
</article>
<article>
<title>26 choppers ng US, Singapore isasabak sa NPA</title>
<author></author>
<date>
<month>July</month>
<day>03</day>
<year>2006</year>
</date>
<body>Dalawamput anim (26) na helicopter galing sa bansang Estados Unidos at Singapore ang nakatakdang dumating sa bansa upang gamitin sa pagdurog sa mga rebeldeng New Peoples Army (NPA). Ayon kay Air Force spokesman Major Augusto dela Pe&amp;ntilde;a, prayoridad nilang gamitin ang malaking bahagi ng darating na mga chopper sa mga lugar na tinukoy na target ng all-out war ng AFP kabilang ang Central Luzon, Southern Tagalog at Sorsogon sa Bicol Region. Sinabi ni dela Pe&amp;ntilde;a na hahatiin nila ang deployment ng nasabing mga chopper sa mga lugar kung saan matindi ang presensiya ng armadong banta sa gobyerno upang magkaloob ng close air support sa tropa ng Army na pangunahing sumasabak sa giyera laban sa NPA. (Joy Cantos)</body>
<link>http://www.philstar.com/Article.aspx?articleId=345277&amp;publicationSubCategoryId=92</link>
</article>
<article>
<title>Pagsibak kay Borra, magbabalik raw ng tiwala sa Comelec</title>
<author></author>
<date>
<month>July</month>
<day>03</day>
<year>2006</year>
</date>
<body>Naniniwala ang Partido Demokratiko Sosyalista ng Pilipinas (PDSP) na ang ginawang rekomendasyon ng Ombudsman na sibakin at kasuhan si Comelec Commissioner Resurreccion Borra at lima pang opisyal ay magiging daan para sa isang tunay na electoral reform na magbabalik ng tiwala sa kredibilidad ng Comelec. Ayon kay Atty. Jose &amp;quot;Nonong&amp;quot; Ricafrente, PDSP spokesperson, ang desisyon ng Ombudsman ay nararapat lamang dahil ito ay simula na upang madikdik ang mga sangkot sa maanomalyang counting machines. Subalit sinabi ni Ricafrente na dapat pa ring palawakin ng graft investigators ang kanilang imbestigasyon dahil posibleng hindi lamang si Borra ang malaking isda na sangkot sa anomalya. Lumilitaw na si Borra ay responsable sa maanomalyang bidding dahil siya ang hepe ng nasabing automation project. Inutos din ang dismissal sa apat na miyembro ng Bids and Awards Committee bunga na rin ng kasong grave misconduct at conduct prejudicial to the best interest of the service, na kinabibilangan nina Eduardo Mejo, Jose Balbuena, Jr., Lamberto Llama, Bartolome Sinocruz at Gideon de Guzman. Pinagbabawalan din ang mga ito na pumasok sa anumang public service kasabay ang forfeiture ng kanilang retirement benefits. (Ellen Fernando)</body>
<link>http://www.philstar.com/Article.aspx?articleId=345282&amp;publicationSubCategoryId=92</link>
</article>
<article>
<title>GMA kinastigo ng Senado</title>
<author></author>
<date>
<month>July</month>
<day>04</day>
<year>2006</year>
</date>
<body>Kinastigo kahapon ng Senado ang Palasyo matapos kumpirmahin ni Presidential Spokesman Ignacio Bunye na sisimulan ng siyasatin ng Department of Justice (DOJ) si Sen. Jamby Madrigal dahil sa pakikipagpulong nito kay Communist Party of the Philippines (CPP) founder Jose Maria Sison sa Utretch, The Netherlands. Ayon kina Senate Minority Leader Aquilino Pimentel Jr. at Sen. Rodolfo Biazon, kung mayroong sapat na ebidensiya ang pamahalaan ay magsampa ito ng kaso laban kay Sen. Madrigal na sinasabi nilang nagtaksil sa bayan matapos makipagpulong kina Joma Sison at NDF chief negotiator Luis Jalandoni. Sinabi ni Sen. Pimentel, bagamat sinusuportahan nila ang panawagang pagbibitiw ni Mrs. Arroyo o ang pagpapatalsik dito sa pamamagitan ng impeachment process ay hindi nangangahulugan na lumalabag sila sa Konstitusyon dahil hindi nila sinusuportahan ang anumang bayolenteng hakbang. Ayon naman kay Sen. Biazon, karapatan at tungkulin ng sinumang mambabatas na makipag-negosasyon para sa usaping pangkapayapaan subalit hindi nangangahulugan na sinusuportahan nito ang hakbang ng isang grupo tulad ng CPP-NPA-NDF na nais pabagsakin ang Arroyo government sa pamamagitan ng violence. Napag-alaman naman mula sa tanggapan ni Senate Secretary Oscar Yabes na walang basbas ng liderato ng Senado ang ginawang pakikipagpulong ni Madrigal sa NDF at wala itong travel order para magtungo sa The Netherlands kundi para lamang sa Geneva, Switzerland ang inaprubahan ni outgoing Senate President Franklin Drilon. Inakusahan naman ng Palasyo si Madrigal ng betrayal of public trust nang lumagda ang mambabatas sa isang joint communique sa CPP-NDF para hilingin kay Mrs. Arroyo na ipagpatuloy ang peace talks nito sa rebeldeng komunista. Ayon naman kay Justice Secretary Raul Gonzales, ang ginawa ni Madrigal ay malinaw na pagtatraydor sa bayan kaya dapat lamang na imbestigahan ito mismo ni outgoing Senate President Drilon. &amp;quot;Sen. Madrigal had, in effect, committed acts tantamount to treason punishable under article 137 of the revised penal code by adhering to the enemies of the state or giving them aid or comfort,&amp;quot; wika pa ni Sec. Gonzales. Iginiit naman ni NDF chief negotiator Jalandoni sa Arroyo government na ipagpatuloy nito ang peace talks sa hanay ng rebeldeng komunista sa halip na isulong ang all-out-war laban sa communist movement sa Pilipinas. (Rudy Andal, Lilia Tolentino, Grace Dela Cruz at Joy Cantos)</body>
<link>http://www.philstar.com/Article.aspx?articleId=345369&amp;publicationSubCategoryId=92</link>
</article>
<article>
<title>Ekonomiya malulumpo uli sa impeachment  Revilla</title>
<author></author>
<date>
<month>July</month>
<day>04</day>
<year>2006</year>
</date>
<body>Tinukoy kahapon ni Sen. Ramon &amp;quot;Bong&amp;quot; Revilla Jr. na ang bansa ang lubhang maaapektuhan ng multiple impeachment complaint na isinampa laban kay Pangulong Arroyo ng ibat ibang grupo. Ayon kay Sen. Revilla, hindi naman ang Pangulo ang lubhang naaapektuhan ng pagsasampa ng impeachment case kundi ang ekonomiya ng bansa. Aniya, noong maghain ng unang impeachment complaint laban kay PGMA ay umabot sa P56.44 ang palitan ng piso sa dolyar gayundin ang pagbagsak ng ating stock market dahil sa naging wait and see attitude ng mga negosyante. Ipinaliwanag pa ni Revilla, matapos malampasan ng Pangulo ang unang impeachment complaint ay nagsagawa agad ng mga programang pang-ekonomiya si PGMA hanggang sa makabangon tayo at narating ang P51.43 palitan ng piso kontra dolyar noong Pebrero 10, 2006. &amp;quot;It is only frustrating that just about when the country is slowly moving forward again, some camps have seemingly made it a point to drive the country backward,&amp;quot; dagdag pa ng mambabatas. Ikinalulungkot din ni Revilla na ginagamit ng ilang pulitiko ang impechment issue upang maisulong ang kanilang pampulitikang ambisyon habang nalalapit na ang May 2007 elections. &amp;quot;The President was never given a chance to fully implement her programs for the Philippines and our people. Even before day one, some camps have already resolved to make sure she never succeeds,&amp;quot; dagdag pa ni Revilla. (Rudy Andal)</body>
<link>http://www.philstar.com/Article.aspx?articleId=345378&amp;publicationSubCategoryId=92</link>
</article>
<article>
<title>Pinay DH na nahulog sa 18th floor sa Singapore kilala na</title>
<author></author>
<date>
<month>July</month>
<day>04</day>
<year>2006</year>
</date>
<body>Kilala na ng Department of Foreign Affairs (DFA) ang Pinay domestic helper na nasawi matapos mahulog mula sa ika-18 palapag ng isang residential building sa Singapore na umanoy itinulak ng kapwa Pinay noong June 30. Sa report ni Ambassador Belen Anota mula sa embahada ng Pilipinas sa Singapore, ang nasawi ay si Sharon Villanel Pino, 28 anyos, tubong General Santos City. Nasa pangangalaga naman ng Philippine embassy ang suspect na Pinay DH na si Stella Abella Concepcion matapos itong piyansahan ng kanyang employer. Ayon sa Singapore police, dakong 10:38 ng umaga noong June 30 ng ipagbigay-alam sa kanila ang pag-aaway ng 2 Pinay DH sa 18th floor ng isang government housing complex. Inabutan na lamang ng mga pulis ang bangkay ni Pino na halos madurog ang katawan at bale ang mga buto sa base ng gusali. Nakikipag-coordinate naman ang ating embahada sa employment agency ni Pino para maiuwi na agad ang bangkay nito habang ginagawa din ng ating embassy ang puwedeng ipagkaloob na tulong kay Concepcion. Hinihintay pa rin ng ating embahada ang opisyal na report ng pulisya kung aksidente o itinulak ni Concepcion si Pino kaya ito nahulog sa nasabing gusali. (Ellen Fernando)</body>
<link>http://www.philstar.com/Article.aspx?articleId=345382&amp;publicationSubCategoryId=92</link>
</article>
<article>
<title>Graft vs Ombudsman official isinampa</title>
<author></author>
<date>
<month>July</month>
<day>04</day>
<year>2006</year>
</date>
<body>Sinampahan kahapon ng kasong katiwalian sa Office of the Ombudsman ang isang mataas na opisyal nito. Ang kinasuhan ng graft ay si Deputy Ombudsman for the military and other law enforcement offices Orlando C. Casimiro. Ang nagharap ng reklamo ay si Gilbert Bueno na isang graft and investigation officer ng Ombudsman. Kinasuhan din ni Bueno sina Human relations office chief Presentacion Postrado, Eulogio Cecilio ng Investigation and Prosecution Office at iba pang miyembro ng &amp;quot;gang ni Casimiro. Ayon kay Bueno, nagdudulot si Casimiro ng demoralisasyon sa hanay ng mga empleyado ng OMB-MELEO dahil sa kanilang mala-sindikatong estilo ng pamumuno kung saan ang mga mabubuti ay napaparusahan at ang masama ay nagagamtimpalaan. Aniya, noong Setyembre ng nakaraang taon ay inutusan siya ni Casimiro na madaliin ang pagresolba sa kaso ng Fructoso Villarin, et al vs SPO4 Francisco Torres, et al. dahil umatras na daw dito ang mga complainants. Natuklasan ni Bueno na peke ang mga pirma sa affidavit of dessistance ng mga complainants pero ng sabihin niya ito kay Casimiro ay binalewala ito at inutusan siyang tapusin na ang kaso. Wika pa nito, nalaman niyang nais palang i-encash ni Casimiro ang tseke ng mga respondents. Bukod dito, sabi pa ni Bueno, ibinebenta din ni Casimiro sa highest bidder ang kanilang mga kasong hinahawakan sa Ombudsman. Kakasuhan din ni Bueno ng unexplained wealth si Casimiro dahil sa biglang paglobo ng mga ari-arian nito nang maging Deputy Ombudsman at nepotismo.</body>
<link>http://www.philstar.com/Article.aspx?articleId=345385&amp;publicationSubCategoryId=92</link>
</article>
<article>
<title>Comelec aapela sa Ombudsman</title>
<author></author>
<date>
<month>July</month>
<day>04</day>
<year>2006</year>
</date>
<body>Magsasampa ng motion for reconsideration ang Commission on Elections (Comelec) sa Ombudsman kaugnay sa naging desisyon nito ukol sa bidding sa Mega Pacific consortium. Ayon kay Comelec chairman Benjamin Abalos, wala silang nakikitang pagkakamali sa naging transaksyon ng Comelec at Mega Pacific dahil dumaan ito sa bidding at ang nanalo ang may kakayahang mag-suplay ng Automated Counting Machines. Pinanindigan din ni Abalos na walang katiwalian sa nangyaring bidding na pinamunuan ni Commissioner Resureccion Borra gayundin sa nasabing transaksyon. Hindi din nangangamba si Abalos sa gagawing imbestigasyon ng Ombudsman mula sa mga reklamo ng natalong kumpanya sa nasabing bidding. Magugunita na ipinasisibak ng Ombudsman si Com. Borra at iba pang opisyal ng Comelec dahil sa umanoy anomalya sa nasabing transaksyon sa Mega Pacific. (Gemma Amargo-Garcia)</body>
<link>http://www.philstar.com/Article.aspx?articleId=345390&amp;publicationSubCategoryId=92</link>
</article>
<article>
<title>Video Ni Col. Lim Gagamiting Ebidensiya: Sabwatan vs Gloria!</title>
<author></author>
<date>
<month>July</month>
<day>05</day>
<year>2006</year>
</date>
<body>Gagawing ebidensiya ang videotape ni Army Col. Danny Lim para madiin ito sa kasong pakikipagsabwatan para pabagsakin ang gobyerno ni Pangulong Arroyo sa pamamagitan ng isang kudeta. Sa pahayag nina Reps. Douglas Cagas at Vincent Garcia, pinalakas ng inilabas na videotape ang kaso ng pamahalaan laban sa mga nagbalak ng pag-aaklas noong Pebrero 24 na naging batayan ni Pangulong Arroyo upang ipalabas ang Presidential Proclamation 1017 at isailalim sa state of emergency ang buong bansa. Sa naturang videotape na ipinalabas ng ABS-CBN ay idineklara ni Lim ang kanyang pagtiwalag sa pamahalaan at kahilingang bumaba sa puwesto ang Pangulo para bigyang daan ang isang transition government. Si Lim, kasama sina Marines Major Gen. Renato Miranda at Col. Ariel Querubin ay kabilang sa 38 military officers ng militar at 27 enlisted Army personnel na pawang nasa 1st Scout Ranger Regiment na pinahaharap sa court martial dahil sa naturang bigong kudeta. &amp;quot;The tape is a solid proof that Gen. Lim and his group had no longer recognized the authority of the President and sought her unlawful replacement,&amp;quot; ani Cagas. Sinabi naman ni AFP spokesman Major Gen. Jose Angel Honrado, bagaman naipalabas ang nasabing video ay hindi ito makapanghihikayat ng mga sundalo para magsipag-aklas laban sa gobyerno dahil propesyonal ang mga ito at natuto na sa aral ng kasaysayan ng mga bigong coup plot. Sa report ng ABS-CBN na ipinalabas kamakalawa ng gabi base umano sa napasakamay nilang dokumento ay tinukoy ang mga pangalan nina Miranda, Lim at Querubin na nanguna sa listahan ng mga opisyal at enlisted personnel ng AFP na inirekomenda nang isalang sa General Court Martial. Maliban sa court martial, inirekomenda rin ang paghahain ng sedition charges laban kay Querubin sa isang civilian court. Hangad naman ng Malaca&amp;ntilde;ang na agad tapusin ng AFP ang isyung ito. Bahala na anya ang militar a humimay ng mga ebidensiyang magdidiin sa mga opisyal at mga tiwaling sundalo na nakisali sa kudeta kaya ang makabubuti aniya sa lahat ay hintayin na lamang ang magiging desisyon ng military court. (Lilia Tolentino, Angie Dela Cruz, Joy Cantos At Grace Dela Cruz)</body>
<link>http://www.philstar.com/Article.aspx?articleId=345556&amp;publicationSubCategoryId=92</link>
</article>
<article>
<title>Calderon, bagong PNP chief</title>
<author></author>
<date>
<month>July</month>
<day>05</day>
<year>2006</year>
</date>
<body>Pormal nang hinirang ni Pangulong Arroyo si PNP Deputy Director General for Administration Oscar Calderon bilang bagong hepe ng Philippine National Police kapalit ng magreretirong si Director Gen. Arturo Lomibao. Ayon kay Press Secretary Ignacio Bunye, si Calderon ang napili mula sa hanay ng mga isinumiteng talaan ng mga contenders na kuwalipikado sa puwesto at may suporta ng kanyang mga kasamahan sa PNP. &amp;quot;I thanked President and Commander-in-Chief Gloria Macapagal Arroyo for her trust and confidence in me as the next chief of the 120,000-strong PNP. I will not fail her. Rest assured that within my 15-month stint as head of the PNP. I will work on enhancing the dignity, honor and pride of every policeman in the country,&amp;quot; ani Calderon sa press briefing sa Camp Crame. Ngayong araw pormal na isasalin ni Lomibao ang posisyon kay Calderon sa gaganaping turn-over ceremony sa Crame na dadaluhan mismo ng Pangulo. Si Lomibao ay magreretiro ngayon matapos sumapit sa mandatory age retirement na 56-anyos. Si Calderon, miyembro ng PMA Class 1973 ang No.2 man ng PNP. Pinamunuan nito ang Police Anti-Crime and Emergency Response (PACER) na umiskor laban sa kidnap-for-ransom gang. Sinabi naman ni Bunye na wala siyang personal na impormasyon kung si Calderon ay kamag-anak ni First Gentleman Mike Arroyo kaya ito nahirang sa puwesto. Top contender din sa posisyon sina Deputy Director General Avelino Razon at National Capital Region Police Office (NCRPO) Chief Director Vidal Querol. Bibigyang solusyon ni Calderon ang street crimes, political killings, kidnappings, anti-terrorism, pabahay at wawalisin ang mga scalawags na nagsisilbing batik sa imahe ng pambansang pulisya. (Lilia Tolentino/Joy Cantos)</body>
<link>http://www.philstar.com/Article.aspx?articleId=345561&amp;publicationSubCategoryId=92</link>
</article>
<article>
<title>Proyekto na ipapangalan sa pulitiko gagawing krimen</title>
<author></author>
<date>
<month>July</month>
<day>05</day>
<year>2006</year>
</date>
<body>Gagawing isang krimen ang pagpapangalan ng sinumang mambabatas sa alinmang proyekto na pinangangasiwaan nito. Itoy kapag naisabatas ang House Bill 5497 na isinampa ng mga progresibong kongresista sa pangunguna nina Party-list Reps. Teddy Casino, Joel Virador, Satur Ocampo, Crispin Beltan, Rafael Mariano at Liza Maza. Ayon sa mga nabanggit, hindi maaaring ipagmalaki ng isang pulitiko na siya ang nagpagawa ng proyekto tulad ng tulay, school buildings, kalsada at iba pang proyekto dahil pera ng taumbayan ang ginastos dito. Nanindigan ang mga kongresista na hindi dapat ginagamit na pampapogi ang mga proyekto sa pansariling interes para manatili sa kapangyarihan at magpatuloy ang political dynasty. (Angie dela Cruz)</body>
<link>http://www.philstar.com/Article.aspx?articleId=345568&amp;publicationSubCategoryId=92</link>
</article>
<article>
<title>Jamby kinalampag ng womens group</title>
<author></author>
<date>
<month>July</month>
<day>05</day>
<year>2006</year>
</date>
<body>Pinaalalahanan ng grupong kababaihan si Sen. Jamby Madrigal na unahin nito ang kanyang trabaho sa Senado bago makipag-sabwatan sa Communist Party of the Philippines (CPP). Sa pahayag ni Aksyon Sambayanan sec-gen at women leader Beth Angsioco, dapat iprayoridad ni Sen. Madrigal ang paggawa ng mga batas partikular sa kapakanan ng mga kababaihan katulad ng ipinangako nito sa kanyang kampanya. Ani Angsioco, naturingan pang pinuno ng Senate Committee on Women si Madrigal ngunit wala pa umano silang naririnig na anumang batas para sa kababaihan ang naipasa na ng senadora. &amp;quot;Being a member of the opposition and a critic of government is one thing, but conspiring with the very people who have been leading an armed struggle to destroy democracy is another thing,&amp;quot; dagdag pa ni Angsioco.</body>
<link>http://www.philstar.com/Article.aspx?articleId=345572&amp;publicationSubCategoryId=92</link>
</article>
<article>
<title>Libel vs ex-beauty queen ipinoporma ni Erap</title>
<author></author>
<date>
<month>July</month>
<day>05</day>
<year>2006</year>
</date>
<body>Nakatakdang maghain ng kasong libelo si dating Pangulong Estrada laban sa isang dating beauty queen dahil sa alegasyon ng huli na panggagamit umano sa pangalan nito upang makapangulimbat ng bilyong halaga ng &amp;quot;nakaw na yaman&amp;quot;. Ayon kay Estrada, matinding akusasyon ang ibinabato sa kanya ni Joelle Marie Palaez kaya kasong libelo ang itatapat niya rito. Sinabi ni Erap na 5-taon na siyang nakapiit at tapos na rin siyang makapagbigay ng testimonya sa Sandiganbayan hinggil sa kinakaharap na kasong plunder kaya bakit ngayon lamang lumulutang si Pelaez. Itinanggi ni Erap na niligawan niya si Pelaez at sinasabing si Ilocos Govt Chavit Singson ang talagang may kursunada dito. Taliwas naman ito sa pahayag ng beauty queen. Naniniwala si Erap na si Gov. Singson ang posibleng nasa likod ng paglantad ni Pelaez upang siya ay idiin. Ani Pelaez, natuklasan lamang niya na ginagamit ang kanyang pangalan ng mabigo siyang makakuha ng loan sa bangko at nang simulang i-foreclose ng United Coconut Planters Bank (UPCB) ang kanyang mga assets. Dahil dito, nagsampa ng P500 milyong lawsuit si Pelaez laban kina San Miguel Corp. President Ramon Ang; dating UPCB bank president Lorenzo Tan, UCPB chief executive Jeronimo Kilayko at vice presidents Alfredo Bautista at Rafael Bueno Jr.; at umanoy cronies ni Estrada na sina Jaime Dichavez, Jimmy Borromeo at Robert Sobprepe&amp;ntilde;a. (Ellen Fernando)</body>
<link>http://www.philstar.com/Article.aspx?articleId=345576&amp;publicationSubCategoryId=92</link>
</article>
<article>
<title>P1.25 hirit sa pasahe isinampa ng ACTO</title>
<author></author>
<date>
<month>July</month>
<day>05</day>
<year>2006</year>
</date>
<body>Nagsampa na kahapon ng P1.25 fare increase petition sa Land Transportation Franchising Regulatory Board (LTFRB) ang Alliance of Concerned Transport Organization (ACTO) para sa mga pampasaherong dyip nationwide. Idinahilan sa petisyon ng ACTO sa pangunguna ni Efren de Luna ang patuloy na pagtaas ng halaga ng gasolina, spare parts, mga bayarin sa LTO at LTFRB gayundin ang tumaas na maintenance fee. Kapag naaprubahan, mula sa kasalukuyang P7.50, ang minimum fare ay magiging P8.75 at ang suceeding kilometer ay magiging P1.75. Itinakda naman ng LTFRB na dinggin ang petisyong ito sa Agosto 24. (Angie dela Cruz)</body>
<link>http://www.philstar.com/Article.aspx?articleId=345580&amp;publicationSubCategoryId=92</link>
</article>
<article>
<title>Kontra Komunista: AFP-PNP magsasanib lakas</title>
<author></author>
<date>
<month>July</month>
<day>06</day>
<year>2006</year>
</date>
<body>Inutos na ni Pangulong Arroyo ang pagsasanib ng puwersa ng Armed Forces of the Philippines (AFP) at Philippine National Police (PNP) para tapusin ang 37-taong communist insurgency sa bansa, kasabay ng pagbasura sa panawagan ng mga rebelde na ibalik ang usapang pangkapayapaan. Sa kanyang pahayag sa change of command ceremony kahapon sa liderato ng PNP, sinabi ng Pangulo na isang Executive Order ang nakatakda niyang lagdaan na magpapatibay sa isang police-military partnership sa giyera laban sa &amp;quot;kaliwa.&amp;quot; Kamakailan ay naglunsad ang Pangulo ng isang &amp;quot;all-out war&amp;quot; kontra CPP-NPA kasabay ng pagpapalabas ng P1 bilyon para makabili ng attack helicopters at iba pang kagamitang pandigma. Sa halagang ito, ang P3 milyon ay gagamitin ng PNP sa pagbili ng mga karagdagang armas at patrol cars. Kamakailan lamang ay inamin ng PNP na 19% ng mga pulis sa buong bansa ay walang armas. Ayon sa Pangulo, inaasahan niyang gagamitin ng bagong hirang na si PNP Chief Gen. Oscar Calderon ang kanyang kasanayan sa pamamahala para maki-tandem sa AFP sa pagdurog sa NPA. Sa panig naman ni AFP Chief Gen. Generoso Senga, makikipagtulungan ang militar sa PNP upang mawakasan ang &amp;quot;revolutionary taxation&amp;quot; na nagpapahirap sa mga negosyante at pangkaraniwang mamamayan. Nilinaw ni Executive Sec. Eduardo Ermita na ang all-out war laban sa komunista ay hindi lang gagamitan ng armas kundi isang komprehensibong programa na lulutas sa problema ng kahirapan na siyang pinag-uugatan ng insureksiyon. (Lilia Tolentino At Joy Cantos)</body>
<link>http://www.philstar.com/Article.aspx?articleId=345743&amp;publicationSubCategoryId=92</link>
</article>
<article>
<title>Gen. Lomibao puwede nang mag-asawa</title>
<author></author>
<date>
<month>July</month>
<day>06</day>
<year>2006</year>
</date>
<body>Ngayong nagretiro na bilang PNP chief si Gen. Arturo Lomibao, ay pinayuhan ito ni Pangulong Arroyo na mag-asawa na. &amp;quot;Para sayo Art Lomibao, who has made so many personal sacrifice to do an excellent job, my congratulations and God speed and maybe now you can get married,&amp;quot; pahayag ng Pangulo matapos nitong isalin ang puwesto kay bagong PNP Chief Deputy Director General Oscar Calderon sa turn-over ceremony sa Camp Crame kahapon. Nabatid na si Lomibao ay matagal ng biyudo matapos magkaroon ng karamdaman ang unang asawa nito. Dalawa ang kanilang naging anak, sina Lonanda at Chase Arthur. Sa kasalukuyan ayon sa mga staff ni Lomibao ay nagpaplano na itong magpakasal sa kaniyang girlfriend na si Triccie Cantero, dating media specialist ni dating PNP Chief ret. Director Gen.Hermogenes Ebdane. &amp;quot;Yun naman talaga ang plano, masyado lang talagang naging busy si Sir eh, mahirap ang trabaho ng PNP Chief, pero ngayong retired na siya hopefully ay puwede na siyang magpakasal uli,&amp;quot; ayon sa isang staff nito na tumangging magpabanggit ng pangalan. Sa panayam, sinabi naman ni Lomibao na pakiramdam niya ay naging malaya na siya sa responsibilidad sa pamumuno sa PNP sa kaniyang pagreretiro kung saan ay plano nitong magbakasyon muna ng mga isang linggo sa Boracay. &amp;quot;I feel free because of course, I can wake up (at) the time I want to, I can now manage my time, there will be no schedule to follow,&amp;quot; ani Lomibao. Nang hingan naman ng komento sa pahayag ni Pangulong Arroyo na puwede na siyang mag-asawa, sinabi ni Lomibao na mangyayari ito ng mas maaga kaysa inaasahan dahil haharapin na niya ang kanyang buhay pag-ibig. &amp;quot;I dont know when it is going to be held but it will come hopefully, maybe sooner than expected, how soon, I do not know,&amp;quot; sabi pa ni Lomibao na nagsilbi sa PNP ng 16 buwan. (Joy Cantos)</body>
<link>http://www.philstar.com/Article.aspx?articleId=345749&amp;publicationSubCategoryId=92</link>
</article>
<article>
<title>Pag sumabog ang Bulusan, 'wag niyo kaming sisihin!  Phivolcs</title>
<author></author>
<date>
<month>July</month>
<day>06</day>
<year>2006</year>
</date>
<body>Ipinaalala ng Phivolcs sa mga residenteng nagsibalikan na sa kanilang tahanan sa loob ng 4-km danger zone na huwag silang sisihin sakaling magkaroon ng pagsabog ang Mt. Bulusan sa Sorsogon. Ayon kay Elmer Gabinete, volcanologist ng Phivolcs, bagamat nananahimik sa ngayon ang bulkan, hindi ito garantiya na walang dalang panganib dahil karaniwan, kapag ang isang bulkan ay nananahimik, ito ay may nakaambang pagsabog. Nagpahayag ng reaksiyon ang Phivolcs nang mapaulat na pinauwi na ng lokal na pamahalaan ang mga residente sa kanilang mga tahanan sa kabila ng pagiging aktibo ng Bulusan sa kasalukuyan. Sinabi ni Gabinete na tanging ang mga residenteng nakatira sa labas ng 4-km danger zone ang maaaring makabalik sa kanilang mga bahay. Sa kasalukuyan ay nanatiling nasa alert level 2 ang bulkan. (Angie dela Cruz)</body>
<link>http://www.philstar.com/Article.aspx?articleId=345753&amp;publicationSubCategoryId=92</link>
</article>
<article>
<title>Missile testing ng Nokor banta sa world peace!</title>
<author></author>
<date>
<month>July</month>
<day>06</day>
<year>2006</year>
</date>
<body>Ikinabahala ng Malaca&amp;ntilde;ang ang panibagong banta sa pandaigdigang kapayapaan sanhi ng missile testing na isinagawa ng North Korea sa karagatan ng Japan. Bingyang-diin ni Executive Secretary Eduardo Ermita na hindi lamang ang katahimikan sa rehiyon ng Asya ang posibleng bulabugin ng naturang aksiyon ng komunistang bansa kundi maging ang buong mundo ay delikado rin sa matapang na pagpapakita ng puwersang militar ng Nokor. &amp;quot;This is a threat to World peace!,&amp;quot; ani Ermita. Bilang hakbang ng Pilipinas, tiniyak ng kalihim ang pagkilos ng DFA na makiisa sa mga bansa na idudulog sa United Nations Security Council (UNSC) ang nakababahalang hakbang ng gobyerno ng North Korea. Sa naturang missile testing ng Nokor, pawang sumambulat ang walang abisong pagpapakawala ng kanilang long-range missile sa katubigan na nasasakupan ng karatig-bansang Hapon. Kahapon ay anim na missile ang pinakawalan ng North Korea at lahat ay sumabog sa karagatan ng Japan. (Lilia Tolentino)</body>
<link>http://www.philstar.com/Article.aspx?articleId=345760&amp;publicationSubCategoryId=92</link>
</article>
<article>
<title>Lim, atbp. ililipat sa maximum detention cell</title>
<author></author>
<date>
<month>July</month>
<day>06</day>
<year>2006</year>
</date>
<body>Maaari nang ikulong sa multi-milyong maximum detention cell sa Tanay, Rizal ang mga coup plotters na nagtangkang magpabagsak sa gobyerno noong Pebrero 24. Ayon kay Army Chief Lt. Gen. Hermogenes Esperon Jr., matibay ang ebidensiya laban kina 1st Scout Ranger Regiment Commander Brig. Gen. Danilo Lim kaya maaari na siyang magdesisyon para ilipat ang mga ito ng kulungan kahit wala pang resulta ng opisyal na report ng fact-finding board ng AFP. Sinabi ni Esperon na mahihirapang makatakas ang grupo ni Lim sa naturang kulungan dahil napapalibutan ito ng barb wire, doble ang walling, 24-oras ang security, bakal ang rehas at apat ang watch tower. Maliban kay Lim, sinasabing 37 pang opisyal at 27 enlisted personnel na dawit sa bigong kudeta ang inirekomendang humarap sa court martial. Naniniwala naman si Sen. Rodolfo Biazon na sinadyang ilutang ang video ni Lim at resulta ng report ng AFP para makita ang reaksiyon ng rank-and-file ng militar partikular ang Marines kung saan marami sa mga ito ang nasa imbestigasyon. Hindi rin malinaw kung ano ang isasampang kaso sa mga ito, kung subersiyon, rebelyon, o tangkang rebelyon, pagkalas ng suporta at mutiny. (Joy Cantos/Rudy Andal)</body>
<link>http://www.philstar.com/Article.aspx?articleId=345765&amp;publicationSubCategoryId=92</link>
</article>
<article>
<title>Pulitikong sumusuporta sa mga rebelde binalaan</title>
<author></author>
<date>
<month>July</month>
<day>06</day>
<year>2006</year>
</date>
<body>Binalaan kahapon ng isang social democrat group ang mga pulitikong patuloy na sumusuporta at nakikipagsabwatan sa mga rebeldeng komunista na kanilang reresbakan sa susunod na eleksiyon. Ayon kay Beth Angsioco, AkSa secretary general ng Aksyon Sambayanan, hindi dapat na nagbibigay ng anumang tulong ang sinumang pulitiko sa mga rebelde dahil ang mga ito ay kalaban ng demokrasya at hadlang sa pag-usad ng ekonomiya. Sinabi pa ng grupo na kanilang ibubulgar ang mga pulitikong tumutulong sa mga rebelde upang malaman ng mga botante kung sino ang kanilang iboboto sa 2007 elections. Anila, hindi rin umano makakaligtas ang mga pulitikong ito kahit pa nagbayad sila upang makapangampanya sa lugar na kontrolado ng mga rebelde. Kaugnay nito, nanawagan din ang grupo sa mga botante na maging maingat sa mga kandidatong nakikipagmabutihan sa mga rebelde, maging ito man ay upang makakuha ng suporta o humiling ng kaayusan mula sa mga NPAs. Ang nasabing babala ay kaugnay pa rin sa ginawang pakikipag-usap ni Sen. Jamby Madrigal sa mga lider ng Communist Party of the Philippines sa Utrecht, The Netherlands. (Angie dela Cruz)</body>
<link>http://www.philstar.com/Article.aspx?articleId=345766&amp;publicationSubCategoryId=92</link>
</article>
<article>
<title>Sedition vs financiers</title>
<author>Nina Grace Dela Cruz At Lilia Tolentino</author>
<date>
<month>July</month>
<day>07</day>
<year>2006</year>
</date>
<body>Kakasuhan ng Malaca&amp;ntilde;ang ng kasong inciting to sedition si dating Ambassador Roy Se&amp;ntilde;eres dahil sa pag-amin nito na inudyukan niya si Army 1st Scout Ranger Regiment Brig. Gen. Danilo Lim na kumalas ng suporta kay Pangulong Arroyo. Ayon kay Justice Secretary Raul Gonzalez, bukod sa sedition, kasama rin umano sa sabwatan si Se&amp;ntilde;eres para maglunsad ng kudeta laban sa gobyerno noong Pebrero 24. Gayunman, iimbestigahan pa ang mga pangalang idinawit ni Se&amp;ntilde;eres sa kudeta kabilang sina dating Executive Secretary Oscar Orbos, ex-Defense Sec. Renato de Villa, ABC-5 president Antonio &amp;quot;Tonyboy&amp;quot; Cojuangco, construction mogul F.F. Cruz Jr. at I&amp;ntilde;igo Zobel. Nakiusap naman si Gonzalez kay Lim na makipagtulungan sa pamahalaan at pangalanan na kung sinu-sino ang mga sundalong nasa likod niya, sinu-sino ang mga sumusuporta sa kanya, mga kasabwat at mga financiers. Gayunman, sinabi ni Gonzalez na kahit makipagtulungan si Lim ay imposibleng maging testigo ito ng pamahalaan dahil hindi ito maituturing na least guilty o yung may pinakamaliit na partisipasyon sa kaso. Tiniyak naman ng DOJ na madadawit ang ABC-5 sa kaso ni Lim. Ani Gonzalez, positibo ang natanggap niyang info na ang naturang TV network ang siyang kumuha ng video na plano sana umanong ipalabas kung nagtagumpay ang mga ito sa pagkontrol sa kabuuan ng AFP.</body>
<link>http://www.philstar.com/Article.aspx?articleId=346098&amp;publicationSubCategoryId=92</link>
</article>
<article>
<title>Junkfoods, softdrinks sa schools hiling ibawal</title>
<author></author>
<date>
<month>July</month>
<day>07</day>
<year>2006</year>
</date>
<body>Hiniling kahapon ni Sen. Pia Cayetano na ipagbawal ang pagtitinda ng mga junk foods at softdrinks sa mga school canteen at sa halip isulong ang pagkain ng mga gulay at prutas sa gitna na rin ng ulat na papabagsak na ang kalusugan ng mga Pinoy bunga ng kawalan ng sustansya ng kanilang kinakain. Iginiit ni Sen. Cayetano na dapat ipatupad ng Department of Education (DepEd) ang mga kautusan nina dating DepEd Secretaries Ricardo Gloria at Florencio Abad. Sa DECS memo No. 373 Series of 1996, ipinagbawal ni Gloria ang pagbenta ng mga carbonated, artificially colored, sugar-based drinks at air-filled foods gaya ng curls at chips sa mga school canteen at iminungkahi nito na itinda ang mga sariwang prutas at gulay sa porma ng shake at juice. Sa DepEd order No 14 series of 2005 naman ni Abad, dapat bawasan ang pagbenta ng mga softdrinks at tutukan din ang mga ambulant vendors sa kanilang lugar. Ayon kay Cayetano, chairman ng committee on health and demography, kulang sa pagkain ng mga masusustansyang gulay ang mga Pinoy kaya bumabagsak ang kanilang katawan at nauuwi sa malnutrisyon. Sa ulat ng Food and Nutrition Research Institute (FNRI), papaunti na ang mga Pinoy na kumakain ng gulay nitong nakaraang tatlong dekada at nakakabahala ang ganitong sitwasyon dahil nangangahulugan ito ng mahinang kalusugan. Sa naturang survey ng FNRI, 40 kilo ng gulay lang ang nakakain ng isang Pinoy, malayo sa dapat na 111 kilo na kailangan ng ating katawan kada taon. (Rudy Andal)</body>
<link>http://www.philstar.com/Article.aspx?articleId=346105&amp;publicationSubCategoryId=92</link>
</article>
<article>
<title>Diplomatic mission sa missile test ng Nokor</title>
<author></author>
<date>
<month>July</month>
<day>07</day>
<year>2006</year>
</date>
<body>Giniit ni Cebu Rep. Antonio Cuenco, chairman ng House committee on foreign affairs sa Malaca&amp;ntilde;ang ang isang diplomatic mission sa North Korea na pangungunahan ni Speaker Jose de Venecia kaugnay sa nangyaring nuclear missile test na nagbagsakan sa karagatan ng Japan at ikinagalit ng buong mundo. Sinabi ni Cuenco na dapat kumbinsihin ng pamahalaan ang US para sa isang diplomatikong solusyon sa isyu na pangungunahan ni de Venecia na kilalang mahusay sa negosasyon. Sinabi naman ni Pangulong Arroyo na mahalagang suportahan ng gobyerno ang nagkakaisang mga bansa sa pagkondena sa missile testing ng Nokor dahil malaki ang peligrong idudulot nito hindi lamang sa mga higanteng bansa kundi maging sa Pilipinas. Umapela ang Pangulo sa North Korea na iwasan na ang paglikha ng mga sandatang mapamuksa at sa halip pagtuunan kung paano makakatulong sa pag-angat sa kabuhayan ng mga tao sa buong mundo. Samantala, iginiit ng Nokor na itutuloy nila ang test firing at nagbanta sa mga kokontra sa kanila. (Angie dela Cruz/Joy Cantos/Lilia Tolentino)</body>
<link>http://www.philstar.com/Article.aspx?articleId=346112&amp;publicationSubCategoryId=92</link>
</article>
<article>
<title>Nicole sumalang na sa witness stand</title>
<author></author>
<date>
<month>July</month>
<day>07</day>
<year>2006</year>
</date>
<body>Isinalang na kahapon sa witness stand ang 22-anyos na si &amp;quot;Nicole&amp;quot; sa pagpapatuloy ng pagdinig sa Subic rape case sa Makati City Regional Trial Court (RTC). Unang tinanong si Nicole tungkol sa kanyang pagkatao, kung sino ang kanyang biological father at kung paano niya nakilala ang umanoy gumahasa sa kanya na si Lance Corporal Daniel Smith. Sa testimonya ng biktima, lasing na lasing siya dahil sa anim na ibat ibang uri ng alak na kanyang nainom. Inamin din niya na ilang beses niyang nakasayaw si Smith na nakilala niya sa pamamagitan ng isa ring sundalong Kano, na nobyo ng kanyang stepsister na si Anna Liza Franco, na nangyari nga sa loob ng Neptune Club. Hindi na umano niya namalayan ang sumunod na pangyayari sa kanya at binalikan na lamang siya ng malay na nasa loob na ng van at nakapatong sa kanya ang isang lalaki na kinilala niyang si Smith. Dito na tuluyang nag-breakdown si Nicole dahilan para itigil pansamantala ang pagdinig at ituloy ngayon. (Lordeth Bonilla)</body>
<link>http://www.philstar.com/Article.aspx?articleId=346116&amp;publicationSubCategoryId=92</link>
</article>
<article>
<title>Generals palalayasin sa JUSMAG housing</title>
<author></author>
<date>
<month>July</month>
<day>07</day>
<year>2006</year>
</date>
<body>Palalayasin na ng liderato ng Phil. Army ang mga dating heneral ng Armed Forces of the Philippines (AFP) at Philippine National Police (PNP) mula sa pinag-aagawang Joint United States Military Assistance Group (JUSMAG) housing sa Fort Bonifacio. Kinumpirma ni Army Chief Lt. Gen. Hermogenes Esperon na pinadalhan na nila ng eviction notice ang mga dating opisyal para lisanin ang kanilang mga quarters sa JUSMAG. Nabatid na kabilang sa mga nakatira sa JUSMAG housing sina dating AFP Chief of Staff ret. Gen. Roy Cimatu, Benjamin Defensor at Diomedio Villanueva. Si Cimatu ay kasalukuyang special envoy sa Middle East, si Defensor ay Ambassador-at-Large on Counter-Terrorism at si Villanueva ay director ng Public Estates Authority (PEA). Ang ownership sa JUSMAG ay kasalukuyan pang dinidinig sa Korte Suprema. Iginigiit ng grupo ng mga asawa ng mga opisyal ng AFP na nabili nila ang lupain sa halagang P11.9M noong 1991, pero ayon sa gobyerno ay pineke umano ang deed of sale ng titulo ng lupa.(Joy Cantos)</body>
<link>http://www.philstar.com/Article.aspx?articleId=346124&amp;publicationSubCategoryId=92</link>
</article>
<article>
<title>Revamp sa PNP umarangkada</title>
<author></author>
<date>
<month>July</month>
<day>07</day>
<year>2006</year>
</date>
<body>Tatlong heneral ang umangat ng posisyon sa unang bugso ng malawakang pagbalasa na ipinatupad ng bagong hirang na si PNP Chief Gen. Oscar Calderon.Itinalaga ni Calderon si Deputy Director General Avelino Razon Jr., bilang acting Deputy Chief of Administration at mananatili rin ito bilang hepe ng Task Force USIG. Si deputy Director Gen. Isidro Lape&amp;ntilde;a ay inilagay naman sa ikatlong pinakamatas na puwesto sa PNP bilang acting Deputy Chief for Operations habang si Director Antonio Billones ay OIC ng Directorial Staff at Director for Operations. Ang naturang mga sensitibong posisyon ang makakaagapay ni Calderon sa pagsulong nito ng reporma sa PNP. (Joy Cantos)</body>
<link>http://www.philstar.com/Article.aspx?articleId=346126&amp;publicationSubCategoryId=92</link>
</article>
<article>
<title>14 lucky texters, napili sa Mano Milyonaryo</title>
<author></author>
<date>
<month>July</month>
<day>07</day>
<year>2006</year>
</date>
<body>Nakapili na ang Text Entertainment Games (E-Games) ng 14 lucky texters na posibleng manalo sa Mano-Milyonaryo promo na inilunsad kamakailan na tayaan sa text para hulaan kung sino kina boxing champ Manny Pacquiao at Mexican boxer Oscar Larios ang mananalo noong Hulyo 2 sa nakaraang laban sa Araneta Coliseum. Premyong P1 milyon ang naghihintay sa grand winner na pipiliin mula sa 14 lucky texters. Isa naman sa mga ito ang mananalo ng P200,000; dalawang tig-P100,000 at 10 winners ng tig-P10,000. Ngayong araw ang grand raffle draw sa Casino Filipino office sa Para&amp;ntilde;aque. Tumataginting na P1.5 million ang inilaang papremyo ng E-Games at ng iba pang sponsors nito. Bukod sa 14 lucky texters, dalawa pa ang nanalo ng P10,000 mula sa larong Text to Million noong Hunyo 30. Para malaman kung paano manalo sa Text to Millions, tumawag sa E-Games hotline 6870808. Ang 14 winners ay sina Napoleon Cruz Villacorta, Milleth Puntilar Manalili, Rowena S. Nano, Gloria P. Estrella, Emily Bugante, Rose Joy Sebastian, Armand Ducanes, Angel ve Masbad, Lierra Fe P. Bustos, Elena A. Formales, Madelene N. Cheng, Robert Roldan at Joselyn Ortega. Ang ika-14 ay hindi sumasagot sa cellular phone nang tawagan ng E-Games organizers.</body>
<link>http://www.philstar.com/Article.aspx?articleId=346127&amp;publicationSubCategoryId=92</link>
</article>
<article>
<title>Presscon ni Jamby, nilusob ng ralista</title>
<author></author>
<date>
<month>July</month>
<day>07</day>
<year>2006</year>
</date>
<body>Dinagsa kahapon ng may 100 raliyista ang Century Imperial Palace Suites sa Quezon City kung saan nagsagawa ng press conference si opposition Sen. Jamby Madrigal upang tuligsain ang ginawa nitong pakikipagkita at pakikipag-usap sa mga lider ng komunista sa Utrecht, The Netherlands. Bitbit ng mga miyembro ng Aksyon Sambayanan at Partido Demokratiko Sosyalista ng Pilipinas (PDSP) ang mga placards upang kastiguhin ang senadora sa umanoy pagtataksil nito sa bayan at pakikipagsabwatan sa mga kaaway ng estado. Ayon kay Aksyon Sambayanan leader Louie Lavarias, na namuno sa nasabing demonstrasyon, ang mga pulitikong katulad ni Madrigal na nakikipagsabwatan sa mga rebeldeng komunista ay oportunista at lalong hindi karapat-dapat sa anumang posisyon sa gobyerno. (Angie dela Cruz)</body>
<link>http://www.philstar.com/Article.aspx?articleId=346128&amp;publicationSubCategoryId=92</link>
</article>
<article>
<title>6 Magdalo timbog!</title>
<author></author>
<date>
<month>July</month>
<day>08</day>
<year>2006</year>
</date>
<body>Bumagsak sa mga kamay ng pinagsanib na puwersa ng militar at pulisya ang anim na puganteng Magdalo kasama ang kanilang abogado sa isang operasyon sa Quezon City kahapon ng umaga. Armado ng warrant of arrest ay sinalakay ng Police Anti-Crime and Emergency response (PACER), Army Intelligence Secuirty Group (AISG), PNP-CIDG at QCPD ang hideout ng grupo sa #34 Adler St., Filinvest II, QC dakong 5:30 ng umaga. Napag-alaman sa ilang residente na ang mala-mansiyong bahay na inuupahan ng mga Magdalo ay dating tinitirhan ni Fr. Andrias Sodarsono, parish priest ng Christ the King Filinvest II. Sa pagkaaresto ng anim ay napigil ang umanoy planong pambobomba sa State of the Nation Address (SONA) ni Pangulong Arroyo. Sa ginanap na press conference sa Phil. Army Headquarters, iniharap nina AFP Chief of Staff Gen. Generoso Senga at PNP Chief Director Gen. Oscar Calderon ang mga nasakoteng sina Capt. Nathaniel Rabonza, 1Lt. Patricio Bumidang Jr., Lt. Sonny Sarmiento, 1st Lt. Angelbert Gay, Lt. Sgt. Kiram Sadava at 1st Lt. Aldrin Baldonado. Naaresto rin ang mga sibilyang sina Betina Balderama, Michael Yangso, Michael Berris, Matthew Ericso Berris at abogado ng Magdalo na si Atty. Jose Christopher Belmonte, Sa naturang raid ay nasugatan sa paa si Sadava matapos tangkain ng Magdalo na tumakas. Nakuha mula sa mga suspek ang tatlong M16 rifle, isang Carbine, 8 hand grenade, TNT demolition block, 300 pounds explosives, 3 blasting caps, sari-saring bala at 10 rolyo ng blueprint o mapa ng gusali ng Batasan Complex kaya nabuo ang teorya na plano ng mga itong isabotahe ang SONA ng Pangulo sa darating na Hulyo 24. Magugunita na sina Sarmiento, Rabonza, Bumidang at ang unang nahuling si Capt. Lawrence San Juan ay tumakas sa custody ng Army noong Enero 17. Habang sina Gay, Sadava at Baldonado ay nagsipag-AWOL at kabilang rin sa mutineers. Si Belmonte ay nasakote na noon kaasama ni San Juan pero nakalaya matapos magpiyansa. Karagdagang kasong illegal possession of firearms and explosives ang isasampa sa Magdalo mutineers habang ang mga sibilyan ay kakasuhan ng obstruction of justice at conspiracy to commit rebellion. Iimbestigahan din ang posibleng ugnayan ng Magdalo at TABAK (Taong Bayan at Kawal) na umako sa serye ng pambobomba sa Metro Manila. Inatasan na ni Calderon ang PNP Bomb Data Center na alamin kung ang nasamsam na mga eksplosibo sa Magdalo ay kapareho ng ginamit sa serye ng pagpapasabog. (Joy Cantos at Angie Dela Cruz)</body>
<link>http://www.philstar.com/Article.aspx?articleId=346252&amp;publicationSubCategoryId=92</link>
</article>
<article>
<title>Adik pwede nang magka-drivers license</title>
<author></author>
<date>
<month>July</month>
<day>08</day>
<year>2006</year>
</date>
<body>Maaari na ngayong makakuha ng drivers license ang mga adik. Ito ay bunsod na rin ng kawalan ng sapat na kampanya ng Department of Health (DOH) upang matamang tingnan ang operasyon ng drug testing para sa mga driver na kukuha ng lisensiya. Mula noong 2003, nailipat na ng Land Transportation Office (LTO) sa kontrol ng DOH ang pangangasiwa sa drug testing ng mga driver at dahil sa kawalan ng maayos na kampanya ng pamahalaan sa implementasyon ng naturang programa, maraming bilang na ng mga adik ang nakakuha ng lisensiya ngayon dahil kapag may pera ang isang aplikante, nababayaran na lamang umano ang drug testing result nito. Ayon naman sa ilang hepe ng Licensing centers, pinapayagan nilang makakuha ng drivers license ang mga aplikante sa LTO dahil kumpleto naman ang requirements ng mga ito kasama na ang drug test result. &amp;quot;Wala po kasing malinaw na batas diyan, masyadong gray areas at sa totoo lang, ministerial lang kaming mga licensing offices basta kumpleto, dapat tanggapin namin,&amp;quot; pahayag ng isang licensing officer sa isang panayam. Dati rati, ang drug test ay pinangangasiwaan ng LTO, masusing natitingnan at nakokontrol ng ahensiya ang issuance ng drivers license dahil sa drug test result ay makikita ang mukha ng license holder, naka-record ito sa LTO computer nationwide at naka-block agad sa computer ang pangalan ng mga adik na driver kapag nag-positive sa drug test. Sinasabing nailipat sa kontrol ng DOH mula LTO ang implementasyon ng drug test dahil sa umanoy pakikipagkutsabahan ng tiwaling public official sa maiimpluwensiyang tao at drug syndicate. Napag-alaman din na ilang drug users ay gumagamit ng ihi ng ibang tao na drug-free, partikular sa mga probinsiya para makakuha ng negatibong resulta sa drug test. Bunsod nito, nangangamba ang maraming bilang ng riding public na maraming bilang na ng mga driver sa ngayon ay mga adik dahil sa kakulangan ng pagprayoridad dito ng pamahalaan na itoy maresolbahan. (Angie dela Cruz)</body>
<link>http://www.philstar.com/Article.aspx?articleId=346265&amp;publicationSubCategoryId=92</link>
</article>
<article>
<title>Pagbuwag sa Marines tsismis lang  solon</title>
<author></author>
<date>
<month>July</month>
<day>08</day>
<year>2006</year>
</date>
<body>&amp;quot;Tsismis lang.&amp;quot; Ganito inilarawan ni House Deputy Majority Leader Antonio Cerilles ang napaulat na plano umano ng pamahalaan na buwagin na ang Philippine Marines dahil umano sa sakit ng ulo ito matapos na masangkot sa bigong kudeta ang ilang opisyal at kasapi nito. Sa pahayag ni Cerilles, nais lamang ng lumabas na balita na wasakin ang moral ng mga kagawad ng Armed Forces of the Philippines upang maging madali para sa mga ambisyosong pulitiko na pasukin at maimpluwensiyahan ang nasabing unit sa loob ng sandatahang lakas. Ayon pa kay Cerilles, malayo sa katotohanan ang balita dahil hindi magagawa ng pamahalaan na buwagin ang pinaka-disiplinado at propesyunal na organisasyon sa loob ng AFP. (Angie dela Cruz)</body>
<link>http://www.philstar.com/Article.aspx?articleId=346268&amp;publicationSubCategoryId=92</link>
</article>
<article>
<title>Withdrawal of support di krimen  Biazon</title>
<author></author>
<date>
<month>July</month>
<day>08</day>
<year>2006</year>
</date>
<body>Iginiit kahapon ni Sen. Rodolfo Biazon na hindi krimen sa ilalim ng Revised Penal Code (RPC) ang ginawang withdrawal of support ni Army 1st Scout Ranger Regiment Brig. Gen. Danilo Lim sa administrasyon ni Pangulong Arroyo. Ayon kay Sen. Biazon, chairman ng Senate committee on national defense and security, kung krimen ang withdrawal of support sa kanilang commander-in-chief sa Armed Forces of the Philippines (AFP) ay dapat kinasuhan din sina dating Pangulong Fidel Ramos at DENR Secretary Angelo Reyes. Sinabi ni Biazon, nag-withdraw ng support kay yumaong Pangulong Marcos noong 1986 si Ramos na noon ay vice-chief of staff at concurrent chief ng PC-INP, habang nag-withdraw din ng kanyang support si dating AFP chief of staff Reyes kay Pangulong Estrada noong 2001. Walang pinagkaiba ang ginawang withdrawal of support ni Gen. Lim sa mga ginawa noon nina Ramos at Reyes bukod sa kapwa napatalsik nila ang nakaupong lider sa Malaca&amp;ntilde;ang matapos ang matagumpay na EDSA 1 at 2. Ipinaliwanag naman ni Sen. Juan Ponce Enrile na bagamat walang malinaw na batas na nagsasabing krimen ang withdrawal of support ng isang sundalo, partikular ng isang opisyal sa AFP o PNP ay malinaw namang mayroong act of disobedience ito sa kanyang commander-in-chief lalo na nang paratangan nitong bogus na presidente si Arroyo. (Rudy Andal)</body>
<link>http://www.philstar.com/Article.aspx?articleId=346276&amp;publicationSubCategoryId=92</link>
</article>
<article>
<title>P30-M libel resbak ni Erap kay Joelle</title>
<author></author>
<date>
<month>July</month>
<day>08</day>
<year>2006</year>
</date>
<body>Nakatakdang sampahan ng P30 million libel suit ni dating Pangulong Estrada ang dating beauty queen na si Joelle Pelaez, ang ina nitong si Blanquita at ang publisher, editor at reporter na naglabas ng balita hinggil sa umanoy P2.7 bilyong money laundering activity ng dating lider. Sinabi ni Estrada na gusto niyang personal na isampa ang reklamo sa Manila Prosecutors Office kaya inatasan na nito ang kanyang mga abogado na maghain ng mosyon sa Sandiganbayan upang payagan siyang makalabas sa kanyang kulungan sa Tanay, Rizal. Maliban sa libel, kakasuhan din ang batang Pelaez ng malicious prosecution dahil sa walang basehang mga akusasyon. Malaki naman ang paniniwala ni Estrada na ginagamit lamang ng ilang pulitiko si Joelle para sirain ang kanyang kredibilidad. (Angie dela Cruz/Edwin Balasa)</body>
<link>http://www.philstar.com/Article.aspx?articleId=346280&amp;publicationSubCategoryId=92</link>
</article>
<article>
<title>San Juan bumaligtad na raw</title>
<author></author>
<date>
<month>July</month>
<day>08</day>
<year>2006</year>
</date>
<body>Bumaligtad na umano si 1st Lt. Lawrence San Juan at ibinulgar ang sinasabing mastermind at financier na mga maiimpluwensiyang personalidad kabilang ang ilang pulitiko na nasa likod umano ng bigong kudeta noong Pebrero 24. Ayon kay Army chief Lt. Gen. Hermogenes Esperon Jr. nasa panig na ng gobyerno si San Juan at tinalikdan na ang grupo ng Magdalo. Ani Esperon, umamin si San Juan na napagtanto niyang ginagamit lamang siya ng mga pulitikong kalaban ni Pangulong Arroyo sa pulitika. Duda naman si Atty. Roel Pulido sa biglang pagbabago ng desisyon ng kanyang kliyente dahil sa ngayon ay salita pa lang ni Esperon ang nangingibabaw. Subalit hindi na anya niya ipinagtataka sakali mang totoo ito dahil na rin sa hirap na dinanas nito sa kulungan. (Joy Cantos)</body>
<link>http://www.philstar.com/Article.aspx?articleId=346285&amp;publicationSubCategoryId=92</link>
</article>
<article>
<title>79 lagda kuha na ng oposisyon</title>
<author></author>
<date>
<month>July</month>
<day>08</day>
<year>2006</year>
</date>
<body>Nakakuha na ng 79 lagda ang United Opposition para sa short cut na proseso ng pagsusulong ng impeachment complaint laban kay Pangulong Arroyo. Umaasa si House Deputy Minority Leader at Taguig-Pateros Rep. Alan Peter Cayetano na pagbibigyan ni Pangulong Arroyo na masagot ang isyu ng umanoy pandaraya, pagnanakaw, pagsisinungaling at iba pang akusasyong ibinabato sa kanyang administrasyon. Umapela rin si Cayetano sa pamahalaan na tigilan na ang ginagawang LBM o &amp;quot;Lider na Binibili ng Malaca&amp;ntilde;ang&amp;quot; na tinukoy ang mga binabayaran umanong mga kaalyado ng administrasyon para patayin ang impeachment complaint. (Angie dela Cruz)</body>
<link>http://www.philstar.com/Article.aspx?articleId=346287&amp;publicationSubCategoryId=92</link>
</article>
<article>
<title>Hulihin si Kuya</title>
<author></author>
<date>
<month>July</month>
<day>09</day>
<year>2006</year>
</date>
<body>Puspusan na ang ginagawang follow-up raid ng magkasanib na puwersa ng Armed Forces of the Philippines (AFP) at Philippine National Police (PNP) para mahuli ang &amp;quot;big brother&amp;quot; ng mga Magdalo na si dating Sen. Gregorio &amp;quot;Gringo&amp;quot; Honasan. Bagaman kalmado na ang Malaca&amp;ntilde;ang na mababa na ang antas ng bantang destabilisasyon sa gobyerno at magiging payapa ang gaganaping State of the Nation Address (SONA) ni Pangulong Arroyo, sinabi nina Reps. Exequiel Javier at Eduardo Veloso na posible pa ring maganap ang pag-atake sa gusali ng Mababang Kapulungan ng Kongreso hanggat nakakalaya ang &amp;quot;Kuya&amp;quot; ng Magdalo. Sinabi ni Javier na mayayaman ang mga sumusuporta sa Magdalo 6 dahil nakuha ng mga ito na umupa ng isang bahay sa halagang P35,000. Dahil dito kaya hinikayat ng kongresista ang AFP at PNP na hubaran ng maskara ang mga nagkakalinga sa mga rebeldeng sundalo at kasuhan ang mga ito sa korte, gaano man ka-impluwensiya at kayaman. Samantala, patung-patong na kaso ang isasampa sa naarestong Magdalo 6 noong Biyernes. Maliban sa illegal possession of firearms and explosives ay pinag-aaralan na ng PNP ang posibleng pagsasampa din ng rebelyon o conspiracy to rebellion. Inaalam na rin ang pinagmulan ng blue print ng Kongreso na gagamitin sa tangkang pananabotahe sa SONA sa Hulyo 24. Gagamitin nilang matibay na ebidensiya ang mga matataas na kalibre ng armas, bala, pampasabog, building photograph ng Batasan Complex at iba pang kagamitan na narekober sa sinalakay na bahay sa Quezon City. Kasalukuyan silang nakadetine sa Fort Bonifacio, Makati at sumailalim na sa inquest proceedings. (Angie Dela Cruz At Lilia Tolentino)</body>
<link>http://www.philstar.com/Article.aspx?articleId=346443&amp;publicationSubCategoryId=92</link>
</article>
<article>
<title>Pinoy di maawat sa pagkakalat</title>
<author></author>
<date>
<month>July</month>
<day>09</day>
<year>2006</year>
</date>
<body>Inilunsad kamakailan ng Ecowaste Coalition ang Kampanya Kontra Kalat o KKK bilang tugon sa malaganap na pagkakalat na nakakasira sa kapaligiran at sa imahe ng ating bansa. Sa pag-aaral na isinagawa ng Ecowaste Coalition, ang pagkakalat ay pangit na ugali na ginagawa ng maraming tao, babae man o lalaki, mayaman o mahirap, edukado o hindi. Bagaman mahigpit na ipinagbabawal ng Ecological Solid Waste Management Act at mga lokal na ordinansa ay laganap pa rin ang walang pakundangang pagtatapon ng mga kababayang ayaw paawat sa maling nakagawian. Karaniwang itinatapon sa mga bangketa, kalye, daanang tubig, pasyalan at iba pang lugar ang mga upos ng sigarilyo, balat ng kendi at tsitsirya, bubble gum, balat ng mani at saging, plastik na pinaglagyan ng pagkain, tubig at palamig, tansan, mga mumunting papel at iba pa. Ang mga kalat ay di lamang pangit sa paningin kundi nagiging sanhi pa ng kontaminasyon ng lupa, hangin at tubig. Halimbawa, ang mga kalat na itinapon o inagos sa mga lagusang tubig ay nagiging sanhi ng pagbaha at paglaganap ng mga mikrobyong nagdudulot ng ibat ibang sakit. Maliban pa sa katamaran at katigasan ng ulo, ang kawalan ng pagpapahalaga sa kalinisan at kalusugan ng kapaligiran ay isang pangunahing dahilan kung bakit tila naging kultura na ng maraming Pinoy ang pagkakalat. Ang kakulangan sa tuluy-tuloy na pampublikong impormasyon sa epekto ng pagkakalat at ang mahinang pagpapatupad ng mga batas at alituntunin laban sa pagkakalat ay balakid din sa pagpapatigil sa masamang ugali na ito. (Rowena Del Prado)</body>
<link>http://www.philstar.com/Article.aspx?articleId=346449&amp;publicationSubCategoryId=92</link>
</article>
<article>
<title>Anti-terror law ipasa na!</title>
<author></author>
<date>
<month>July</month>
<day>09</day>
<year>2006</year>
</date>
<body>Hiniling kahapon ng isang grupo sa Kongreso na agaran nang ipasa ang anti-terrorism law upang mas lalong mapabilis ang planong pagbuwag sa mga rebelde sa bansa. Ayon sa Partido Demokratiko Sosyalista ng Pilipinas, ang nasabing batas ang magiging sandata ng mga militar at kapulisan upang mabilis na masawata ang mga rebelde at iba pang terror organizations sa bansa. Paliwanag ni Atty. Jose &amp;quot;Nonong&amp;quot; Ricafrente, spokesperson ng PDSP, magkakaroon ang mga awtoridad ng kapangyarihan na mamonitor ng mga awtoridad ang pagdating ng mga pondo mula sa mga international donors para sa mga grupo ng mga rebelde sa bansa sa pamamagitan ng electronic monitoring o wire-tapping sa mga hinihinalang terror groups. Ngunit ipinaliwanag ni Ricafrente na kailangang siguruhin ng mga mambabatas na hindi ito makakapang-abuso ng karapatang pantao lalo na ng mga sibilyan. (Angie dela Cruz)</body>
<link>http://www.philstar.com/Article.aspx?articleId=346456&amp;publicationSubCategoryId=92</link>
</article>
<article>
<title>Posisyon ng CBCP sa impeachment vs Gloria malalaman bukas</title>
<author></author>
<date>
<month>July</month>
<day>09</day>
<year>2006</year>
</date>
<body>Inaasahang ilalabas bukas ng Catholic Bishops Conference of the Philippines (CBCP) ang kanilang posisyon sa kinakaharap na impeachment case laban kay Pangulong Arroyo. Kahapon ay nagsagawa ng eksklusibong pagpupulong ang mga miyembro ng CBCP sa Ponfaeus Catholic Center sa Ermita, Maynila kung saan inaasahang iisa-isahing talakayin ng mga obispo ang ibat ibang usapin kabilang ang impeachment complaint sa Pangulo. Nabatid na sa nasabing plenary assembly, mag-uulat ang ibat ibang commission ng CBCP at maaari lamang umanong mabuksan ang usapin tungkol sa impeachment kapag may nagbukas ng topic subalit kung wala naman ay maaaring hindi na rin ito matalakay. Kasabay nito ay umapela ang mga kongresistang kaalyado ng Pangulo sa Simbahang Katoliko na tigilan na ang pamamaypay sa init sa pulitika at asikasuhin na lamang ang mga panlipunang pangangailangan ng mga nananampalataya rito. Ayon kay Rep. Eduardo Zialcita, dapat igalang ng ilang aktibistang kasapi sa CBCP ang ginawang pag-unawa ng buong organisasyon na dapat idaan sa mapayapa at rasyunal na pamamaraan ang alitan sa pagitan ng administrayon at oposisyon. Umapela rin si Zialcita sa mga kaparian na manatiling patas at walang kinikilingan sa usapin ng pulitika sa bansa at gawin na lamang ang pangunahing tungkulin nito sa taumbayan. Aniya, hayaan na lamang sa Kongreso ang pagpapasya kaugnay sa mga inihaing impeachment complaint laban kay Mrs. Arroyo. (Gemma Garcia)</body>
<link>http://www.philstar.com/Article.aspx?articleId=346460&amp;publicationSubCategoryId=92</link>
</article>
<article>
<title>Sekretarya naging milyonaryo dahil kay Pacquiao</title>
<author></author>
<date>
<month>July</month>
<day>09</day>
<year>2006</year>
</date>
<body>Marami ang nangarap yumaman. Pero higit pa sa pagyaman ang dumapong suwerte sa sekretaryang si Rose Joy Sebastian, 32, ng Tarlac City, dahil siya ang pinalad na magwagi ng P1 million sa kinagigiliwang laro ngayon sa text na Mano Milyonaryo Text Entertainment Games (E-Games). Nagsimula lamang ito nang mabasa niya sa isang tabloid ang pa-contest sa pamamagitan ng text. Tumaya siya ng suporta sa nakalipas na laban ni boxing champ Manny Pacquiao kay&amp;nbsp;Mexican boxer Oscar Larios at siya ang masuwerteng nanalo ng milyon. &amp;quot;Matutustusan ko na ang pag-aaral ng mga kapatid ko. Hindi po ako makapaniwala na mananalo ako ng P1 milyon dahil wala po akong ginastos sa text kasi nga po may free load naman. Ang sa akin, subok lang at gusto ko ring sumuporta kay Pacquiao,&amp;quot; ani Rose. Tinutukoy niya rito ang P20 free load na ibinibigay sa mga unang nagpaparehistro sa E-Games. Ang raffle draw ay ginanap noong Biyernes ng gabi sa Casino Filipino sa Para&amp;ntilde;aque City. Tulad ni Rose Joy, halos manginig naman ang katawan sa sobrang nerbiyos ng isa pang lucky texter na si Robert Roldan, 56, ng QC na nanalo ng 2nd prize na P200,000 mula sa Grand Text Milyonaryo ng E-Games. Samantala, tig-P100,000 sina Rowena Nano at Arman Bucanes habang sina Jocelyn Ortega, Milleth P. Manalili, Angel V. Masbad, Napoleon Cruz Villacorte, Lierra Fe B. Bustos, Emily Bugante, Madelene N, Cheng, Elena A. Formales, Gloria P. Estrella at Daisy Lu L. Conquilla ay tig-P10,000.</body>
<link>http://www.philstar.com/Article.aspx?articleId=346467&amp;publicationSubCategoryId=92</link>
</article>
<article>
<title>Opisyales na nagluto sa Masinloc mananagot :P150 milyong suhol</title>
<author></author>
<date>
<month>July</month>
<day>10</day>
<year>2006</year>
</date>
<body>Sinong mga opisyal ng pamahalaan ang nagparte-parte sa P150 milyong &amp;quot;suhol&amp;quot; para maaprubahan ang kontrata sa maanomalyang bentahan ng Masinloc power plant? Ito ngayon ang inaalam ng dalawang kapulungan ng Kongreso, kung kaninong bulsa napunta ang $3 milyon (P150-milyon) suhol para &amp;quot;lutuin&amp;quot; at mapasakamay ng isang Malaysian firm ang kontrata sa bentahan ng Masinloc Coal-fired Power Plant sa Zambales. Ayon kay Senate Minority leader Aquilino Pimentel, ang paggagawad ng 30-araw na palugit sa YNN ng PSALM (Power Sector Assets and Liabilities Management) para mabayaran ang kabuuang $227.54 milyong downpayment para sa naturang planta ay ilegal. &amp;quot;Ang sino mang lumuluto rito sa ngalan ni Mrs. Arroyo ay dapat managot sa Korte at humarap sa mga graft charges,&amp;quot; ani Pimentel. Kakatwa diumano na matapos i-forfeit ng PSALM sa pangunguna ni Finance Sec. Margarito Teves ang $14 milyon performance bond ng YNN dahil sa mga violations, bigla na lamang kumambyo at binigyan pa ng palugit ang kompanya sa halip na magsagawa ang rebidding. Itoy kasunod ng umanoy pagpapadala ng sulat sa Malaca&amp;ntilde;ang ng Prime Minister ng Malaysia na humihiling ng bayaang makapasok ang Malaysian firm sa bentahan ng Masinloc. Sa pagsisiyasat ng Joint Congressional Power Commission, lumitaw na ang nabanggit na halaga ay ipinasok ng Ranhill Berhad sa YNN Consortium pero ang halaga ay nawawala ngayon matapos ang pabago-bagong desisyon ng Department of Finance at PSALM. Hinihinala na ang halaga ay siyang ginamit na &amp;quot;padulas&amp;quot; para matuloy ang maanomalyang kontrata. Tinutukoy ngayon ang mga opisyal ng pamahalaan na pursigidong matuloy ang kontrata na posibleng nakinabang sa multi-milyon pisong &amp;quot;lagay&amp;quot;. Nauna rito, nagpahayag ang Ranhill na handa itong magbayad ng $425 milyon sa pagbili ng YNN at ang $3 milyon ay &amp;quot;pauna&amp;quot; lamang sa YNN. Ang $5 milyon ay babayaran naman kung matutuloy ng YNN ang pirmahan ng Transition Supply Contract sa Meralco. Ang YNN Pacific Consortium ay itinayo sa halagang P625 libo lamang pero kahit maliit ang puhunan, nakopo nito ang bentahan ng Masinloc. Ang anomalyang itoy kinuwestyon ng joint committee. Hindi na diumano matunton kung nasaan ang paunang bayad na $3 milyon na ipinasok ng Ranhill sa YNN. Sinisiyasat kung itoy lumabas na sa kompanya para ipansuhol. (Angie Dela Cruz)</body>
<link>http://www.philstar.com/Article.aspx?articleId=346631&amp;publicationSubCategoryId=92</link>
</article>
<article>
<title>Rape victim ipinahiya ng hukom, pinagmulta</title>
<author></author>
<date>
<month>July</month>
<day>10</day>
<year>2006</year>
</date>
<body>Isang hukom ang pinagmulta ng Supreme Court (SC) matapos itong pumayag na isapubliko ang pagsasagawa ng cross examination sa isang menor-de-edad na rape victim sa isinagawang preliminary investigation sa kaso. Sa SC en banc decision, pinagbabayad ng P21,000 si Judge Rogaciano Rivera ng Municipal Trial Court ng Sta. Catalina, Negros Oriental matapos mapatunayang nagkasala ng Gross Ignorance of the Law. Nabatid sa rekord na nagsampa ng demanda ang menor-de-edad laban sa isang Roderick Sales, sa kasong panggagahasa noong taong 2001. Kinuwestiyon ng kampo ng biktima ang maling ginawa ng hukom nang pabayaan nitong manood ang publiko sa cross examination, isang maselang kaso na dapat ay hindi nakalantad ang biktima habang nagsasalaysay ng malaswang ginawa sa kanya ng akusado na nagdulot ng kahihiyan sa biktima. Bukod pa rito, sinabi pa sa reklamo na masyadong makupad ang hukom sa pagpapadala ng resolusyon sa provincial prosecutor ng Negros Oriental dahil umabot sa mahigit isang taon ang nakalipas bago ang inisyung resolusyon. Ayon sa SC, malinaw na ang simpleng isinasaad sa batas na nagtatakda ng 10 araw lamang para mag-isyu ng resolusyon ang hukom ay hindi nito sinunod. Iginiit ng mga mahistrado na isang kamangmangan sa batas ang ginawa ni Judge Rivera. Binalaan din nito na mas mabigat na parusa ang igagawad kung mauulit pa ang katulad na reklamo laban sa kanya. (Grace dela Cruz)</body>
<link>http://www.philstar.com/Article.aspx?articleId=346633&amp;publicationSubCategoryId=92</link>
</article>
<article>
<title>Senga nag-ikot sa mga kampo</title>
<author></author>
<date>
<month>July</month>
<day>10</day>
<year>2006</year>
</date>
<body>Sinimulan na ni outgoing AFP Chief of Staff Gen. Generoso Senga ang kanyang paglilibot sa mga kampo ng militar sa buong bansa para magpaalam sa tropa ng mga sundalo dahil sa kanyang nalalapit na pagreretiro sa serbisyo sa Hulyo 21. Kahapon ay binisita ni Senga ang 11th Marine Battalion Landing Team (MBLT) 11 sa Bongao, Tawi-Tawi , 104th Brigade ng Phil. Army sa Busbus, Jolo, Sulu at Armys 103rd Brigade sa Tabiawan, Isabela, Basilan. Pinayuhan din ni Senga ang mga contenders na naglalaban sa babakantehin niyang posisyon na matatag na harapin ang lahat ng hamon sa pagiging pinuno ng 120,000-strong force ng tropa ng militar. Kabilang sa mga pinagpipilian sina Army Chief Lt. Gen. Hermogenes Esperon Jr., Air Force (PAF) Chief Lt. Gen. Jose Reyes, Navy Chief Vice Admiral Mateo Mayuga, Vice Chief of Staff Lt. Gen. Antonio Romero at Deputy Chief of Staff Christie Datu. Ayon kay Senga, dapat panatilihin ng susunod na AFP Chief of Staff na buo at nagkakaisa ang hukbong sandatahan na sandigan ng isang matatag na bansa. Iginiit pa nito na hindi lamang bilis ng aksyon kundi isang matalinong desisyon ang kinakailangan kapag nahaharap sa mga pagsubok ang AFP at gayundin ay ipagpatuloy ang repormang kanyang pinasimulan. (Joy Cantos)</body>
<link>http://www.philstar.com/Article.aspx?articleId=346640&amp;publicationSubCategoryId=92</link>
</article>
<article>
<title>Peace talks papatulan kung bubuwagin ang NPA  Gonzales</title>
<author></author>
<date>
<month>July</month>
<day>10</day>
<year>2006</year>
</date>
<body>Patuloy pa ring bukas ang gobyerno sa alok na peace talks ng Communist Party of the Philippines-National Democratic Front (CPP-NDF) kung maipapakita lang ng mga ito ang sinseridad sa nasabing negosasyon. Ayon kay National Security Adviser Norberto Gonzales, kapayapaan lang naman umano ang nais ng pamahalaan ngunit halata namang ayaw makipag-ayos ng mga rebelde at gusto lamang nilang maagaw ang kapangyarihan. Aniya, hindi lamang sa pagpayag na magkaroon ng &amp;quot;ceasefire&amp;quot; ang CPP-NDF ngunit dapat na rin umanong buwagin ang New Peoples Army (NPA) at lumaban ng patas sa gobyerno. Ibinase ito ni Gonzales sa naging talumpati ni CPP Chair Jose Ma. Sison noong 1994 sa Oslo na ang armadong pakikibaka ng kanyang grupo ang kanya lamang kinikilalang mainam na pakikipaglaban kung saan pangalawa lamang ang peace talks. Nabatid na humingi ng tulong ang CPP-NDF sa Norway upang muling buksan ang peace talks ngunit sinabi ni Tore Hattrem, director general ng Peace and Reconciliation Bureau of the Norwegian Foreign Ministry na malabong may marating, sakali mang magkaroon ng peacetalks sa pagitan ng mga CPP-NDF at pamahalaan. Nagduda si Gonzales sa biglaang alok na &amp;quot;peace negotiation&amp;quot; ng mga rebelde makaraang magdeklara ang Pangulo na tuluyan ng pulbusin ang mga rebelde sa bansa. (Ellen Fernando)</body>
<link>http://www.philstar.com/Article.aspx?articleId=346646&amp;publicationSubCategoryId=92</link>
</article>
<article>
<title>CBCP ayaw sa impeachment</title>
<author></author>
<date>
<month>July</month>
<day>11</day>
<year>2006</year>
</date>
<body>Hindi sinuportahan ng Catholic Bishops Conference of the Philippines (CBCP) ang isinusulong na impeachment complaint laban kay Pangulong Arroyo sa kabila ng paglagda ng marami pang religious leaders sa ikalawang impeachment. Ito ang naging posisyon ng Simbahang Katoliko matapos ang dalawang araw na plenary assembly na isinagawa ng CBCP kung saan ay tinalakay ng mga ito ang kanilang magiging posisyon sa &amp;quot;burning issues&amp;quot; kabilang ang tungkol sa impeachment, cha-cha at family planning. Sa 8-pahinang pastoral letter na binasa ni CBCP president Angel Lagdameo, patungkol sa mga pangunahing isyu sa bansa, nirerespeto nila ang pagsasampa ng impeachment complaint laban kay PGMA subalit hindi ibig sabihin nito ay sinusuportahan ito ng kanilang grupo. Iginiit nito na makakamit lamang ang suporta ng Simbahan kung may malinaw at walang ibang pakay o pansariling interes ang nagsasampa nito. Inilarawan din ni Lagdameo na &amp;quot;unproductive political exercise&amp;quot; ang impeachment complaint at ang dapat na misyon ng mga nagsasampa dito ay para sa sambayanan at hindi pansariling interes. Nanindigan naman ang CBCP na hindi dapat makansela ang 2007 elections dahil dapat magamit ng mamamayan ang kanilang karapatang bumoto at hindi din dapat madaliin ang pag-amyenda sa Konstitusyon kung saan ay pinaboran nila ang Constitutional Convention kaysa sa Constituent Assembly. Kinondena din ng Simbahan ang nakabinbing mga panukala ukol sa family planning, population, marriage at sex education na hanggang ngayon ay wala pa ring malinaw na batas tungkol dito. Binatikos din ng CBCP ang ginagawang extra-judicial killings sa hanay ng mga militanteng lider at mga mamamahayag. Samantala, ilang lider pa rin ng Simbahan ang nagsampa ng impeachment complaint sa Kamara kahapon kung saan ay pinangunahan ito ni Msgr. Ernesto dela Cruz. Ikinatuwa naman ni Sen. Ramon Revilla Jr. ang naging posisyon ng Simbahang Katoliko matapos nitong hindi suportahan ang pagsasampa ng impeachment laban sa Pangulo. Ikinalugod naman ng Palasyo ang ipinalabas na Pastoral letter ng CBCP na nagsasaad na hindi nito suportado ang ikalawang impeachment complaint laban kay Pangulong Arroyo. Nilinaw din ng Malaca&amp;ntilde;ang sa mga lider ng Simbahan na huwag bahiran ng pulitika ang tulong na ibinigay ni Pangulong Arroyo sa mga programang pangkawanggawa ng Simbahan. (Gemma Garcia, Malou Escudero, Lilia Tolentino At Rudy Andal)</body>
<link>http://www.philstar.com/Article.aspx?articleId=346781&amp;publicationSubCategoryId=92</link>
</article>
<article>
<title>Nicole hinataw ng bag ang rapist sa korte</title>
<author></author>
<date>
<month>July</month>
<day>11</day>
<year>2006</year>
</date>
<body>Nagwala kahapon at hinataw ng bag ng biktimang si Nicole ang isa sa akusadong nanggahasa sa kanya na si Lance Corporal Daniel Smith matapos siyang patirin nito sa Makati City. Pasado ala-1 ng hapon kahapon bago magpatuloy ang pagsalang ni Nicole sa witness stand nang maganap ang insidente sa pagitan ng biktima at akusado. Nagwala ang dalaga ng patirin siya ni Smith at walang sabi-sabi niya itong hinataw ng bag. Nagawa ito ng naturang complainant dahil sa tindi ng kanyang galit at matinding trauma na dinanas nito mula sa kamay ni Smith. Nagawa pa umanong patirin ng naturang akusado ang dalaga sa Korte. Sa insidenteng ito nagkaroon ng komosyon sa besinidad ng Korte ni Judge Benjamin Pozon, ng Makati City Regional Trial Court (RTC) at mabuti na lamang ay hindi pa nag-uumpisa ang hearing. Ngunit nakarating sa kaalaman ni Judge Pozon ang nasabing kaguluhan. Kung kayat ikinagalit ito ng naturang hukom dahil sa nagkulang sa pagpapatupad ng seguridad ang kagawad ng pulisya, mga guwardiya at MAPSA. Dapat aniyang sisihin ang mga ito, kung kaya aniya naganap ang nasabing komosyon sa pagitan nina Nicole at sa akusadong si Smith. (Lordeth Bonilla)</body>
<link>http://www.philstar.com/Article.aspx?articleId=346782&amp;publicationSubCategoryId=92</link>
</article>
<article>
<title>Kasuhan ninyo ako  Se&amp;ntilde;eres</title>
<author></author>
<date>
<month>July</month>
<day>11</day>
<year>2006</year>
</date>
<body>Hinamon kahapon ni dating Ambassador Roy Se&amp;ntilde;eres ang gobyerno na sampahan siya ng kaso kaugnay sa sinasabing partisipasyon nito sa nabigong kudeta noong Pebrero 24. Sinabi ni Se&amp;ntilde;eres, haharapin niya ang anumang kaso na isasampa sa kanya ng gobyerno makaraang masangkot sa kontrobersyal na video footage ni B/Gen. Danilo Lim. Ginawa ni Se&amp;ntilde;eres ang paghahamon matapos itong lumutang sa tanggapan ng National Bureau of Investigation (NBI) kahapon ng umaga. Naniniwala ang dating embahador na wala siyang nagagawang kasalanan sa batas dahil hindi naman krimen ang withdrawal of support sa nakaupong Pangulo katulad ng ginawa umano ni Gen. Lim sa video footage. Nanagawan naman si Se&amp;ntilde;eres sa militar at pulisya na huwag gagawin ang mali tulad ng pagsasagawa ng kudeta dahil krimen ito pero ang pag-atras ng suporta sa Pangulo ay hindi maituturing na krimen. (Grace dela Cruz)</body>
<link>http://www.philstar.com/Article.aspx?articleId=346788&amp;publicationSubCategoryId=92</link>
</article>
<article>
<title>Clark incentives bill pinamamadali ng BCDA</title>
<author></author>
<date>
<month>July</month>
<day>11</day>
<year>2006</year>
</date>
<body>Hiniling ng pamunuan ng Bases Conversion Development Authority (BCDA) kay Sen. Ralph Recto na pagtuunan ng prayoridad ang Clark Incentives and Tax Amnesty bill para maging ganap na batas ito sa pagbubukas ng Kongreso ngayong Hulyo 24. Ayon kay BCDA President Narciso Abaya, mahalaga ang pagkakaroon ng ganitong batas para matiyak na patuloy ang pagpasok ng mga mamumuhunan sa bansa at ng sa ganoon ay tuluy-tuloy din ang trabaho ng libu-libong Pinoy. Nauna ng nagpahayag ng pasasalamat si Abaya kay Recto, chairman ng senate committee on Ways and Means, nang isponsoran nito ang Clark Incentives and Tax Amnesty Bill sa Senado, na siyang nagiging batayan para maging malakas ang lokal na ekonomiya. Sa kanyang liham, sinabi ni Abaya na ang pag-isponsor ni Recto sa naturang panukala ay sagisag ng kanyang hakbang para makakuha ng mga foreign investors sa ating bansa. Tinukoy din ni Abaya na nagdadalawang-isip ang mga investors dahil na rin sa kawalan ng probisyon na nagbibigay ng insentibo sa mga locators alinsunod na rin sa nakapaloob sa BCDA Act of 1992 sa Clark Special Economic Zone, taliwas sa nangyayari sa Subic Bay Special Economic and Freeport Zone. Idinagdag pa ni Abaya, na ang pagkakaroon ng batas hinggil dito ay ang tanging paraan para makapasok ang mga investors o locators sa Clark. (Rudy Andal)</body>
<link>http://www.philstar.com/Article.aspx?articleId=346796&amp;publicationSubCategoryId=92</link>
</article>
<article>
<title>Financier na pulitiko sa kudeta tukoy na</title>
<author></author>
<date>
<month>July</month>
<day>11</day>
<year>2006</year>
</date>
<body>Hawak na ng Philippine National Police (PNP) ang listahan ng mga maimpluwensiyang pulitiko na nagsisilbing supporters at financiers ng nabigong kudeta noong Pebrero 24. Ito ang kinumpirma ni PNP chief Oscar Calderon batay sa kanilang imbestigasyon at interogasyon sa anim na miyembro ng Magdalo soldiers na naaresto kamakailan. Tumanggi naman si Calderon na pangalanan ang sinasabing financier at supporter ng nabigong kudeta noong Pebrero 24 upang hindi mabulilyaso ang kanilang operasyon at pangangalap ng dagdag na ebidensiya. Napag-alaman ng PNP na ang mga maimpluwensiyang pulitiko ang nagbabayad ng P30,000 na buwanang renta sa ginamit na safehouse nina Capt. Nathaniel Rabonza, 1st Lts. Sonny Sarmiento, Patricio Bumidang, Angelbert Gay, 2nd Lt. Alvin Baldonado at Ltsg. Kiram Sadava sa Filinvest II, QC. Ayon kay Calderon, sa sandaling mapatunayang may katotohanan ang mga alegasyon sa sinasabing mga pulitiko ay dapat papanagutin ang mga ito sa batas. Kabilang sa mga posibleng kasong harapin ng mga financier at supporters ng nabigong kudeta ay obstruction of justice, pagkakanlong sa mga pugante at pagpopondo ng kudeta. (Joy Cantos)</body>
<link>http://www.philstar.com/Article.aspx?articleId=346799&amp;publicationSubCategoryId=92</link>
</article>
<article>
<title>Kahit walang suporta ng CBCP: Impeach tuloy!</title>
<author></author>
<date>
<month>July</month>
<day>12</day>
<year>2006</year>
</date>
<body>Sinigurado kahapon ng oposisyon na hindi nila iaatras ang pagsusulong ng impeachment complaint laban kay Pangulong Arroyo kahit na hindi ito suportado ng Catholic Bishops Conference of the Philippines (CBCP). Ayon kay House Minority Leader Francis Escudero, hindi nila ihihinto ang impeachment complaint dahil lamang hindi ito sinuportahan ng CBCP at inirerespeto niya ang naging desisyon ng grupo ng kaparian. Naniniwala si Escudero na ang proseso ng impeachment ang tanging mapayapa, legal at Constitutional na proseso para hanapin ang katotohanan na nais umanong palitawin ng CBCP. Idinagdag nito na may mga kaparian pa rin naman sa Simbahang Katoliko ang naniniwala na dapat isulong ang impeachment at may mga indibidwal at grupo na nagpaabot na ng intensiyon na magpunta sa Kongreso upang maghain ng parehong reklamo. Matinding kritisismo ang tinanggap kahapon ng CBCP mula sa ibat ibang grupo kasabay ang pag-akusa na tinalikuran ng mga obispo ang taumbayan. Sa pahayag ng Bayan Muna, ang ipinalabas na statement ng CBCP kamakalawa ay isang &amp;quot;hypocrital and pro-Arroyo statement that ignores the realities and demands of the Filipino people.&amp;quot; &amp;quot;No one is happy over the CBCP statement except for the illegitimate, murderous and immoral President Arroyo and her cabal,&amp;quot; ani Bayan Muna sec-gen Nathaniel Santiago. Para na rin anyang inindorso ng CBCP ang illegal na pamumuno ni Arroyo. Idinagdag ni Santiago na ang Simbahan ang dapat na manguna sa paghahanap ng katotohanan at hindi ito dapat ipaubaya na lamang sa mga mamamayan. Maliwanag anya na ayaw ng CBCP na pamunuan ang kanyang mga tagasunod na mahanap ang katotohanan. (Malou Escudero)</body>
<link>http://www.philstar.com/Article.aspx?articleId=346962&amp;publicationSubCategoryId=92</link>
</article>
<article>
<title>Pag ipinilit bilang sec. si Rep. Lapus: DepEd employees welga!</title>
<author></author>
<date>
<month>July</month>
<day>12</day>
<year>2006</year>
</date>
<body>Nagbanta ng malawakang kilos protesta ang mga empleyado ng Department of Education (DepEd) matapos ang malakas na ugong na pagtatalaga kay Tarlac Rep. Jeslie Lapus bilang bagong kalihim ng ahensiya. Ayon kay Atty. Domingo Alidon, Jr., presidente ng DepEd Employees Union, hindi pabor ang nakararaming kawani partikular na ang kanilang mga kasapi na isa na namang pulitiko ang magiging kalihim ng edukasyon. &amp;quot;Ayaw namin ng dictatorship, ang gusto namin ay educator kaya kami nananawagan sa Pangulo para i-reconsider nito ang pagtatalaga sa mambabatas,&amp;quot; saad ni Alidon. Sinabi pa ni Alidon na dapat ay italaga si Lapus sa ahensiya ng pamahalaan na mayroong kinalaman sa pinansiyal dahil ito ay dating naglingkod sa bangko at wala umano itong alam sa usaping akademya. Sinabi pa nito na buo pa rin ang kanilang suporta kay officer-in-charge Fe Hidalgo upang maging kalihim ng DepEd dahil sa naging karanasan nito at kaalaman sa pagpapatakbo ng ahensiya kumpara kay Lapus na kailangan pang magsagawa ng napakaraming adjustment. Anya, maaari lamang umanong gamitin ng isang mambabatas ang puwesto sa edukasyon para sa plano nitong pulitika sa nalalapit na halalan. (Edwin Balasa)</body>
<link>http://www.philstar.com/Article.aspx?articleId=346970&amp;publicationSubCategoryId=92</link>
</article>
<article>
<title>Apela ni Pimentel: Mga ex-con bigyan ng trabaho!</title>
<author></author>
<date>
<month>July</month>
<day>12</day>
<year>2006</year>
</date>
<body>Hiniling kahapon ni Senate Minority Leader Aquilino Pimentel Jr. sa gobyerno at private sector na bigyan ng pagkakataon ang mga ex-convicts na makapagtrabaho upang makabalik kaagad ang mga ito sa normal na buhay. Sinabi ni Sen. Pimentel, maghahain siya ng panukala sa pagbubukas ng sesyon ng Senado sa July 24 upang bigyan ng tax incentives ang mga private firms na kukuha sa serbisyo ng mga ex-convicts. &amp;quot;I believe it is the normal obligation of the government and other social institutions to help prisoners reintegrate themselves into the mainstream of society and become productive citizens upon serving their prison sentences and their eventual release,&amp;quot; dagdag ni Pimentel. Aniya, dapat simulan ng gobyerno ang pagkuha ng mga ex-convicts upang mawala ang agam-agam ng mga ito na mayroong diskriminasyon at para mabilis silang makabalik sa kanilang normal na buhay matapos silang makalaya at matapos ang kanilang sentensiya sa kulungan. Pinuri ng senador ang pagbibigay ng oportunidad sa mga preso ng University of Perpetual Help-Rizal sa pamamagitan ng pagtatayo ng extension school sa National Bilibid Prison upang mahasa ang talino at kakayahan ng mga inmates para magkaroon sila ng formal education. (Rudy Andal)</body>
<link>http://www.philstar.com/Article.aspx?articleId=346976&amp;publicationSubCategoryId=92</link>
</article>
<article>
<title>Bumidang bumaligtad na rin</title>
<author></author>
<date>
<month>July</month>
<day>12</day>
<year>2006</year>
</date>
<body>Tuluyan nang pumanig sa gobyerno ang isa sa anim na nasakoteng miyembro ng Magdalo kasabay ng pangakong makikipagtulungan sa imbestigasyon laban sa kanyang mga kasamahan. Ayon kay Sr. Supt. Asher Dolina, chief ng PNP-Criminal Investigation and Detection Group-NCR, bumaligtad si 1st Lt. Patricio Bumidang Jr. at ikinanta na may nakatago pang blueprint sa kanilang safehouse sa Filinvest, Quezon City na sinalakay nitong Biyernes. Sinabi ni Dolina na 16 pang karagdagang blueprints ng Batasan complex ang kanilang nasamsam sa 10 oras na paghahalughog sa lugar, gayundin ang 3 laptop at 11 cellphones. Nangako rin si Bumidang na &amp;quot;ikakanta&amp;quot; ang mga maiimpluwensiyang negosyante at pulitiko na sangkot sa pagpaplano ng kudeta laban sa pamahalaang Arroyo. Ayon kay Dolina, nang isagawa nila ang raid ay naaktuhan nila si Bumidang na sinisisi ang kanyang mga kasamahan sa pagpupumilit na maglunsad ng destabilisasyon laban sa gobyerno. Ikinokonsidera na gawing state witness si Bumidang pero hindi pinayagan Department of Justice (DOJ) na ipasailalim ito sa Witness Protection Program. Maliban kay Bumidang, nahuli rin sina Army Capt. Nathaniel Rabonza, 1st Lt. Sonny Sarmiento, 2nd Lts. Angelbert Gay, Aldrin Baldonado at Navy Lt. JG Kiram Sadava. Kahapon ay isinulong ng DOJ ang kasong illegal possession of firearms at direct assault laban sa anim. Inirekomenda ang piyansang P200,000 para sa kanila. (Joy Cantos/Grace dela Cruz)</body>
<link>http://www.philstar.com/Article.aspx?articleId=346979&amp;publicationSubCategoryId=92</link>
</article>
<article>
<title>1-M bahay para sa mahihirap itatayo ng Tsina</title>
<author></author>
<date>
<month>July</month>
<day>12</day>
<year>2006</year>
</date>
<body>Pinuri ni Senate Minority Leader Aquilino Pimentel ang ulat ni House Speaker Jose de Venecia na gagawa ang pamahalaang Tsina ng may 1-milyong bahay para sa mahihirap na Pinoy at magtatayo ng isang industrial park sa loob ng Clark Special Economic Zone sa Pampanga. Iginiit ni Pimentel na sakaling magkatotoo ang balak ng Tsina, dapat ang maging pangunahing makikinabang nito ay ang mga pamilya na naapektuhan ng North Rail Project na ginastusan ng Tsina ng halagang $400M. Ayon naman kay de Venecia ang panukalang pabahay ng Tsina ay &amp;quot;anti-typhoon, anti-earthquake at anti-termite at ang materyales nito ay mas mura kumpara sa mga inangkat mula sa Europa at Amerika. May natanggap na reklamo si Pimentel mula kay Bishops Jose Oliveros ng Bulacan na libu-libong mga mahihirap ang nawalan ng tahanan ng ipatupad ang proyektong ito mula Caloocan City hanggang Malolos, Bulacan. Nilinaw naman ni Northrail president Jose Cortes Jr. na ang mga lehitimong pamilya na naapektuhan sa Northrail project ay mayroong ibinigay na in-city relocation site na pinamahalaan mismo ni Vice Pres. Noli de Castro ng Housing and Urban Development Coordinating Council (HUDCC) at National Housing Authority (NHA) batay na rin sa isinagawang census dito. Nanawagan din si Mr. Cortes sa mga local officials na tulungan ang Northrail na bantayan ang kanilang nilinis na riles upang hindi na muling makapagtayo ang mga professional squatters tulad ng pagtatangka sa Meycuayan, Bulacan. (Rudy Andal)</body>
<link>http://www.philstar.com/Article.aspx?articleId=346988&amp;publicationSubCategoryId=92</link>
</article>
<article>
<title>P1.5-M reward sa tipster ng Magdalo nakubra na</title>
<author></author>
<date>
<month>July</month>
<day>12</day>
<year>2006</year>
</date>
<body>Instant millionaire ang tipster ng anim na nasakoteng miyembro ng Magdalo group na nahuli kamakailan sa Filinvest II, Quezon City. Ayon kay PNP Chief Deputy Director General Oscar Calderon, naibigay na ang reward na P1.5M sa nagturo sa kinaroroonan nina Capt. Nathaniel Rabonza, 1st Lieutenants Sonny Sarmiento at Patricio Bumidang Jr. na pawang may nakalaang tig-P500,000 milyong reward. Samantala, bagaman kasama rin sa mga nasakote sina Lt. Angelbert Gay, 2nd Lt. Aldrin Baldonado at Lt. Kiram Sadava ay wala ang mga itong reward dahil hindi sila aktuwal na kasama sa Oakwood mutiny noong Hulyo 27, 2003 pero ang mga pangalan ay nasa listahan ng manifesto ng diumanoy mga rebeldeng sundalo. Ayon kay Calderon, malaki ang naitulong ng nasabing tipster para mahuli ang mga Oakwood mutineer at masupil ang banta ng destabilisasyon na posibleng pinaplano pa ng grupo at ng mga kasabwat ng mga ito upang ibagsak ang administrasyon. (Joy Cantos)</body>
<link>http://www.philstar.com/Article.aspx?articleId=346989&amp;publicationSubCategoryId=92</link>
</article>
<article>
<title>Multo sa Road Right of Way ng DPWH pinasisiyasat</title>
<author></author>
<date>
<month>July</month>
<day>12</day>
<year>2006</year>
</date>
<body>&amp;quot;Minumulto&amp;quot; ng mga ghost claims, ghost properties at overpricing ang Road Right of Way bureau ng Department of Public Works and Highways (DPWH) na ikinalulugi ng bilyong piso ng pamahalaan. Dahil dito, umapela ang ilang mga concerned employees ng DPWH kay Secretary Hermogenes Ebdane na paimbestigahan ang nasabing ahensiya at pagre-resign ng mga empleyado sa Road Right of Way na sangay ng nasabing ahensiya na may budget na bilyon-bilyong piso para sa pagbabayad sa mga tinamaan ng mga road projects ng gobyerno. Ang pagkalagas ng mga empleyado sa Road Right of Way ay indikasyon umano na may nangyayaring hokus-pokus sa departamento na pinaniniwalaang ikinalulugi ng pamahalaan ng bilyon-bilyong piso. Hinihiling din ng grupo kay Sec. Ebdane na ire-assign ang hepe ng Road Right of Way na si Patrick Gatan para maimbestigahan ng maigi at mabungkal ang mga anomalya sa nasabing section ng DPWH. &amp;quot;Nagkakagulo ngayon ang mga empleyado sa Road Right of Way at sa pagkaka-delay ng mga proyektong imprastraktura ng pamahalaan ay milyon-milyon ang nalulugi sa gobyerno araw-araw kaya dapat maisaayos na ang organisasyon at unahin ang pag-reassign at pagpalit kay Dir. Gatan para makita ni Sec. Ebdane ang malinaw na sitwasyon para mabigyan ng karampatang solusyon,&amp;quot; pahayag ni Domeng Santos, isa sa mga kawani ng DPWH. Malaking budget ng DPWH ang nakaukol sa Road Right of Way. Sa Mindanao lamang ay higit sa P3 bilyon ang nakalaan, sa Metro Manila ay hindi kukulangin ng P5 bilyon ang budget at sa South Luzon naman ay halos P1 bilyon.</body>
<link>http://www.philstar.com/Article.aspx?articleId=346994&amp;publicationSubCategoryId=92</link>
</article>
<article>
<title>SONA ni GMA tuloy sa Batasan</title>
<author></author>
<date>
<month>July</month>
<day>12</day>
<year>2006</year>
</date>
<body>Sinigurado kahapon ni House Speaker Jose de Venecia na matutuloy ang nakatakdang State of the Nation (SONA) address ni Pangulong Arroyo sa plenaryo ng House of Representatives sa Hulyo 24 at hindi ito gagawin sa ibang lugar. Naniniwala si de Venecia na magiging ligtas para sa Pangulo ang gagawing SONA dahil sapat ang seguridad na ipagkakaloob sa Pangulo at binuo na ang Task Force SONA upang masigurong magiging maayos ang nasabing event kabilang na ang programa at media accreditation. Magbubukas ang 3rd session ng 13th Congress sa Hulyo 24 kung saan magkakaroon ng joint session ang Senado at Kamara at magde-deliver ang Pangulo ng kanyang tradisyunal na SONA. Kasabay nito, hinirang ng Pangulo bilang bagong hepe ng Presidential Security Group (PSG) si Air Force Col. Romeo Prestoza kapalit ni Brig. Gen. Delfin Bangit. (Malou Escudero/Lilia Tolentino)</body>
<link>http://www.philstar.com/Article.aspx?articleId=346995&amp;publicationSubCategoryId=92</link>
</article>
<article>
<title>Joc-joc timbog sa LA!</title>
<author></author>
<date>
<month>July</month>
<day>13</day>
<year>2006</year>
</date>
<body>Matapos ang ilang buwang pagtatago ay bumagsak din sa kamay ng mga awtoridad sa Estados Unidos si dating Agriculture Undersecretary Josephine &amp;quot;Joc-Joc&amp;quot; Bolante. Sa report na nakalap sa Department of Foreign Affairs (DFA), si Bolante ay inaresto ng US immigration authorities noong Hulyo 7 pagdating nito sa LA airport dahil sa kanselado umano nitong tourist visa. Nakapiit ito ngayon sa LA, California. Nabatid na pinatawan ng $100,000 piyansa si Bolante para sa kanyang pansamantalang kalayaan. Subalit sa laki ng piyansa ay humihingi na umano ito ng tulong kay Pangulong Arroyo at sa kanyang pamilya sa Pilipinas. Si Bolante ay nasangkot sa P728 milyong fertilizer fund na umanoy ginamit bilang pondo sa kandidatura ni Pangulong Arroyo noong 2004 national elections. Sinasabi na si Bolante ay malapit kay First Gentleman Mike Arroyo. Gayunman, nagpahiwatig ang Malaca&amp;ntilde;ang na hindi nila tutulungan si Bolante at itinuro ang DFA na siyang nagbibigay ng legal assistance sa mga Pinoy na nagkakaproblema sa ibang bansa. Hiniling naman kahapon ni Sen. Ramon Magsaysay Jr. sa US immigration authorities na siguruhin nito ang seguridad ni Bolante. Sinabi ni Sen. Magsaysay, chairman ng committee on agriculture and food, dapat makauwi ng ligtas sa Pilipinas si Bolante upang harapin ang mga kinasangkutan niyang anomalya. Ilang beses binalewala ni Bolante ang imbitasyon ng Senado kaugnay sa imbestigasyon hinggil sa fertilizer fund scam hanggang sa umalis ito ng bansa at magtago. Nagpalabas ng arrest warrant si Senate President Franklin Drilon dahil sa kahilingan ng komite ni Magsaysay dahil sa hindi pagsipot ni Bolante sa mga pagdinig ng Senado. Inirekomenda naman ng Senado sa Office of the Ombdusman na kasuhan ng plunder si Bolante dahil sa pagkakasangkot nito sa fertilizer fund scam. Ang nasabing pondo ay dapat pinakinabangan ng mga magsasaka subalit natuklasan ng Senado na ginamit umano itong pansuhol sa mga local officials para suportahan ang kandidatura ni Pangulong Arroyo. Samantala, hinihikayat ni Senate Minority Leader Aquilino Pimentel Jr. si Bolante na tumayo na lamang &amp;quot;state witness&amp;quot; at ituro ang tunay na utak sa P728 milyong fertilizer fund. (Ellen Fernando At Rudy Andal)</body>
<link>http://www.philstar.com/Article.aspx?articleId=347124&amp;publicationSubCategoryId=92</link>
</article>
<article>
<title>Rep. Lapus, bagong DepEd sec</title>
<author></author>
<date>
<month>July</month>
<day>13</day>
<year>2006</year>
</date>
<body>Isang signature campaign ang itinutulak ngayon ng mga guro, opisyal at empleyado ng Department of Education (DepEd) upang harangin ang pag-upo ni Tarlac Rep. Jesli Lapus matapos ihayag kahapon ng Malaca&amp;ntilde;ang ang pagkakatalaga rito bilang bagong kalihim ng kagawaran kapalit ni officer-in-charge Fe Hidalgo. Alas-12 ng tanghali kahapon ay lumabas sa kani-kanilang opisina ang mahigit 100 empleyado at matataas na opisyal ng DepEd sa kanilang tanggapan sa Central Office sa Meralco Avenue, Pasig upang magsagawa ng isang oras na kilos protesta. Sa nasabing protesta ay inihayag ni Domingo Alidon, presidente ng may 40,000 DepEd Union na nagsumite na sila ng liham kay Pangulong Arroyo na nagsasaad ng pagtutol ng kagawaran sa pag-upo ni Lapus. Sa hiwalay namang pagkilos ay isinumite ng mahigit 200 key Education officials na binubuo ng 187 school superintendents at 17 regional directors ang isang petisyon na may lagda nila na ang layunin ay kumalap ng 100,000 pirma upang hindi matuloy ang pagkakahirang kay Lapus. &amp;quot;Hidalgos long year of experience in the public school system, rising from the ranks as a public school teacher, and her being concededly inside amply provide her the edgeover other candidate for the position&amp;quot;? saad ng mga opisyal ng DepEd. Sinabi pa ng mga opisyal na hindi nababagay si Lapus bilang kalihim ng kagawaran dahil negosyante ito at Certified Public Accountant (CPA) at mas bagay umano itong mamuno sa economic o finance. (Edwin Balasa)</body>
<link>http://www.philstar.com/Article.aspx?articleId=347137&amp;publicationSubCategoryId=92</link>
</article>
<article>
<title>Esperon hinirang na AFP chief</title>
<author></author>
<date>
<month>July</month>
<day>13</day>
<year>2006</year>
</date>
<body>Pormal nang hinirang kahapon ni Pangulong Arroyo si Army Chief Lt. Gen. Hermogenes Esperon bilang bagong AFP Chief of Staff kapalit ng magreretirong si Gen. Generoso Senga Jr. Sa kanyang regular press briefing, sinabi ni Executive Sec. Eduardo Ermita na si Esperon ay subok at mayaman sa karanasan sa combat at walang kuwestiyon ang katapatan sa tungkulin at chain of command. Si Esperon na produkto ng Phil. Military Academy (PMA) Class 74 ang isa sa mga heneral na tinukoy sa kontrobersiyal na Hello Garci tape na naglalaman ng umanoy dayaan noong 2004 elections. Samantala itinalaga naman si Lt. Gen Romeo Tolentino bilang Army chief kapalit ni Esperon. (Lilia Tolentino/Joy Cantos)</body>
<link>http://www.philstar.com/Article.aspx?articleId=347138&amp;publicationSubCategoryId=92</link>
</article>
<article>
<title>Pag-hostage sa mga kongresista nabisto sa Oplan Trident</title>
<author></author>
<date>
<month>July</month>
<day>13</day>
<year>2006</year>
</date>
<body>Plano umano ng Magdalo na itake-over ang Batasan complex sa Quezon City at ihostage ang mga kongresista sa ilalim ng nabuking na Oplan Trident, base sa mga nakumpiskang computer disc at dokumento laban sa anim na naarestong anim na miyembro ng Magdalo. Ayon kay AFP spokesman Major Gen. Jose Angel Honrado at Army spokesman Lt. Col. Bartolome Bacarro, ang Oplan Trident ay binubuo umano ng isang Task Group at isang Special Operation Team na ang misyon ay agawin ang liderato sukdulang gumamit ng dahas at dumanak ng dugo. Sa naturang plano, ite-takeover ng Task Group ang Batasan na balak sanang isagawa sa SONA ni Pangulong Arroyo sa Hulyo 24, habang ang Special Operation Team naman ang naatasang humarang sa mga loyalistang sundalo ng pamahalaan na pipigil sa nasabing hakbangin. Isiniwalat ng mga opisyal na maliban sa Kamara ay plano rin ng grupo na itake-over ang Palasyo ng Malaca&amp;ntilde;ang, Central Bank, College Assurance Plan (CAP), Pacific Pans, Comelec, DOJ, DOLE, Supreme Court, Senado, oil companies, LTA building ni First Gentleman Mike Arroyo, Camp Caringal, Crame, Aguinaldo at Metrowalk. Matapos itake-over ang Kamara, ang grupo ng mga dating opisyal ng militar, civil society groups at religious leaders ay magtitipun-tipon sa St. Peter Parish Church sa kahabaan ng Commonwealth Ave. at dito ihahayag ang kanilang pagkalas ng suporta kay Arroyo. Upang hindi matuon ang konsentrasyon ng mga sundalong nananatiling tapat sa gobyerno sa takeover sa Batasan ay aatakihin ng iba pa sa kanilang armadong puwersa ang nabanggit na mga instalasyon ng gobyerno, at iba pa. (Joy Cantos)</body>
<link>http://www.philstar.com/Article.aspx?articleId=347149&amp;publicationSubCategoryId=92</link>
</article>
<article>
<title>Klase, opisina suspindido kay Florita</title>
<author></author>
<date>
<month>July</month>
<day>13</day>
<year>2006</year>
</date>
<body>Sinuspinde kahapon ng Department of Education (DepEd) at Commission on Higher Education (CHED) ang klase sa lahat ng antas dahil sa walang tigil na pag-ulan sanhi ng tropical storm Florita. Alas-11 kahapon ng umaga ay inanunsiyo ni DepEd chief ng NCR Director Teresita Domalanta ang suspensiyon ng klase sa elementary at high school levels sa Metro Manila. Agad namang sinundan ni CHED Director Amelia Biglete at sinuspinde rin ang klase sa kolehiyo. Itinigil din ang klase sa Regions 1,3,4,5,6 at National Capital Region (NCR) bunsod sa pagbaha na dulot ng sama ng panahon. Kasunod nito ang pagsusupinde rin ng Malaca&amp;ntilde;ang sa operasyon ng mga tanggapan ng pamahalaan sa Regions 1, 2, 3, 4, 6 Cordillera Autnomous Region at NCR. Sa latest report ng PAGASA, ang sentro ng bagyo ay namataan sa layong 350 kilometro ng silangan hilagang silangan ng Basco, Batanes taglay ang pinakamalakas na hanging 120 kilometro bawat oras na may pagbugso hanggang 140 kilometro. Ang bagyo ay inaasahang lalabas na ng bansa ngayong araw papuntang Taiwan pero, makakaranas pa rin ng mga pag-uulan ang mga lugar sa bansa partikular ang Metro Manila dahil sa epekto ng habagat kay Florita. Signal number 3 sa Batanes group of Islands at Calayan Group of Islands, signal number 2 sa nalalabing bahagi ng Cagayan, Apayao at Ilocos Norte at signal number 1 sa Isabela, Ifugao, Mt. Province, Kalinga, Abra, Ilocos Sur, Benguet at La Union. (Edwin Balasa/Lilia Tolentino/Angie dela Cruz)</body>
<link>http://www.philstar.com/Article.aspx?articleId=347150&amp;publicationSubCategoryId=92</link>
</article>
<article>
<title>GMA hanggang 2010  Flavier</title>
<author></author>
<date>
<month>July</month>
<day>13</day>
<year>2006</year>
</date>
<body>Naniniwala si Senate President Pro-Tempore Juan Flavier na matatapos ni Pangulong Arroyo ang kanyang termino hanggang 2010 matapos hindi suportahan ng Catholic Bishops Conference of the Philippines (CBCP) ang ikalawang impeachment complaint. Ayon kay Sen. Flavier, lalong nanghina ang puwersa ng mga nagsusulong ng ikalawang impeachment matapos magpalabas kamakailan ang CBCP ng kanilang pastoral letter kung saan ay hindi nito sinusuportahan ang reklamo. Bukod dito, wala na rin ang agam-agam hinggil sa kudeta matapos maaresto ang anim na miyembro ng Magdalo group at makipagtulungan ang mga ito sa awtoridad upang matukoy ang kanilang mga pulitikong financiers-supporters. Pinuna rin ni Flavier na hati-hati ang mga kumokontra sa Pangulo tulad ng civil society at oposisyon. Anya, dapat ay hintayin na lamang ng mga kumokontra kay Pangulong Arroyo na matapos nito ang kanyang termino at kumandidatong presidente kung nais nilang pamunuan ang bansang ito. (Rudy Andal)</body>
<link>http://www.philstar.com/Article.aspx?articleId=347158&amp;publicationSubCategoryId=92</link>
</article>
<article>
<title>Panghuhuli ng MMDA sa roof ads sa PUVs pinatitigil</title>
<author></author>
<date>
<month>July</month>
<day>13</day>
<year>2006</year>
</date>
<body>Ipinahihinto ng Metro Manila Development Authority (MMDA) ang paghuli ng kanilang mga enforcers sa mga roof ads ng ibat ibang kumpanya na nakalagay sa mga pampasaherong sasakyan. Sa isang panayam, sinabi ni MMDA General Manager Robert Nacianceno na wala silang kautusan o anumang direktiba na nag-uutos na manghuli ng mga sasakyan na may roof ads. Binanggit ni Nacianceno na inaalam nga nila kung sino sa hanay ng MMDA enforcers ang nanghuhuli nito o ang mga taong gumagamit sa MMDA na wala namang otorisasyon sa ahensiya. Iniimbestigahan na rin anya ng MMDA ang ilang indibidwal na gumagamit sa ahensiya para lamang makapanghuli ng mga motorista. &amp;quot;Wala kaming ginagawang pagkilos laban diyan at wala din kaming memorandum tungkol diyan kaya di kami nanghuhuli sa roof ads,&amp;quot; pahayag ni Nacianceno. Sa kanyang panig, sinabi naman ni Boardmember Gerardo Pinili ng&amp;nbsp; Land Transportation Franchising Regulatory Board (LTFRB) na isinasapinal na ng ahensiya ang IRR o Internal Rules and Regulations ng ahensiya para sa roof ads placement. &amp;quot;Inaayos pa sa ngayon ng LTFRB ang IRR diyan para malaman kung gaano kalaki ang ads at tamang size niyan,&amp;quot; pahayag ni Pinili. Layunin ng hakbang na maitama ang sinisingil na bayarin ng LTFRB sa mga kumpanyang maglalagay ng kanilang anunsiyo sa mga pampasaherong sasakyan sa bansa. (Angie dela Cruz)</body>
<link>http://www.philstar.com/Article.aspx?articleId=347159&amp;publicationSubCategoryId=92</link>
</article>
<article>
<title>Romualdez mananatili sa Board of Directors ng Equitable PCI</title>
<author></author>
<date>
<month>July</month>
<day>13</day>
<year>2006</year>
</date>
<body>Tuluyan ng pinagtibay ng Supreme Court (SC) ang nauna nitong desisyon na nagpapahintulot sa Trans Middle East Equities Inc. o TMEE na makapaglagay ng isang kinatawan sa board of director ng Equitable PCI Bank. Ito ay matapos ibasura ng SC ang inihaing motion for reconsideration ng Equitable PCI Bank laban sa naturang desisyon. Ayon sa SC, wala ng bagong isyung inilahad ang nasabing bangko sa inihain nitong motion dahil natalakay na itong lahat ng SC sa mga nauna nitong deliberasyon. Dahil dito, mananatiling miyembro ng board of directors ng Equitable PCI Bank si Atty. Ferdinand Martin Romualdez dahil dati na itong kinatawan ng TMEE. Magugunita na ipinag-utos ng SC sa Equitable PCI Bank na baguhin ang resulta ng isinagawang election para sa board of directors ng nabanggit na bangko noong May 23, 2006. Ipinaliwanag ng SC na umabuso ang Sandiganbayan sa kapangyarihan nito nang pagbawalan ang Trans Middle East na gamitin ang kanilang shares upang sumali sa naturang election. Ang nasabing kumpanya ang umanoy may hawak ng mahigit na P6M shares na sapat para makapaglagay ito ng isang kinatawan sa board of directors. (Grace dela Cruz)</body>
<link>http://www.philstar.com/Article.aspx?articleId=347160&amp;publicationSubCategoryId=92</link>
</article>
<article>
<title>Joc-joc takot ma-salvage</title>
<author>Nina Malou Escudero, Rudy Andal, Ellen Fernando, Grace Dela Cruz At Lilia Tolentino</author>
<date>
<month>July</month>
<day>14</day>
<year>2006</year>
</date>
<body>Nag-a-apply na ng asylum sa Amerika si dating Agriculture undersecretary Jocelyn &amp;quot;Joc-joc&amp;quot; Bolante dahil sa pangamba umanong i-salvage o patayin ng mga taong natatakot mabunyag ang sikreto sa P728 milyong anomalya sa fertilizer fund. Itoy kasunod ng natanggap na ulat na may grupong balak itong &amp;quot;patahimikin&amp;quot; upang hindi na makabalik sa Pilipinas. Ayon kay House Minority Leader Francis Escudero, nakatanggap sila ng impormasyon na humihingi na ng political asylum si Bolante dahil ayaw na nitong bumalik sa bansa kung saan naghihintay sa kanya ang arrest warrant na ipinalabas ng Senado. Bandang ala-una ng madaling araw (oras sa Pilipinas) kahapon ay naghain na si Bolante ng kanyang request na makakuha ng asylum, isang legal na paraan upang proteksyunan at kupkupin siya ng gobyernong US. Gayunman, ang political asylum ay ibinibigay lamang sa sinumang dayuhan na nasa ibang bansa na nahaharap sa anumang panggigipit at pananakot ng gobyerno. Ipinaliwanag naman ni Escudero na kung simpleng Immigration Law lamang ng Amerika ang nilabag ni Bolante ay maaari itong ideport sa pinanggalingang bansa, pero kung may panloloko o fraud na kasama, may haharapin pa itong pagkakakulong bago mai-deport. Pero aminado si Escudero na malaki ang maitutulong ni Bolante sa pagsusulong ng impeachment complaint laban kay Pangulong Arroyo lalo na kung nakahanda itong magsabi ng katotohanan at hindi pagtatakpan ang administrasyon. Naniniwala si Escudero na posibleng bumaligtad si Bolante at ipagkanulo ang administrasyon sakaling pabayaan siya at hindi tulungan ng pamahalaan sa kinakaharap nitong problema sa Amerika. Gayunman, nagbabala si Escudero na hindi dapat tulungan ng gobyerno si Bolante dahil pagpapakita ito ng &amp;quot;double standard&amp;quot; dahil hindi naman aniya lahat ng Pinoy na nakulong sa Amerika ay tinulungan ng gobyerno. Kasabay nito, umapela si Sen. Ramon Magsaysay Jr. kay US Ambassador Kristie Kenney upang hingin ang kumpletong impormasyon kung bakit inaresto si Bolante. Una rito ay nagpahiwatig ang Malaca&amp;ntilde;ang na hindi nila tutulungan si Bolante at itinuro ang Department of Foreign Affairs (DFA) na siyang nagbibigay ng legal assistance sa mga Pinoy na nagkakaproblema sa ibang bansa. Pinabulaanan din ng Palasyo na humingi ang dating opisyal ng tulong para sa pagbabayad ng kayang $100,000 piyansa kapalit ng pansamantalang kalayaan. Kailangan din ni Bolante na umupa ng abogado na nagkakahalaga ng $30,500 para magtanggol sa kanya. Si Bolante ay inaresto sa Los Angeles airport noong Hulyo 7 dahil sa kanseladong visa at nakakulong ito ngayon sa San Pedro detention center sa LA.</body>
<link>http://www.philstar.com/Article.aspx?articleId=347316&amp;publicationSubCategoryId=92</link>
</article>
<article>
<title>Pasukan ilipat na sa Setyembre!</title>
<author></author>
<date>
<month>July</month>
<day>14</day>
<year>2006</year>
</date>
<body>Muling inulit ni incoming Senate President Manuel Villar, Jr. ang kanyang panawagan na ilipat na mula sa Setyembre hanggang Mayo ang kasalukuyang Hunyo hanggang Marso na sistema ng pasukan sa bansa upang makaiwas ang mga estudyante sa tag-ulan. Si Sen. Villar ang nag-akda ng Senate Bill 565 na humihiling na baguhin ang kasalukuyang school calendar dahil nagreresulta lamang sa madalas na kanselasyon ng klase ang pagpasok ng mga bagyo sa panahon ng tag-ulan. Bukod pa rito ang buhul-buhol na trapiko, matinding pagbaha, at iba pang problemang nararanasan ng mga estudyante na nagreresulta sa pagkakasakit ng mga ito. &amp;quot;Ang mga nangyaring aksidente sa bansa sa mga nakalipas na bagyo at ang kapalpakan sa pag-anunsyo ng suspensiyon sa klase, bukod pa sa mga matinding pagbaha at pag-ulan lalo na sa Metro Manila, pagkadiskaril ng biyahe ng mga public transport at iba pang problema ay dapat magmulat sa ating isipan para baguhin na ang kalendaryo ng pasok ng mga eskwelahan sa bansa,&amp;quot; ani Villar. Ang counterpart bill ni Villar sa Kamara na inakda ni Quezon City Rep. Mary Ann Susano ay aprubado na sa House committee on higher and technical education. Sa kabila ng pagsang-ayon ng maraming mambabatas, mga magulang at DepEd officials sa panukala ni Villar ay tila wala pang seryosong aksiyon na isabatas ito sa Senado. (Rudy Andal)</body>
<link>http://www.philstar.com/Article.aspx?articleId=347324&amp;publicationSubCategoryId=92</link>
</article>
<article>
<title>Hukom na sinibak dahil sa kabit umapela</title>
<author></author>
<date>
<month>July</month>
<day>14</day>
<year>2006</year>
</date>
<body>Humirit sa Supreme Court (SC) ang hukom na una nang sinibak dahil sa pagkakaroon umano ng &amp;quot;kabit&amp;quot; at dalawang anak sa labas upang ibalik ito sa posisyon. Sa isinumiteng motion for reconsideration ni Judge Clarence Villanueva ng Baguio City Regional Trial Court (RTC), hiniling nito sa SC na bawiin ang unang desisyon noong Hunyo 26, 2006 na sinisibak siya sa puwesto. Sa rekod ng korte, isinumbong ni Judge Ruben Ayson sa SC si Judge Villanueva dahil sa umanoy imoral nitong relasyon sa isang babae kung saan nagkaanak pa ito ng dalawa. Gayunman, iginiiit ni Villanueva na hindi niya kilala ang nasabing babae at itinangging mga anak nito ang dalawang bata. Iginiit pa nito na hindi umano dapat tanggapin ang mga isinumiteng dokumento ni Judge Ayson dahil hindi ito authenticated. Hirit pa ni Villanueva, masyadong naging malupit ang kaparusahang ipinataw sa kanya gayong sa loob ng 20 taon niyang serbisyo sa gobyerno ay ngayon lamang may nagreklamo sa kanya. Maliban dito, kung hindi anya babaguhin ng SC ang sentensiya laban sa kanya ay higit na magdurusa ang kanyang asawa at anim na mga anak. (Grace dela Cruz)</body>
<link>http://www.philstar.com/Article.aspx?articleId=347332&amp;publicationSubCategoryId=92</link>
</article>
<article>
<title>Florita nag-iwan ng 12 patay, P9M pinsala</title>
<author></author>
<date>
<month>July</month>
<day>14</day>
<year>2006</year>
</date>
<body>Nag-iwan ng 12 kataong patay, siyam na sugatan habang umabot sa mahigit P28 milyong halaga ng napinsala sa kalsada at tulay sa Baguio City, Mt. Province at Ilocos Norte dahil sa pananalasa ng bagyong Florita. Kasabay nito ay idineklara ni Pangulong Arroyo na may pasok na sa lahat ng antas ng klase sa Metro Manila o NCR at Region 4 maliban sa Regions 1,2, 3 at CAR. Sa pinakahuling report ni Office of Civil Defense (OCD) Administrator Glenn Rabonza, pito sa mga namatay ay natabunan ng landslide habang tatlo ang tinangay ng tubig-baha. Ilan sa mga nasawi sina Juanita Tagaca ng Sarat, Ilocos Norte; Teresita Villegas, 42 at tatlong anak na sina Gilbert, 4, Jose Enrique, 3 at Jose Alberto, 3, ng Olongapo City; Perfecto Gaerlan, 54, ng Baguio City; Eduardo Tinedero, 53, ng Tanay, Rizal; Jonathan Enese at Edgar Bansit. Naitala rin ang dalawang lalaki na namatay matapos tamaan ng kidlat sa Lubao, Pampanga kamakalawa ng hapon. Sa tala ng OCD, umaabot sa kabuuang 22,762 katao ang naapektuhan ng flashflood; 13,830 rito ay mula sa La Union, 866 sa Ilocos Norte, 200 mula sa Ilocos Sur at 7,866 sa Benguet. Naitala naman sa P9 milyon ang pinsala sa produktong agrikultura at inaasahang tataas ng 5% ang presyo ng gulay galing sa Cordillera Region dahil sa serye ng landslide sa Baguio. Mula ng manalasa ang bagyo ay naitala ang 39 landslides sa Baguio dahilan para magdeklara ng state of calamity dito. Namahagi naman ang DSWD at LGUs ng P134,748 halaga ng tulong sa mga naapektuhan ng bagyo. Kaugnay nito, nalinis na ang bahagi ng Olongapo-Gapan Highway sa Bataan na isinara sa trapiko matapos ang landslide dulot ng bagyo. Ngayong Biyernes si Florita ay inaasahang nakalabas na ng bansa sa layong 490 kilometro ng Taiwan. (Joy Cantos/Angie dela Cruz)</body>
<link>http://www.philstar.com/Article.aspx?articleId=347338&amp;publicationSubCategoryId=92</link>
</article>
<article>
<title>Lapus di papopormahin sa DepEd</title>
<author></author>
<date>
<month>July</month>
<day>14</day>
<year>2006</year>
</date>
<body>Nagbanta ang may 40,000 kasapi ng unyon ng Department of Education (DepEd) na hindi makakapasok sa kanyang opisina ang bagong hirang na kalihim na si Tarlac Rep. Jesli Lapus dahil sa labas pa lamang ng gate ay haharangin na nila ito sa pamamagitan ng pagbabarikada sa daan. Ayon kay Atty. Domingo Alidon, Jr., presidente ng DepEd Employees Union, hindi pabor ang nakararaming kawani partikular na ang kanilang mga kasapi na isa na namang pulitiko ang magiging kalihim ng edukasyon. &amp;quot;Magbabarikada kami, hindi namin siya (Lapus) papapasukin dito sa kanyang opisina, sana pakinggan kami ng Pangulo na huwag matalaga ng isang pulitiko dito sa departamento,&amp;quot; ani Alidon sa panayam kahapon. Sinabi pa ni Alidon na dapat ay italaga si Lapus sa ahensiya ng pamahalaan na mayroong kinalaman sa pinansiyal dahil ito ay dating naglingkod sa bangko at wala umano itong alam sa usaping akademya. Sinabi nito na buo pa rin ang kanilang suporta kay officer-in-charge Fe Hidalgo upang maging kalihim ng DepEd dahil sa naging karanasan nito at kaalaman sa pagpapatakbo ng ahensiya kumpara kay Lapus na kailangan pang magsagawa ng napakaraming adjustment. Samantala sa isinagawang press conference kahapon ni Lapus, sinabi nitong masyado siyang nalulungkot sa mga kilos protestang pasalubong sa kanya ng mga empleyado ng DepEd main office dahil hindi pa sila nagkakausap ay hinuhusgahan na siya ng mga ito. Nakiusap si Lapus na bigyan lang siya ng tatlong taon ay maitataas niya ang kalidad ng edukasyon sa bansa. (Edwin Balasa)</body>
<link>http://www.philstar.com/Article.aspx?articleId=347343&amp;publicationSubCategoryId=92</link>
</article>
<article>
<title>Kung ayaw niyo kay Lapus, magbitiw kayo</title>
<author></author>
<date>
<month>July</month>
<day>14</day>
<year>2006</year>
</date>
<body>Hinamon ni House Deputy Majority Leader Antonio Cerilles ang mga empleyado at opisyal ng Department of Education (DepEd) na magbitiw sa kanilang mga tungkulin kung hindi nila matanggap ang paghirang kay Tarlac Rep. Jesli Lapus bilang bagong kalihim. Sa isang pahayag, sinabi ni Cerilles na walang karapatan ang mga aroganteng empleyado at opisyal ng kagawaran na ipilit kung sino ang kanilang napipisil bilang punong opisyal dahil nakaatang sa balikat ng Pangulo ang nasabing pribilehiyo. Aniya, ang mga miyembro ng Gabinete ay mga opisyal na pamilya ni Pangulong Arroyo kaya tanging ang Punong Ehekutibo lamang ang maaaring pumili kung sino ang napipisil nitong mamahala sa isang tanggapan ng pamahalaan. Ipinagdiinan pa ng kongresista na bukas ang pinto ng kagawaran para sa mga opisyal at kawani ng DepEd na hindi kayang tanggapin ang pagkakaluklok ni Lapus. Naniniwala si Cerilles na hindi naman patas para kay Lapus ang mga batikos na tinatanggap nito dahil matibay at may kakayahan ang kongresista upang pamunuan ang nasabing tanggapan. (Malou Escudero)</body>
<link>http://www.philstar.com/Article.aspx?articleId=347346&amp;publicationSubCategoryId=92</link>
</article>
<article>
<title>Gusto ko ng mamatay  Nicole</title>
<author></author>
<date>
<month>July</month>
<day>14</day>
<year>2006</year>
</date>
<body>Nagpakita ng matinding galit ang Subic rape victim na si &amp;quot;Nicole&amp;quot; habang umiiyak itong nagbibigay ng testimonya sa Makati Regional Trial Court kahapon sa pagpapatuloy ng pagdinig sa kaso. Ayon kay Nicole, dahil sa naranasan niyang pang-aabuso ay nagbago ang takbo ng kanyang buhay at ng kanyang pamilya. Hindi na umano siya nakapagtrabaho, nawalan din siya ng karelasyon at hindi naasikaso ang pagpunta sa Amerika para katagpuin ang nobyong isa ring Amerikanong sundalo. Pati trabaho ng ina ay naapektuhan din anya kung saan nagbitiw ito sa trabaho sa Phil. Navy sa Zamboanga City. Natigil din sa pag-aaral ang kanyang kapatid at dahil sa pinagdaanan nilang ito ay gusto na niyang mamatay. Sinabi rin ng biktima na sa sobrang galit nito sa mga akusado ay gusto niyang patayin ang mga ito. Habang nagbibigay ng salaysay si Nicole ay sinita ni Teresita Ang See, lider ng isang anti-crime group, ang pagtatawanan ng mga akusadong sina Lance Corporal Daniel Smith at Dominic Duplantis dahilan upang magkaroon ng bahagyang tensiyon sa sala ni Judge Benjamin Pozon. Subalit sinabi ng mga suspek na napangiti lang sila sa kuwento ng isang abogado at wala itong kinalaman sa kaso. Sumentro ang pagpapatanong kung mapapatunayan na ang mga pasang tinamo ni Nicole ay dahil sa rape. (Lordeth Bonilla)</body>
<link>http://www.philstar.com/Article.aspx?articleId=347347&amp;publicationSubCategoryId=92</link>
</article>
<article>
<title>OFWs sa Hong Kong nabahala sa sunud-sunod na impeach GMA</title>
<author></author>
<date>
<month>July</month>
<day>14</day>
<year>2006</year>
</date>
<body>Nagpahayag ng pagkabahala ang isang malaking samahan ng mga Filipino workers sa Hong Kong sa sunud-sunod na impeachment complaint na isinampa laban kay Pangulong Arroyo at ang destabilisasyong maaring idulot nito. Ayon kay Joselito Sapio, chairman ng Galing Manggagawang Pinoy sa Abroad (GMPA) na binubuo ng mahigit sa 30 Filipino organizations sa HK, &amp;quot;nag-aalala ang mga katulad naming overseas Filipino workers na mababalewala ang aming pagsusumikap na mapatatag ang ekonomiya dahil sa pagmamaniobra ng mga sector na nagpupumilit na mapatalsik si Pangulong Arroyo.&amp;quot; Pinuna ni Sapio na kahit na mga pribadong mamamayan ang nagsampa ng mga impeachment complaint, ito ring mga ito ang nakipagsabwatan sa oposisyon sa nabigo nilang tangkang agawin ang kapangyarihan sa Pangulo. &amp;quot;Walang nararating ang oposisyon kundi balewalain ang pagsisikap naming mga OFWs na patatagin at palakasin ang ekonomiya,&amp;quot; ayon pa kay Sapio, sabay pagpuna nito sa umaabot na sa $10 bilyon ang naiambag ng mga OFW sa ekonomiya ng Pilipinas noong isang taon. (Mer Layson)</body>
<link>http://www.philstar.com/Article.aspx?articleId=347349&amp;publicationSubCategoryId=92</link>
</article>
<article>
<title>Pacquiao isinugod sa ospital</title>
<author></author>
<date>
<month>July</month>
<day>15</day>
<year>2006</year>
</date>
<body>Isinugod kahapon sa ospital si boxing hero Manny &amp;quot;Pacman&amp;quot; Pacquiao dahil sa walang tigil na pagsusuka at pananakit ng tiyan. Ayon sa report, alas-2 ng hapon dinala sa Cardinal Santos Medical Center sa Greenhills, San Juan si Pacquiao galing sa General Santos City upang dumalo sa isang meeting. Subalit sa eroplano pa lamang ay nakakaramdam na ito ng sobrang pananakit ng tiyan na ayon kay Dr. Regina Bagsic ay isang uri ng gastro enteritis na sanhi ng gastro acid reflux o pangangasim ng tiyan. Dahil sa sobrang panghihina ay kusa nang nagpahatid si Pacquiao sa ospital. Nabatid na matagal na itong sakit ni Pacquiao at maaaring muling sumumpong dahil sa mga kinain nito ng mga nakalipas na araw. Napag-alaman pa na itinigil ni Pacquiao ang pag-inom ng gamot isang linggo bago ang laban niya kay Mexican Oscar Larios noong Hulyo 2. Nakatakdang magtungo sa Estados Unidos si Pacquiao sa Agosto upang magsimulang mag-ensayo para sa ikatlong paghaharap nila ng Mexicanong si Erik Morales. Kamakailan ay hinirang si Pacquiao bilang No. 1 boxer sa buong mundo ng mga foreign sports reporter. (Edwin Balasa)</body>
<link>http://www.philstar.com/Article.aspx?articleId=347501&amp;publicationSubCategoryId=92</link>
</article>
<article>
<title>Mayon nagbubuga na ng lava</title>
<author></author>
<date>
<month>July</month>
<day>15</day>
<year>2006</year>
</date>
<body>Posibleng sumabog anumang oras ang Bulkang Mayon makaraang magbuga na ito ng kumukulong lava at makaramdam ng ilang pagyanig sa paligid nito. Kagabi ay itinaas na ng Philippine Institute of Volcanology and Seismology (Phivolcs) sa Alert Level 3 ang Mayon matapos makapagtala ng dalawang volcanic quakes. Kasabay nito ay nagkaroon din ng mga phreatic activities o pagbagsak ng malalaking bato mula sa crater ng bulkan na ayon sa Phivolcs ay senyales na gumagalaw ang mga lava fragments sa loob nito. Namataan din ang pagbuga nito ng sulfur dioxide mula sa volcanic plume na umabot sa 1,037 tonnes kada araw na mas mataas sa normal level nitong 500 tonnes. Mahigpit na ipinagbabawal ang pagpasok ng mga residente sa itinakdang 6-kilometer permanent danger zone (PDZ). Samantala, dahil naman sa paghina ng bulkang Bulusan, pinag-aaralan na ng Phivolcs kung maaari nang ibaba sa Alert Level 1 ang alert level nito mula sa Alert Level 2. Gayunman, bawal pa ring pasukin ng sinuman ang 4-kilometer danger zone sa paligid ng Bulusan. (Angie dela Cruz/Ed Casulla)</body>
<link>http://www.philstar.com/Article.aspx?articleId=347504&amp;publicationSubCategoryId=92</link>
</article>
<article>
<title>Alyansa ng Magdalo sa CPP-NPA kinumpirma</title>
<author></author>
<date>
<month>July</month>
<day>15</day>
<year>2006</year>
</date>
<body>Pormal nang tumiwalag sa grupong Magdalo si Oakwood mutineer 1Lt. Lawrence San Juan dahil hindi na umano niya masikmura ang pakikipag-alyansa ng Magdalo sa Communist Party of the Philippines-New Peoples Army (CPP-NPA) na mortal na kaaway ng mga sundalo. Sa kanyang kauna-unahang pagharap sa media 56 araw matapos masakote, inihayag ni San Juan ang kanyang muling panunumpa ng katapatan sa Konstitusyon at Sandatahang Lakas ng Pilipinas. Humingi rin ng tawad si San Juan sa kanyang pamilya, sa bayan, sa liderato ng militar at sa gobyerno dahil sa nagawang pagkakamali sa paraan ng pagkamit ng kanyang mga mithiin. &amp;quot;Ako ay humihingi ng tawad sa aking pamilya, sa Sandatahang Lakas at sa bayan. Tinatanggap ko ang aking pagkakamali at handa kong harapin ang kaparusahan ng aking ginawa na naaayon sa legal na proseso,&amp;quot; ani San Juan sa media. Sinabi rin ni San Juan na ang kanyang pagtiwalag sa Magdalo at pagbabalik-loob sa AFP ay kusang-loob niyang pinagdesisyunan ng walang anumang pamimilit, paghingi ng pabor o kahit na anong kapalit. Inamin din niya na ang kanyang mga ginawa ay hindi naging daan upang makatulong sa kalagayan ng AFP lalo na sa kalagayan ng bansa sa halip ay nagdulot ng pagkasira sa kanyang sarili at pamilya. Kaugnay nito, sinabi ni Army spokesman Lt. Col. Bartolome Bacarro Jr., na walang magiging pagbabago sa pagtrato nila kay San Juan sa kabila ng pagbabalik-loob nito sa AFP at ihaharap pa rin nila ito sa paglilitis kaugnay ng nagawang pagkakamali. (Joy Cantos)</body>
<link>http://www.philstar.com/Article.aspx?articleId=347514&amp;publicationSubCategoryId=92</link>
</article>
<article>
<title>Pinas kinakapos na sa mga hukom</title>
<author></author>
<date>
<month>July</month>
<day>15</day>
<year>2006</year>
</date>
<body>Hindi lamang sa mga doktor, nurse at guro kinakapos ang gobyerno kundi pati hukom ay kinukulang na ang bansa. Sa talaan ng Office of the Court Administrator (OCA), umaabot sa 618 hukom ang bakante sa Regional Trial Courts, Metropolitan Trial Courts, Municipal Trial Courts in Cities, Municipal Circuit Trial Courts, Municipal Trial Courts, Sharia District Court at Sharia Circuit Court. Pinakamalaking bilang na kulang sa huwes ang National Capital Region kung saan 24 ang kailangan sa Pasay RTC, 22 sa Manila RTC, 7 sa Pasig RTC at 5 sa Quezon City RTC. Dahil dito, nananawagan si SC Chief Justice Artemio Panganiban na chairman din ng Judicial and Bar Council sa mga miyembro ng Philippine Bar na tumulong sa JBC upang mapunan ang mga bakanteng puwesto. Iginiit ni Panganiban na patuloy ang kampanya ng JBC para sa panghihikayat sa mga nais maging hukom sa pamamagitan nang pakikipag-dayalogo sa ibat ibang grupo ng mga abogado. (Grace dela Cruz)</body>
<link>http://www.philstar.com/Article.aspx?articleId=347516&amp;publicationSubCategoryId=92</link>
</article>
<article>
<title>Kaso ni Joc-joc inaayos na raw ni FG</title>
<author></author>
<date>
<month>July</month>
<day>15</day>
<year>2006</year>
</date>
<body>Si First Gentleman Mike Arroyo umano ang mismong tumutulong kay dating Agriculture Undersecretry Jocelyn &amp;quot;Joc-joc&amp;quot; Bolante sa Los Angeles, California upang maayos ang kaso nito roon. Nabatid na dalawang araw matapos ang pagkakaaresto kay Bolante sa LA Airport dahil sa kanseladong visa ay dumating sa nasabing bansa ang Unang Ginoo. Sinasabing malapit na kaibigan ng First Gentleman si Bolante na isinasangkot sa umanoy paglustay sa P728 milyong fertilizer fund na ginamit umano sa kandidatura ni Pangulong Arroyo noong 2004 elections. Ipinagtanggol naman ng Malaca&amp;ntilde;ang ang Unang Ginoo sa pagsasabing nagtungo sa LA si FG upang dalawin ang isang kanaak at hindi para makialam sa kaso ni Bolante. Samantala, pinabulaanan ng Department of Foreign Affairs (DFA) ang balitang ito ang humiling sa pamahalaang Amerika na kanselahin ang visa ni Bolante. (Ellen Fernando)</body>
<link>http://www.philstar.com/Article.aspx?articleId=347523&amp;publicationSubCategoryId=92</link>
</article>
<article>
<title>Lim pinalulutang sa korte</title>
<author></author>
<date>
<month>July</month>
<day>15</day>
<year>2006</year>
</date>
<body>Ipinag-utos ng Court of Appeals (CA) na ilutang sa korte si Army Brig. Gen. Danilo Lim. Itoy matapos paboran ng CA 16th Division ang inihaing petition for habeas corpus ng kampo ni Lim na humihiling na iharap sa korte ang heneral. Sa resolusyon ng Appelate Court, inutusan nito ang AFP na ilantad sa korte si Lim sa Hulyo 18, 2006 sa alas-10:30 ng umaga para sa pagdinig. Nakatakdang talakayin ang legalidad ng patuloy na pagkakapiit ni Lim sa Camp Capinpin sa Tanay, Rizal sa kabila na wala pang kasong naihahain laban sa kanya ang gobyerno. Ayon sa abogado ni Lim na si Atty. Vicente Verdadero, iligal ang pagkakakulong ng kanyang kliyente dahil wala namang kaso pang naisasampa laban dito. Si Lim ang sinasabing mamumuno sana sa pag-aaklas ng mga sundalo nang magpahayag ito ng withdrawal of support sa administrasyon ni Pangulong Arroyo. (Grace dela Cruz)</body>
<link>http://www.philstar.com/Article.aspx?articleId=347527&amp;publicationSubCategoryId=92</link>
</article>
<article>
<title>Degree holder out, skilled workers in</title>
<author></author>
<date>
<month>July</month>
<day>15</day>
<year>2006</year>
</date>
<body>Hiniling ng isang grupo sa Commission on Higher Education (CHEd) na bawasan ang bilang ng mga degree-granting state and colleges at unibersidad sa bansa dahil base sa kalagayan ng ekonomiya ng Pilipinas, hindi mga degree holder ang kailangan ngayon ng bansa kundi mga skilled workers. Ayon kay Michael Eric Castillo, pinuno ng Partido Sosyalistang Kabataan ng Pilipinas Education Committee, marami umano sa mga Pinoy ngayon ang hindi makayanan ang pag-aaral sa isang unibersidad dahil sa mataas na tuition fee. At sa kabila na gumagasta ng bilyong piso ang pamahalaan upang makapag-produce ng mga professional sa bansa ay lumalabas pa rin ang mga ito upang makahanap ng mas magandang kita. Mula sa 78 state colleges at universities ay dapat gawin na lamang itong 50 at ang iba dito ay i-convert sa technical at vocational schools. Iminungkahi rin ng grupo sa CHEd na makipag-ugnayan sa mga negosyante at labor managers upang tumaas ang demand sa paggawa sa hinaharap. Una ng inamin ni CHEd Chairman Dr. Carlito Puno na sa 350,000 graduates ng kurso ng pagtuturo ay 40,000 lamang dito ang nakapagtatrabaho ng education-related course. (Doris Franche)</body>
<link>http://www.philstar.com/Article.aspx?articleId=347529&amp;publicationSubCategoryId=92</link>
</article>
<article>
<title>PSBA prexy, officials kakasuhan sa paghuhukay</title>
<author></author>
<date>
<month>July</month>
<day>15</day>
<year>2006</year>
</date>
<body>Nakatakdang sampahan ng kasong kriminal at administratibo ang may-ari at iba pang opisyal ng Philippine School of Business Administration (PSBA) dahil sa illegal digging na isinagawa sa naturang paaralan. Sa hearing ng Blue Ribbon Committee na pinamumunuan ni Quezon City Councilor Dante de Guzman, nadiskubre na tahasang nagkaroon ng paghuhukay sa naturang paaralan mulan 1988-2002 nang walang permit mula sa QC government. Isang witness ang lumantad sa hearing, si Mike Dumayas, security guard at personal bodyguard ng PSBA president na si Atty. Benjamin Paulino at nagsabing siya ang kumuha ng mga tauhan mula sa Nueva Ecija para maghukay sa utos umano ng huli. Aniya, hahatian sila ni Paulino ng anumang ginto na mahuhukay ng kanyang grupo mula sa lupain sa naturang paaralan na sinasabing may Yamashita treasure. Sa kanyang panig, sinabi ni de Guzman na seryoso ang kanyang komite na magparusa sa mga mapapatunayang nagkasala dahil bukod sa peligrong dulot nito sa mga mag-aaral ay malaking epekto rin ang idudulot nito sa mga residenteng nakatira sa naturang lugar. (Angie dela Cruz)</body>
<link>http://www.philstar.com/Article.aspx?articleId=347530&amp;publicationSubCategoryId=92</link>
</article>
<article>
<title>Evacuation sa Mayon nire-redi na</title>
<author></author>
<date>
<month>July</month>
<day>16</day>
<year>2006</year>
</date>
<body>Libu-libong residente sa 11 mga bayan sa Bicolandia ang pinaghahanda na ng Philippine Institute of Volcanology and Seismology (Phivolcs) para sa posibleng paglikas dahil sa inaasahang pagsabog ng Mayon volcano anumang araw mula ngayon. Sa latest monitoring ng Phivolcs, ang Mayon ay nasa stage ng &amp;quot;quiet and mild eruption&amp;quot; at patuloy na nagbubuga ng lava ang bunganga nito na isang indikasyon ng mas matinding pagsabog. &amp;quot;A hazardous eruption is possible, we dont know when, maybe within weeks,&amp;quot; ani Renato Solidum, Phivolcs director. Kamakalawa ay agad itinaas sa alert level 3 mula sa alert level 1 ang bulkan, gayundin ay ipinatupad ang 7-kilometer danger zone mula sa 6-km kasunod ng pag-agos ng lava. Sa ngayon ay naka-standby ang mga disaster relief officials para sa pag-iimbak ng pagkain. Partikular na pinag-iingat ng Phivolcs ang mga nakatira sa mga lugar ng Sto. Domingo, Legaspi City at Daraga sa South Eastern part ng Bicol, bayan ng Camalig at Guinobatan sa South west part ng bulkan, mga bayan ng Tabaco, Malilipot at Bagacay sa North east at bayan ng Polangui, Oas at Ligaw sa North west. &amp;quot;Bagamat wala pang evacuation na nagaganap, dapat nang maghanda ang mga tao diyan sa emergency evacuation na posibleng mangyari dahil nga sa inaasahan na nating pagsabog ng bulkan... patuloy ang pag-akyat ng magma at fluid ..kapag bumagsak yan, mistula yang natunaw na bakal na mainit na mainit,&amp;quot; ani Jaime Sinsioco, officer-in-charge (OIC) volcanology department ng Phivolcs. Sinabi din nito na sa nakalipas na monitoring sa bulkan, nakapagtala din sila ng 18 high frequency tremors at 4 low frequency tremors Inamin din ni Sinsioco na may nagiging epekto sa Mayon ang pag-uulan na dala ng bagyong Florita kamakailan. &amp;quot;Parang kawali yan eh, kung ang mainit na kawali na biglang malalagyan ng tubig ..di ba ang tendency nun ay steaming kaya yung maiinit na bato sa ilalim ng bulkan na nalalagyan ng tubig, kukulo yan na umaapekto din sa anumang deposit na nasa bulkan para umakyat papuntang bunganga nito,&amp;quot; paliwanag pa ni Sinsioco. Ang Mayon ay huling sumabog noong taong 2001 subalit wala naman itong naitalang nasawi o nasugatan sa insidente. Samantala, bagamat may banta ng pagsabog ang Mayon, ang Bulkang Bulusan naman ay humihina sa ngayon. &amp;quot;Pinag-aaralan naman namin ngayon na maibaba sa alert level 1 ang Bulusan mula number 2 kase humihina ito ngayon, panay preactic activity lamang ang naitatala namin dito at isang indikasyon ng paghina nito,&amp;quot; dagdag ni Sinsioco. Ang Mayon ay may 70 kilometrong layo sa Bulusan at wala anyang kaugnayan ang dalawang bulkang ito sa anumang kundisyon nito sa araw-araw. (Angie dela Cruz/Ed Casulla)</body>
<link>http://www.philstar.com/Article.aspx?articleId=347691&amp;publicationSubCategoryId=92</link>
</article>
<article>
<title>People Power</title>
<author></author>
<date>
<month>July</month>
<day>16</day>
<year>2006</year>
</date>
<body>Dahil sa kabiguang makuha ang basbas ng Catholic Bishops Conference of the Philippines (CBCP) na endorsohan ang impeachment laban kay Pangulong Arroyo, niluluto na umano ng dalawang Obispo ang isang People Power sa Hulyo 21. Ayon sa isang source, nagpulong umano sina Bishops Oscar Cruz at Pedro Quitorio sa Ilustrado Restaurant sa Intramuros noong Huwebes ng gabi kasama ang iba pang miyembro ng civil society na kontra sa gobyerno upang pasimulan ang isang anilay &amp;quot;People Power of the New Generation.&amp;quot; Ayon pa sa source, ang nakatakdang People Power ay mag-uumpisa sa Hulyo 21 at &amp;quot;pipiliting matapos sa Hulyo 23.&amp;quot; Maaaring ilunsad daw ito sa EDSA monument o sa St. Peters Church sa Commonwealth Ave., Quezon City. &amp;quot;Inaasahan sana nila na sa posibleng pag-endorso ng CBCP sa impeachment, dadami ang suporta sa Kongreso. Ang kaso nga, walang endorsong dumating. Kaya alam nilang wala na ring mangyayari sa impeachment,&amp;quot; anang source. Ito umano ang nagbugso kina Cruz na pamunuan na lang ang isang mapayapang People Power upang patalsikin si Pangulong Arroyo. &amp;quot;Kung ayaw ng CBCP, sila (Cruz at Quitorio) na raw ang magtutuloy,&amp;quot; anang source. Noong Lunes ay inilahad ng CBCP ang posisyon nito na huwag iendorso ang pagpapa-impeach kay Pangulong Arroyo. At dahil na din sa pagkadismayang ito, mas higit pa sa impeachment ang kanilang pinaplano. Ayon pa sa source, naniniwala ang ibang mga Obispo na wala na ring patutuluyan ang impeachment dahil na rin sa mas nakakaraming kaalyado ni Pangulong Arroyo sa Kongreso. Sabi pa ng source, sinusunod lang din naman ni Cruz at Quitorio ang naging pangkalahatang pahayag ng CBCP na rerespetuhin ng huli ang kung anumang posisyon na meron ang mga miyembro nito tungkol sa Pangulo. &amp;quot;We are just exercising our rights as citizens, not as bishops,&amp;quot; pagtatanggol daw ni Quitorio. (Gemma Amargo-Garcia)</body>
<link>http://www.philstar.com/Article.aspx?articleId=347695&amp;publicationSubCategoryId=92</link>
</article>
<article>
<title>Sibakan sa DepEd nakaamba</title>
<author></author>
<date>
<month>July</month>
<day>16</day>
<year>2006</year>
</date>
<body>Inaasahan ang sibakan sa tanggapan ng Department of Education (DepEd) matapos na ihayag ng bagong talagang si Secretary Jesli Lapus ang agarang transpormasyon para sa mabilis na pag-angat ng kalidad ng edukasyon sa bansa. Sa pahayag ni Lapus, napaka-kritikal kung paano patataasin ang palalang kalidad ng edukasyon at para baguhin ang sistema ay kinakailangan ng malaking pagbabago sa departamento. Dahil dito mas tututok si Lapus sa managerial na puwesto na kinabibilangan ng mga school superintendent at principals at kung kinakailangang magkaroon ng pagbabawas hanggang sa central office ay kanilang gagawin tumaas lang ang kalidad ng edukasyon. Sasailalim din sa training at seminars ang mga guro upang mas lumawak ang kaalaman ng mga ito. Tutol ang mga guro, empleyado at opisyal ng DepEd na isa na namang pulitiko ang humawak ng posisyon sa kagawaran. (Edwin Balasa)</body>
<link>http://www.philstar.com/Article.aspx?articleId=347704&amp;publicationSubCategoryId=92</link>
</article>
<article>
<title>OFWs sa Lebanon ililikas</title>
<author></author>
<date>
<month>July</month>
<day>16</day>
<year>2006</year>
</date>
<body>Ikinasa na kahapon ng Department of Foreign Affairs (DFA) ang planong evacuation sa may 20,000 Pinoy workers na naipit sa digmaan ng Israel at Lebanon. Ayon sa DFA, makikipag-ugnayan na sila sa Department of Labor and Employment (DOLE) at Overseas Workers Welfare Administration (OWWA) upang ilikas sa ligtas na lugar ang libu-libong OFWs na apektado sa pag-atake, pambobomba at airstrike ng Israeli sa Lebanon. Ayon sa embahada ng Pilipinas sa Beirut, sinimulan na nilang ipatupad ang &amp;quot;contingency plan&amp;quot; para sa mga OFWs at itinaas ang Alert Level 2 na nag-aatas sa mga Pinoy na manatili sa kanilang puwesto pero anumang oras ay maghanda para sa relokasyon. Nagpalabas na ng travel advisory ang DFA sa mga Pinoy na nagnanais na magtrabaho sa nasabing bansa na umiwas muna sa lugar na inaatake ng pambobomba. Una nang inutos ng DFA sa Bureau of Immigration at POEA na pigilin lahat ang paglabas sa bansa ng mga Pinoy patungong Lebanon. Inatasan na rin ng DOLE ang POEA na ipagpatuloy ang pagpoproseso ng mga job orders para sa Lebanon subalit pigilin muna ang pag-iisyu ng Overseas Employment Certificate, ang nagbibigay ng pinal na authority para makapag-travel. (Ellen Fernando)</body>
<link>http://www.philstar.com/Article.aspx?articleId=347709&amp;publicationSubCategoryId=92</link>
</article>
<article>
<title>Transparency sa pagkuwenta ng presyo ng langis hiling</title>
<author></author>
<date>
<month>July</month>
<day>16</day>
<year>2006</year>
</date>
<body>Hiniling ng ilang grupo na buksan sa publiko o maging transparent ang mga kompanya ng langis kung paano nito kinukuwenta ang mga presyo ng mga produktong petrolyo dahil tanging ang mahihirap na mamamayan ang higit na naapektuhan. Partikular na tinukoy ng grupong Congress Labor Organizations (CLO) at Aksyon Sambayanan (Aksa) ang major oil players na Shell, Caltex at Petron na impormahan nito ang publiko ng kanilang sistema sa mga presyo na halos lingguhan kung magtaas ng kanilang mga presyo dahil na rin sa pagtaas ng presyo ng krudo sa pandaigdigang pamilihan. Ayon kay AkSa labor leader Timoteo Aranjuez, kailangan ding ikonsidera ng mga kumpanya ng langis ang kalagayan ng mga mahihirap lalo pat lumilitaw na lalong tumaas ang kita ng mga ito ng nakaraang taon dahil sa walang humpay na oil price hike. Hiniling din ni Aranjuez sa gobyerno na magmonitor upang hindi samantalahin ng mga oil companies ang kalagayan ngayon ng &amp;quot;enerhiya&amp;quot; sa bansa. Aniya, dapat na ring madaliin sa Kongreso ang pagpasa ng bio-fuel act upang hindi na masyadong umasa sa mga imported oil, makababawas pa ng polusyon at makakalikha pa ng trabaho para sa marami. (Doris Franche)</body>
<link>http://www.philstar.com/Article.aspx?articleId=347713&amp;publicationSubCategoryId=92</link>
</article>
<article>
<title>100% power rate hike ikinakasa</title>
<author></author>
<date>
<month>July</month>
<day>17</day>
<year>2006</year>
</date>
<body>Kasunod ng pinangangambahang pagtaas sa halaga ng langis na P8 kada litro sa Setyembre dahil sa dikta ng pandaigdig na merkado, malamang na aabot din ng higit sa 100 porsyento ang halaga ng elektrisidad sa sandaling mapasakamay ng isang Malaysian firm ang 600-megawatt na Masinloc coal fire-plant sa Zambales. Isang maanomalyang sikretong pulong ang gaganapin ngayon ng mga kinatawan ng MERALCO at ng Malaysian firm na YNN-Ranhill para igisa ang bansa sa sariling mantika sa ibinebentang 600-megawatt coal-fired power plant sa Zambales. Ayon sa mapananaligang impormante, &amp;quot;lulutuin&amp;quot; sa sikretong usapan ang kontrobersyal na transition supply contract (TSC) ng Meralco at YNN/Ranhill upang magamit ito ng huli sa pag-utang ng pera sa mga bangko sa Singapore. Ang mauutang ay ipambabayad sa binibiling planta na malaki ang naitutulong para manatiling mababa ang halaga ng kuryente. Tutol ang maraming sektor sa bentahan dahil sa ilang paglabag ng YNN consortium, isang dummy ng kompanyang Malaysian. Nauna nang pinawalang-bisa ng pamahalaan ang $14 milyon performance bond ng YNN dahil dito pero matapos sumulat diumano ang Prime Minister ng Malaysia, Abdullah Badawi kay Presidente Arroyo, pinalugitan pa ng isang buwan (hanggang Agosto 6) ang YNN para mabayaran ang $227 downpayment o 40 porsyento ng kabuuang halagang $561 milyon, sa halip na gumawa ng bagong bidding. Kinukuwestyon ng mga mambabatas at maraming sektor ang labis na pagpaparaya ng pamahalaan sa naturang dayuhang kompanya. Ayon pa sa source, pinipilit ng dalawang grupo na matapos na ang kasunduan sa TSC para sa supply ng electricity bago pa matapos ang deadline sa Agosto 6. Ang miting ay nababalutan ng misteryo dahil hindi lamang ito isang sikretong pagpupulong upang isapinal ang mga nakasaad sa draft na kontrata kundi wala pa itong public accountability at transparency. Ayon sa mga industry sources ay isang malaking dagok sa kredibilidad ng Meralco kapag itinuloy nila ang pulong at kontrata. Sa pulong ngayon, ihahain ng YNN ang provision na nakasaad sa kanilang talking points para bayaran kahit ang hindi nakokonsumong kuryente o &amp;quot;take-or-pay&amp;quot; na siya ring naging dahilan kung bakit nabaon sa utang ang Meralco sa Napocor na umabot sa P20 bilyon. Ayon pa sa source, kaduda-duda kung bakit ang Meralco pa ang naghahain sa Energy Regulatory Commission (ERC) ng mga petisyon kapag gusto ng pinakamalaking distribution utility sa bansa na magtaas ng singil sa kuryente o kaya ay magkaroon ng TSC sa isang power generation plant para mayroong transparency at accountability ang nasabing kumpanya. (Edwin Balasa)</body>
<link>http://www.philstar.com/Article.aspx?articleId=347877&amp;publicationSubCategoryId=92</link>
</article>
<article>
<title>Hirit ni Sen. Pimentel: Bawas sentensiya sa bilanggo na mag-aaral sa kulungan</title>
<author></author>
<date>
<month>July</month>
<day>17</day>
<year>2006</year>
</date>
<body>Isinusulong ni Senate Minority Leader Aquilino Pimentel Jr. na bawasan ang jail term ng isang bilanggo na mag-aaral sa loob ng kulungan. Sa kanyang Senate Bill 2022, ang sinumang bilanggo na mag-aaral ng post-graduate, college, vocational skills o value developmet course, high school o elementary habang sila ay nasa kulungan ay bibigyan ng 15 days credit sa bawat buwan ng kanilang pag-aaral. Bibigyan din ng 15 days credit sa bawat buwan ang mga preso na magboboluntaryong magturo sa kanyang kapwa bilanggo. &amp;quot;The proposal unequivocally recognizes as good conduct the demonstrated courage, willingness and ability of a prisoner to increase his knowledge, develops his skills and strengthen his moral values while under detention,&amp;quot; sabi ni Sen. Pimentel. Wika pa ni Pimentel, sa pamamagitan nito ay mababawasan ang mga jailbreaks, riots at iba pang kaguluhan sa loob ng selda dahil abala ang mga preso sa kanilang pag-aaral. Bukod dito, madadagdagan ang kaalaman ng mga inmates at magagamit nila ang kanilang pinag-aralan kapag nakalabas na sila ng kulungan matapos nilang bunuin ang kanilang sentensiya. Ang mga good conduct allowances na ito ay susumahin sa loob ng isang taon at ibabawas sa kanilang hatol. Magugunita na naghain din ng panukala si Pimentel na bigyan ng tax incentives ang mga pribadong kumpanya na tatanggap bilang empleyado sa mga ex-convicts. (Rudy Andal)</body>
<link>http://www.philstar.com/Article.aspx?articleId=347889&amp;publicationSubCategoryId=92</link>
</article>
<article>
<title>Senate employees a-attend ng flag raising dahil kay MJ?</title>
<author></author>
<date>
<month>July</month>
<day>17</day>
<year>2006</year>
</date>
<body>Malamang na magkaroon ng perfect attendance ngayong umaga sa flag raising ceremony ng Senado dahil umano kay ex-Manila Rep. Mark Jimenez. Ayon sa report, si Jimenez ang &amp;quot;guest speaker&amp;quot; at dahil kilalang galante sa mga okasyong pinupuntahan ay tiyak umanong lahat ng empleyado ng Mataas na Kapulungan ay present sa pag-asang maambunan ng biyaya sakaling mamudmod si MJ na kilala rin sa tawag na &amp;quot;Santa Claus.&amp;quot; Napaulat ang ginawang pamumudmod ni MJ ng pera sa birthday party ni Ilocos Sur Gov. Chavit Singson, pag-donate ng P50 milyon sa mga planholders ng Pacific Plans Inc, pagtulong sa mga naging biktima ng kalamidad sa Mindoro at Leyte. Nang dumalo si Jimenez sa Pag-ibig sa Bayan musicale na itinaguyod ni Sen. Aquilino Pimentel Jr. na ginanap sa Meralco theater noong Enero ay &amp;quot;namudmod&amp;quot; din ito ng tig-P1,000 sa mga tao. Sa kabila nito, iginiit ni Jimenez na wala siyang hinihintay na kapalit at wala siyang balak muling pumalaot sa pulitika gaya ng usap-usapan na tatakbo siyang alkalde sa Maynila. (Rudy Andal)</body>
<link>http://www.philstar.com/Article.aspx?articleId=347896&amp;publicationSubCategoryId=92</link>
</article>
<article>
<title>LPG nagtaas ng P.50/tangke</title>
<author></author>
<date>
<month>July</month>
<day>17</day>
<year>2006</year>
</date>
<body>Singkuwenta sentimong dagdag sa kada tangke ng produktong liquified petroleum gas (LPG) ang ipinataw ng Petron at Caltex kahapon. Ayon sa tagapagsalita ng dalawang kompanya, kinakailangan nilang itaas ang presyo ng kanilang LPG dahil sa muli na namang paglobo ng contact price nito sa pandaigdigang pamilihan. Dahil dito umaabot na sa P560 ang presyo ng LPG kada 11 kg. tangke. (Edwin Balasa)</body>
<link>http://www.philstar.com/Article.aspx?articleId=347902&amp;publicationSubCategoryId=92</link>
</article>
<article>
<title>Teachers pumapasok na lang na DH sa abroad</title>
<author></author>
<date>
<month>July</month>
<day>17</day>
<year>2006</year>
</date>
<body>Naalarma si Sen. Edgardo Angara sa patuloy na pag-alis ng mga guro sa Pilipinas patungo sa ibang bansa kahit na hindi pagtuturo ang kanilang magiging trabaho. Sinabi ni Sen. Angara, panahon na para pagtuunan ng pansin ng gobyerno ang nakakaalarmang paglisan ng mga guro at ito ay sa pamamagitan ng pagtaas ng kanilang suweldo o karagdagang P6,000 kada buwan. Aniya, sa P10,000 sahod bawat buwan ng mga pampublikong guro, kadalasan ay nasa P5,000 na lang ang takehome pay nila dahil na rin sa mga kaltas at kontribusyon. Sa talaan ng Commission on Filipino Overseas, kabuuang 9,600 guro ang umalis ng bansa noong 2001 at aabot naman sa 32,000 Pinay na may alam sa pagtuturo ang nagtatrabaho bilang domestic helpers. Aniya, hindi masisisi ang mga guro na makipagsapalaran sa abroad dahil di hamak na mas maganda ang sahod sa kanila doon kumpara sa Pilipinas. (Rudy Andal)</body>
<link>http://www.philstar.com/Article.aspx?articleId=347905&amp;publicationSubCategoryId=92</link>
</article>
<article>
<title>Gonzales, target ng CPP-NPA</title>
<author></author>
<date>
<month>July</month>
<day>17</day>
<year>2006</year>
</date>
<body>Sa kabila ng nakatakdang pagdurog sa mga rebeldeng komunista sa bansa, malakas pa rin ang loob na maghasik ng lagim ang CPP-NPA sa mga itinuturing nitong kaaway ng kanilang kilusan. Ayon kay Beth Angsioco, secretary general ng Aksyon Sambayanan (AkSa), maging si National Security Adviser Norberto Gonzales, lider ng Partido Demokratiko Sosyalita ng Pilipinas (PDSP) ay nasa listahan ng mga opisyal ng gobyerno na target ng mga rebelde.&amp;nbsp;&amp;nbsp; Kabilang din sa pinagbabantaan si dating Laguna Vice Gov. Dan Fernandez, na tinawag pang &amp;quot;an enemy of the people&amp;quot; ng mga rebelde kung saan ay ipinamo-monitor pa umano sa mga kadre ang mga aktibidad ng actor/politician. Maging ang mga lider ng grupo sa mga lalawigan ng Bataan, Quezon at Southern Mindanao ay kabilang na rin sa death list ng mga rebelde at sinasabing tagaturo ng mga rebelde sa military. &amp;quot;We will not be cowed into silence because of these threats. We will continue to rally people in the countryside to work for the defense of democracy and for the advancement of non-violent social revolution,&amp;quot; ani Angsioco. (Doris Franche)</body>
<link>http://www.philstar.com/Article.aspx?articleId=347909&amp;publicationSubCategoryId=92</link>
</article>
<article>
<title>WIN tumakbo sa Makati</title>
<author></author>
<date>
<month>July</month>
<day>17</day>
<year>2006</year>
</date>
<body>Daang joggers ang sumama kay Welfare Integration Network (WIN) president Erwin Genuino para sa programa nitong &amp;quot;Win Your Health.&amp;quot; Mula Fort Bonifacio ay tumakbo ang grupo patungong Bgy. Pembo kung saan nagkaroon ng maikling programa at nag-almusal ang grupo. Ang health project ng WIN ay naglalayong ipromote ang kalusugan sa Makati City sa pamamagitan ng ehersisyo at tamang pagkain. Masayang ibinalita ni Genuino na marami pa ang nagpapalistang sumama sa grupo, mga kabataan, maybahay at mga anak sa Makati, na ang ibig sabihin aniyay dumarami ang naniniwala na mae-eliminate ang maraming problema ng siyudad katulad ng illegal drugs, kung magsasama-samang mag-promote ng healthy lifestyle sa lungsod. May mga ugong na nagbabalak tumakbo bilang kongresista si Genuino sa ikalawang distrito ng Makati na mainit na inuudyukan naman ng mga joggers. Kung mahahalal si Genuino sa Kongreso, siya ang magiging pinakabatang kongresista sa edad na 26 anyos.</body>
<link>http://www.philstar.com/Article.aspx?articleId=347911&amp;publicationSubCategoryId=92</link>
</article>
<article>
<title>OPSF bubuhayin</title>
<author></author>
<date>
<month>July</month>
<day>18</day>
<year>2006</year>
</date>
<body>May plano ang gobyernong Arroyo na buhaying muli ang binuwag na Oil Price Stabilization Fund (OPSF) sakaling lumobo ng todo ang presyo ng krudo sa pandaigdigang pamilihan. Sinabi ni Presidential Chief of Staff Mike Defensor, wala pang depinidong pinagkakasunduan hinggil sa planong ito na napag-usapan sa pulong ng Gabinete bago umalis si Pangulong Arroyo patungong Libya at Brunei. Nilinaw din ni Sec. Defensor, hindi naman aktwal na OPSF ang itatayo para mabawasan ang epekto ng pagtaas ng presyo ng krudo pero halos katulad ito ng ipinapatupad na discounting sa mga pampublikong transportasyon. Sa ngayon ay binibigyan ng pisong discount ang mga tsuper ng jeep sa bawat litrong diesel na kanilang kinakarga sa Shell at Petron. Wika pa ni Defensor, ang sistemang ito ay puwedeng palawakin na hindi lumalabag sa Oil Deregulation Law. Nang ipatupad ang Oil Deregulation Law ay nabuwag ang OPSF, ang pondong panagot sa pagtaas ng presyo ng krudo, na siyang pinagkukunan ng mga kumpanya ng langis ng kaukulang pondo sa tuwing tumataas ang presyo ng krudo nang hindi kailangang itaas ang presyo ng langis. Sa ilalim ng Oil Deregulation Law, ang pagtaas ng presyo ng gasolina at iba pang produktong petrolyo ay nakabatay sa halaga ng krudo sa pandaigdigang pamilihan at sa palitan ng piso laban sa dolyar. (Lilia Tolentino)</body>
<link>http://www.philstar.com/Article.aspx?articleId=348037&amp;publicationSubCategoryId=92</link>
</article>
<article>
<title>Boxing gagawing P.E.</title>
<author></author>
<date>
<month>July</month>
<day>18</day>
<year>2006</year>
</date>
<body>Dahil sa patuloy ang pamamayagpag ng mga Pinoy boxers sa buong mundo ay pinag-aaralan na ng pamunuan ng Department of Education (DepEd) na isama ang nasabing sport sa Physical Education (P.E) classes sa mga pampublikong paaralan upang may pagkakataong mahubog ang mga susunod sa yapak ng international Filipino champion na si Manny Pacquiao. Ayon kay Programs and Planning Undersecretary Fe Hidalgo, pinag-uusapan na ng technical committee ng DepEd ang nasabing panukala ngunit sa ngayon ay hindi pa ito nakakarating sa kanilang en banc session dahil inaantay pa nila ang pinal na resulta ng imbestigasyon sa naganap na dayaan umano sa nakaraang Palarong Pambansa. Nauna nang inireport na matapos ang basketball, pinag-aaralan na umano ng DepEd ang boxing na siyang maging main sport upang mahubog ang mga susunod na boksingerong katulad ni Pacquiao. Kung maaprubahan ang boxing ay isasama ito sa P.E. classes ng public school students subalit pinag-aaralan pa rin kung ito ba ay ipapasok sa elementarya at sekundarya o sa High School lang. (Edwin Balasa)</body>
<link>http://www.philstar.com/Article.aspx?articleId=348039&amp;publicationSubCategoryId=92</link>
</article>
<article>
<title>Senado inisnab ni MJ</title>
<author></author>
<date>
<month>July</month>
<day>18</day>
<year>2006</year>
</date>
<body>Inisnab kahapon ng tinaguriang &amp;quot;Hulog ng Langit&amp;quot; na si dating Manila Rep. Mark Jimenez ang flag raising ceremony ng Senado kung saan siya dapat ang guest speaker. Ayon kay Atty. Ed Escueta, legal counsel ni Jimenez, maysakit ang pilantropo at nilalagnat kaya hindi nagawang makasipot sa imbitasyon ng Office of the Senate Sergeant at Arms (OSSAA) upang maging panauhin sa lingguhang flag ceremony. Nadismaya naman ang may 1,000 empleyado ng Senado sa biglaang hindi pagsipot ni Jimenez sa kanilang flag raising ceremony gayung nagkumpirma na darating ito upang maging guest speaker. Wala ring ipinadalang kinatawan si Jimenez bilang proxy sa nasabing flag raising ceremony. Sinabi naman ng isang empleyado, hindi daw kasi sila mga residente ng Maynila kaya siguro hindi sumipot si Jimenez sa kanilang imbitasyon. &amp;quot;Ang dami pa namang gumising ng maaga para lamang dumalo sa flag raising ceremomy dahil si Jimenez ang guest speaker na kilalang pilantropo at tinaguriang hulog ng langit,&amp;quot; wika naman ng isa pang empleyado ng Senado. Kilala kasi si Jimenez na namumudmod ng pera sa mga okasyong pinupuntahan nito tulad ng dumalo sa birthday ni Ilocos Sur Gov. Chavit Singson at ng manood ng concert na Pag-ibig sa bayan na itinaguyod ni Sen. Aquilino Pimentel Jr. sa Meralco theater noong Pebrero kung saan lahat ng tao ay binigyan niya ng tig-isang libong piso. Tumulong din ito sa mga biktima ng educational plan scam kung saan ay nagbigay ito ng P50 milyon sa Parents Enabling Parents (PEP) coalition para makapag-enroll ang mga kabataan habang mahigit P10 milyon naman ang naipagkaloob nito sa mga biktima ng bagyo noon sa Mindoro. Sa likod ng ginagawang pagtulong ni Jimenez ay iginigiit nitong wala siyang balak pumasok muli sa pulitika partikular ang pagtakbo bilang alkalde ng Maynila o pagiging senador dahil nais lamang daw niyang tumulong sa ating mga kababayan. (Rudy Andal)</body>
<link>http://www.philstar.com/Article.aspx?articleId=348046&amp;publicationSubCategoryId=92</link>
</article>
<article>
<title>Erap 'di pinayagang personal na magsampa ng libel</title>
<author></author>
<date>
<month>July</month>
<day>18</day>
<year>2006</year>
</date>
<body>Hindi pinayagan ng Sandiganbayan Special Division si dating Pangulong Erap Estrada na makalabas ng kanyang villa sa Tanay, Rizal para personal itong magsampa ng libel case laban kay dating beauty queen Joelle Pelaez. Ayon sa korte, papupuntahin na lamang ang mga government prosecutors sa villa ni Erap sa Tanay sa halip na ang dating pangulo ang magpunta sa korte para isampa ang libel case nito laban kay Pelaez. Magugunitang nais ni Erap na siya ang personal na maghain ng P30 milyong libel suit laban kay Pelaez at ina nitong si Blanquita at sa publisher, editors at reporter ng Manila Standard Today. Samantala, iginiit naman ng kampo ni Erap sa pagdinig ng kanyang plunder case sa Sandiganbayan na lehitimo ang nakasaad sa Statement of Assets, Liabilities and Networth (SALN) nito noong 1998. Sinabi ni Atty. Rene Saguisag, legal counsel ni Erap, lehitimo ang nilalaman ng SALN ni Estrada at ang mga dokumentong magmumula sa SSS at SEC ang magpapatunay nito. (Malou Escudero)</body>
<link>http://www.philstar.com/Article.aspx?articleId=348051&amp;publicationSubCategoryId=92</link>
</article>
<article>
<title>20 Pinoy hostage sa Somalia, pinalaya na</title>
<author></author>
<date>
<month>July</month>
<day>18</day>
<year>2006</year>
</date>
<body>Pinalaya ng mga pirata sa Somalia ang may 20 Pinoy workers matapos ang mahigit apat na buwang pagkaka-hostage makaraang magbayad umano ng &amp;quot;ransom money&amp;quot; ang kanilang employer. Sa ipinadalang ulat ni Special Envoy to Middle East Ambassador Roy Cimatu sa Department of Foreign Affairs (DFA), pinalaya ng mga pirata noong Sabado ang may 20 Pinoy seamen na dinukot sa Somalia. Nilinaw ni Cimatu na walang ibinayad na ransom money ang pamahalaan bagkus ay nakipag-ugnayan lamang ito sa mataas na opisyal sa Somalia para mapalaya ang mga tripulante. Hindi naman nabatid ni Cimatu kung ibinigay ng employer ng mga Pinoy seamen na Jayphill Incorporated, ang may-ari ng UAE-registered vessel na M/T Lin 1, ang hinihinging $450,000 na ransom kapalit ang paglaya ng mga tripulanteng Pinoy. Napag-alaman na dinukot ang mga Pinoy seamen nang may 12 armadong kalalakihan habang naglalayag ang kanilang barko sa karagatang sakop ng Somalia noong Marso 29, 2006. (Ellen Fernando)</body>
<link>http://www.philstar.com/Article.aspx?articleId=348057&amp;publicationSubCategoryId=92</link>
</article>
<article>
<title>Evacuation sa Lebanon sinimulan na</title>
<author></author>
<date>
<month>July</month>
<day>18</day>
<year>2006</year>
</date>
<body>Nagsimula nang ilikas sa mga ligtas na lugar ang libo-libong Pinoy workers na naiipit ngayon sa kaguluhan sa Lebanon. Nanawagan naman si Foreign Affairs Secretary Alberto Romulo sa mga Overseas Filipino Workers (OFWs) sa Lebanon na agad magtungo sa mga simbahan na siyang mas ligtas na lugar. Nakikipag-ugnayan naman ang ating embahada sa Beirut partikular sa mga Catholic parishes at mga Simbahan upang magamit na pansamantalang evacuation centers ang mga bahay-dalanginan habang inihahanda ang repatriation sa mga OFWs. Nahihirapan naman ang mga OFWs na lumikas dahil na rin sa sunud-sunod na air strike ng Israel sa Lebanon. Itinaas na sa alert level 3 ang kasalukuyang sitwasyon ng mga Pinoy sa Lebanon at kapag umabot ito sa level 4 ay isasagawa na ang mass evacuation. Umaasa si incoming Senate President Manuel Villar Jr. na ligtas na makakatakas ang may 30,000 Overseas Filipino Workers (OFWs) na naipit sa kaguluhan sa Lebanon. Iminungkahi naman ni Sen. Ralph Recto na gamitin ng Department of Foreign Affairs (DFA) ang P2.8 B projected internal income nito ngayong taon para sa evacuation ng mga OFWs. Umapela naman si Sen. Jinggoy Estrada sa Department of Labor and Employment (DOLE) na maghanap ng alternatibong papasukan ng mga OFWs o maglaan ng pondo para sa kanilang mga livelihood program. Samantala, magsasagawa ngayon ang Malaca&amp;ntilde;ang ng malawakang pagsusuri sa posibleng paglikas ng ating mga OFWs na nasa Lebanon. (Ellen Fernando/Rudy Andal/Lilia Tolentino)</body>
<link>http://www.philstar.com/Article.aspx?articleId=348060&amp;publicationSubCategoryId=92</link>
</article>
<article>
<title>Shell kakasuhan sa oil spill sa Pandacan Depot</title>
<author></author>
<date>
<month>July</month>
<day>18</day>
<year>2006</year>
</date>
<body>Nakatakdang sampahan ng kaso ng Philippine Coast Guard (PCG) ang Pilipinas-Shell Corporation dahil sa posibleng kapabayaan nito matapos na maganap ang oil spill sa Ilog Pasig na sakop ng Pandacan Oil Depot. Sa ulat ng PCG-Public Information Office, natuklasan ng mga tauhan ng Marine Environment Protection Unit ang oil spill dakong alas-12:30 ng Sabado ng hapon nang mapansin ang makapal na langis sa Pureza riverbank ng Ilog Pasig. Agad na nagsagawa ng inspeksyon ang PCG kung saan natuklasan na nagbuhat ang naturang langis sa mga storage tank sa loob ng Shell Pandacan terminal. Inatasan ng PCG-Oil Spill Reaction Team ang Pilipinas-Shell na pigilan ang pagkalat ng naturang langis sa Ilog Pasig. Naglatag naman ang mga tauhan ng kumpanya ng langis ng oil spill boom habang nilimas ang kumalat na langis sa bisinidad. Umaabot sa siyam na dram o katumbas na 1,890 litro ng lube oil ang kasalukuyang nakokolekta ng mga tauhan ng Shell habang nagsasagawa pa rin ng paglilinis sa Ilog Pasig. Nagpalabas naman ng &amp;quot;inspection apprehension report&amp;quot; (IAR) ang Marine Environmental Protection Command sa Shell Pandacan para pansamantalang patigilin ang operasyon ng oil depot habang nagsasagawa ng kaukulang operasyon. Posibleng masampahan ng kaukulang kaso ang Pilipinas Shell kapag napatunayan ang kapabayaan nito sa kanilang operasyon at dahil sa polusyon na idinulot nito sa Ilog Pasig. (Danilo Garcia)</body>
<link>http://www.philstar.com/Article.aspx?articleId=348062&amp;publicationSubCategoryId=92</link>
</article>
<article>
<title>OFWs sa Lebanon: Di kami uuwi!</title>
<author></author>
<date>
<month>July</month>
<day>20</day>
<year>2006</year>
</date>
<body>&amp;quot;Mamatay na kami sa giyera, wag lang sa gutom.&amp;quot; Ito ang umanoy pahayag ng karamihan sa 30,000 manggagawang Pinoy na naiipit ngayon sa gulo ng Israel at Lebanon sa kabila ng utos ni Pangulong Arroyo na ilikas na ang mga ito. Sa report ng embahada ng Pilipinas sa Beirut, may 1,000 Pinoy workers na ang lumagda na hindi nila lilisanin ang naturang magulong bansa at nagpahayag sila na ipagpapatuloy ang kanilang trabaho doon. Ayon kay Foreign Affairs Undersecretary Esteban Conejos, sa 30,000 OFWs sa Lebanon, tanging 900 lang ang nagpalista at naghayag ng kanilang pagnanais na makauwi sa Pilipinas dahil sa gulo sa naturang lugar. Pero sinabi ni Conejos na sa 900 nagpalista, hindi lahat dito ay siguradong babalik sa bansa dahil ang iba rito, kahit nagpatala ay nakikiramdam pa sa sitwasyon sa Lebanon. Sa Sabado ay inaasahan ang pagdating sa Maynila ng first batch ng 200 Pinoy na boluntaryong naghayag na nais nilang makauwi na sa Pilipinas. Nakaalis na sa Lebanon ang 200 kung saan mananatili sila sa Damascus, Syria ngayong magdamag at bukas ay bibiyahe patungong Dubai pabalik ng Maynila. Inamin ni DFA spokesman Gilbert Asuque na kulang ang pondo ng kagawaran upang iproseso lahat ang repatriation sa may 30,000 Pinoy. Lumalabas na boluntaryo ang isasagawang pagpapauwi sa mga manggagawa. Bukod sa pondo ay wala ring barko na maaaring masakyan ng mga ito. Gayunman, umaasa ito na magagawan ng paraan ni special envoy to Middle East Roy Cimatu na nasa Gitnang Silangan na upang personal na mag-asikaso sa evacuation ng mga ito, &amp;quot;by road&amp;quot; sa Syria o kayay &amp;quot;by sea&amp;quot; sa Cyprus. Kaugnay nito, nasagip na ang may 24 Pinay domestic helpers na na-stranded sa isang condominium sa Beirut matapos iwan ng kanilang mga amo tangay ang kanilang mga pasaporte. Kahapon ay sinundo ni Fr. Augustine Jesty Advincula, kura paroko ng Basilica of Our Lady of the Miraculous Medal, ang 24 Pinay. Dalawang sasakyan ng simbahan ang ginamit na pangsundo sa mga ito na ngayon ay nasa ligtas ng kalagayan sa loob ng simbahan kasama ng iba pang OFW. Samantala, sinuspinde na ng POEA ang pagpapadala ng Pinoy workers sa Lebanon. Ang suspension ay &amp;quot;indefinite&amp;quot; ayon kay administrator Rosalinda Baldoz. Nagbukas naman ang OWWA ng hotlines na puwedeng tawagan ng mga OFWs ng kanilang pamilya dito sa Pilipinas, 233-6992/551-1560 o magtext sa OWWA, 0918986992. (Lilia Tolentino At Ellen Fernando)</body>
<link>http://www.philstar.com/Article.aspx?articleId=348385&amp;publicationSubCategoryId=92</link>
</article>
<article>
<title>Mga obispo di raw sasantuhin ng batas</title>
<author></author>
<date>
<month>July</month>
<day>20</day>
<year>2006</year>
</date>
<body>Hindi sasantuhin ng batas kahit pa obispo kung lumabag ito at mapatunayang kabilang sa mga nagplano at nagkanlong sa anim na puganteng Magdalo na nagtangkang pabagsakin ang pamahalaang Arroyo. Ayon kay Executive Secretary Eduardo Ermita, pinag-aralan na ng mga abogado ng gobyero kung anong mga kaso ang posibleng isampa laban kay Novaliches Bishop Antonio Tobias sa pahayag nito na ilang araw niyang kinupkop ang itinuturing na &amp;quot;enemies of the state&amp;quot; sa kasagsagan nang pagtatago nila sa batas. Naniniwala si Ermita na ang ginawa ni Tobias ay sarili nitong diskarte at hindi sumasalamin sa sentimyento ng mayorya ng mga obispo sa bansa. Kumpiyansa si Ermita na hindi makikialam ang simbahang Katoliko partikular ang Catholic Bishops Conference of the Philippines (CBCP) sa isinasagawang imbestigasyon ng awtoridad sa pagkakasangkot ni Tobias sa destabilisasyon bagkus ay hahayaan ng mga itong umiral ang batas. Kung malinis aniya ang hangarin ni Tobias at hindi ang makialam, sanay inabisuhan niya ang awtoridad hinggil sa presensiya ng Magdalo soldiers sa kanyang bahay sa halip na kupkupin ang mga ito. Maliban kay Tobias, target din ng Department of Justice (DOJ) sina Archbishop Oscar Cruz, Bishops Deogracias Iniguez, Teodoro Bacani Julio Labayen at maging si CBCP president at Jaro, Iloilo Archbishop Angel Lagdameo. Itoy kasunod ng pagbubunyag ng dalawang bumaligtad na jueteng witness na sina Richard Garcia at Abe Riva na sangkot ang mga nabanggit na obispo sa bigong Peb. 24 coup. Bukod sa mga obispo, lumutang rin ang pagkakasangkot ni opposition Sen. Panfilo Lacson. (Lilia Tolentino/Gemma Garcia/Ludy Bermudo)</body>
<link>http://www.philstar.com/Article.aspx?articleId=348391&amp;publicationSubCategoryId=92</link>
</article>
<article>
<title>Lava ng Mayon umabot na sa 6-km danger zone</title>
<author></author>
<date>
<month>July</month>
<day>20</day>
<year>2006</year>
</date>
<body>Lumampas na sa itinakdang 6-kilometer permanent danger zone ang naaabot ng lava flow at rockfall activity ng Mayon Volcano. Sa latest report ng Phivolcs, patuloy ang pagtaas ng seismic activity na nararamdaman sa bulkan at umabot sa 2,157 tonnes per day ang naitatalang sulfur dioxide emission rates. Sa pagtataya ni Phivolcs director Renato Solidum, maaaring maganap ang malawakang pagsabog ng bulkan sa loob ng dalawang linggo. Kasabay nito, sinabi ni Defense Secretary at National Disaster Coordinating Council (NDCC) chairman Avelino Cruz Jr., na lahat ng preparasyon at paghahanda ay kanilang ginagawa upang kahit na maging malakas ang pagputok ng bulkan ay wala ni isang tao ang mapahamak. Ayon kay Cruz, kung kinakailangan silang gumamit ng puwersa upang ilikas ang 4,343 mga residente at magsasaka sa idineklarang 6-km danger zone na nagpupumilit pa ring magsibalik sa kanilang tahanan at lupang sakahan ay gagawin nila ito para lang makapagligtas ng buhay. Isinailalim na sa state of calamity ang lalawigan ng Albay partikular ang mga lugar ng Legazpi, Ligao, Tabaco, Daraga, Camalig, Guinobatan, Malilipot at Sto. Domingo. Nananatili pa rin sa alert level 3 ang sitwasyon sa palibot ng Mayon. (Angie dela Cruz/Joy Cantos)</body>
<link>http://www.philstar.com/Article.aspx?articleId=348397&amp;publicationSubCategoryId=92</link>
</article>
<article>
<title>Multi-bilyong Road Right of Way scam pinasisilip kay GMA</title>
<author></author>
<date>
<month>July</month>
<day>20</day>
<year>2006</year>
</date>
<body>Kinatigan kahapon ng mga concerned DPWH employees si Pangulong Arroyo sa utos niyang pagpapaimbestiga sa Subic-Clark Road Project sa Angeles, Pampanga na proyekto ng Bases Conversion and Development Authority (BCDA). Ipnakita ng Pangulo ang pagka-unsiyami matapos lumutang sa mga pahayagan ang mga pagbubulgar sa mga maanomalya umanong transaksiyon sa naturang proyekto samantalang matindi na anya ang sakripisyo ng kanyang administrasyon sa policy nitong pagtitipid. Kasabay nito, ipinaparating din ng mga empleyado sa Pangulo na mas malaki ang anomalya sa Road Right of Way sa ilalim ng DPWH, particular na ang Bicutan Interchange. Ibinulgar ng mga empleyado ang daan-daang milyong pisong nalalagas sa pamahalaan at naibubulsa lamang ng iilan sa mga proyekto ng Road Right of Way ng DPWH. Imbes na 300 pamilya lamang ay naging mahigit sa 600 pamilya umano ang binayaran ng gobyerno ng milyun-milyong piso sa Bicutan-Interchange Project. Sinabi ng grupo na karamihan pa sa mga iskuwater na ito ay puro fake na tax declaration ang isinumite. &amp;quot;Amin ding ipinagtataka kung bakit nagbabayad ang Road Right of Way sa mga iskuwater, hindi ba dapat sa HUDCC iyon dahil housing at relocation ito ng mga illegal settlers?&amp;quot; tanong ni Domeng Santos, isa sa mga concerned employees ng DPWH. Sinasabing ang mga major contractors sa Road Right of Way ay malalapit umano sa hepe ng nasabing opisina na si Director Patrick Gatan. Kinukuwestiyon din ng grupo ang paghawak ni Gatan sa dalawang posisyon. Bukod umano sa Road Right of Way ay hawak pa ni Gatan ang Flood Control Office sa DPWH.</body>
<link>http://www.philstar.com/Article.aspx?articleId=348404&amp;publicationSubCategoryId=92</link>
</article>
<article>
<title>Nagsusulong ng Cha-cha sa Makati ipinaaresto ni Mayor Binay</title>
<author></author>
<date>
<month>July</month>
<day>20</day>
<year>2006</year>
</date>
<body>Ipinadampot kahapon ni Makati City Mayor Jejomar ang kanyang kalaban sa pulitika na nagsusulong ng Charter change sa lungsod na si dating bise alkalde Roberto &amp;quot;Bobby&amp;quot; Brillante. Nabatid na sumuko si Brillante sa Warrant Section ng Makati City Police sa bisa ng isang bench warrant na inisyu ni Judge Manuel Victorio ng Makati City Regional Trial Court (RTC), Branch 141 dahil sa kasong libelo. Tinagurian naman ni Brillante na political harassment at gumaganti lamang umano si Binay dahil sa hindi na maawat na tagumpay ng Cha-cha at ang napipintong pagdesisyon ng Ombudsman sa kasong plunder na isinampa niya laban kay Binay ang mga tunay na dahilan ng pagpapaaresto sa kanya. &amp;quot;Alam ni Mayor Binay na mapapahiya siya ng matindi oras na manalo na ang cha-cha sa Makati. Sa District 2 pa lamang ng lungsod ay nakakalap na kami ng 5,000 lagda pabor sa cha-cha,&amp;quot; sabi ni Brillante, national coordinator ng Cha-cha sa Makati. Base sa rekord, sinampahan ng libelo ni Binay si Brillante noong 1997 matapos umanong tawagin ng huli ang una na &amp;quot;magnanakaw.&amp;quot; Ngunit ayon naman kay Brillante, walang libelo sa kanyang ginamit na salita dahil isinalin lamang niya sa salitang Tagalog ang COA report. (Lordeth Bonilla)</body>
<link>http://www.philstar.com/Article.aspx?articleId=348408&amp;publicationSubCategoryId=92</link>
</article>
<article>
<title>Mga doktor naki-impeach GMA na</title>
<author></author>
<date>
<month>July</month>
<day>20</day>
<year>2006</year>
</date>
<body>Sumama na rin sa pagsusulong ng impeachment complaint laban kay Pangulong Arroyo ang ilang doktor sa pamamagitan ng paglagda sa reklamo at sa pagbibigay ng reseta sa Kongreso kung saan nakasulat sa prescriptions ang katagang &amp;quot;Impeach Gloria Macapagal Arroyo&amp;quot;. Personal na nagtungo sa tanggapan ng House Minority ang mga kinatawan ng Health Alliance for Democracy (HEAD), isang samahan ng mga health professional, health workers at health students para lumagda sa reklamo. Ayon sa mga doktor, hindi na dapat magpatuloy ang malawakang korapsiyon na nangyayari sa gobyerno at dapat na may managot sa sinasabing nangyaring dayaan noong nakaraang presidential elections. Anila, naapektuhan ang health services ng bansa dahil sa korapsiyon. Bumaba rin anila ang coverage ng PhilHealth mula 90% percent noong 2004 sa 60% nitong nakaraang taon dahil pinabayaan na lamang ng Arroyo government na mag-expire ang mga PhilHealth cards pagkatapos ng eleksiyon. Nakatakda namang lumagda rin sa reklamo ngayong araw ang mga state workers na kabilang sa grupong COURAGE o Confederation for Unity, Recognition and Advancement of Government Employees. (Malou Escudero)</body>
<link>http://www.philstar.com/Article.aspx?articleId=348413&amp;publicationSubCategoryId=92</link>
</article>
<article>
<title>Dagdag benepisyo sa mga may kapansanan</title>
<author></author>
<date>
<month>July</month>
<day>20</day>
<year>2006</year>
</date>
<body>Karagdagang insentibo at pribilehiyo ang hiniling ni Sen. Edgardo Angara para sa mga tao na may kapansanan o Persons with Disabilities (PWDs) sa gitna na rin ng pagdami ng bilang ng mga may kapansanan sa ating bansa. Sinabi ni Sen. Angara na ang kanyang kahilingan ay hindi nangangahulugan na aasa na lang ang mga PWDs sa tulong ng gobyerno, bagkus ito ay dagdag benepisyo lang para sa usapin ng kanilang kalusugan, seguridad at disenteng tirahan gaya ng nakukuha ng mga senior citizens. Sa kanyang panukalang pag-amyenda sa 1992 Magna Carta for Disabled Persons, isinusulong nito ang 20% diskwento ng mga may kapansanan para sa domestic air and sea travel, public railways, bus fare, pagliban sa individual tax sa mga may income na pasok sa poverty level, medical, dental at laboratory services at admission charges sa sinehan. (Rudy Andal)</body>
<link>http://www.philstar.com/Article.aspx?articleId=348415&amp;publicationSubCategoryId=92</link>
</article>
<article>
<title>Para sa OFWs sa Lebanon: P150-M rescue fund</title>
<author>Nina Lilia Tolentino At Ellen Fernando</author>
<date>
<month>July</month>
<day>21</day>
<year>2006</year>
</date>
<body>Nagpalabas na ang Budget Department ng P150 milyong pondo para magamit sa paglilikas ng mga Pinoy workers na naiipit sa tumitinding bakbakan sa Lebanon. Ayon kay Budget Secretary Rolando Andaya, Jr. ang pondo ay karagdagan sa inisyal na $500,000 na ipinalabas mula sa Overseas Workers Welfare Administration (OWWA). Sa kasalukuyan ay makapigil-hininga at matinding takot ang nararanasan ng may 192 OFWs na naglalakbay mula Beirut patungong Damascus, Syria. Ayon sa Department of Foreign Affairs (DFA), walang military escort ang 192 Pinoy na sakay ng mga bus palabas ng Beirut subalit parehong nakikipag-ugnayan ang embahada ng Pilipinas sa Israel at Lebanese government na huwag sasaktan o pauulanan ng bomba ang mga bumibiyaheng Pinoy. Nabatid sa DFA na lalagyan ng mga tanda o marka ang mga bus kung saan lulan ang mga Pinoy upang hindi sila targetin ng Israel at Lebanon troops. Mula sa Syria ay tutulak patungong Dubai ang 192 sakay ng eroplano saka muling sasakay ng eroplano papuntang Maynila. Nilinaw ni DFA Usec. Esteban Conejos na 192 na lamang ang uuwi mula sa 200 first batch matapos magbago ang isip ng walo at nagpahayag na ayaw na nilang umuwi sa Pilipinas. Inatasan na ng Vatican ang archbishop ng Beirut para magbigay ng assistance sa mga Pinoy habang nakikipag-coordinate na rin ang Pilipinas sa mga embahada ng Amerika, France at Italy para magbigay na rin ng tulong sa mga evacuation. Tatlong simbahan ang tinutuluyan ngayon ng mga Pinoy sa Lebanon. Libo-libong foreign nationals na ang nailikas ng kani-kanilang mga bansa, pero di gaya ng US, Britain at iba pang mayayamang bansa ay limitado ang kagamitan ng Pilipinas kaya naging mabagal ang pagsagip sa kanila. Nabatid na ang Canada ay mayroong 40,000 nationals, 25,000 US citizens, 22,000 Britons at 30,000 Pinoys. Kung ililikas ang 30,000 OFWs ay mangangailangan ang Pilipinas ng 500 bus, o kayay 30 barko o di kayay 75 eroplanong 747 para silay maiuwing lahat. Sa 30,000 OFWs na nasa Lebanon, 25,000 ay nagtatrabaho bilang mga domestic helpers. Kung isasama ang mga undocumented, aabot sa 40,000 ang Pinoy doon.</body>
<link>http://www.philstar.com/Article.aspx?articleId=348589&amp;publicationSubCategoryId=92</link>
</article>
<article>
<title>Kantahan, sayawan sa mga school programs lilimitahan</title>
<author></author>
<date>
<month>July</month>
<day>21</day>
<year>2006</year>
</date>
<body>Upang mas mahikayat ang mga estudyante sa elementarya at high school na pagtuunan ng pansin ang pag-aaral kaysa sa mga extra-curricular activities, plano ni incoming Education Secretary Tarlac Rep. Jesli Lapus na limitahan ang mga sayawan at kantahan sa mga programa sa eskuwelahan. Sinabi ni Lapus na mas dapat ipagmalaki ng mga estudyante at guro sa mga pampublikong paaralan ang kagalingan sa ibat ibang subjects gaya ng Science, Math at English kaysa sa pagsayaw ng &amp;quot;Otso-Otso&amp;quot; at &amp;quot;Spaghetti.&amp;quot; Ikinuwento ni Lapus na minsan ay dumalaw siya sa isang paaralan sa kanilang distrito kung saan ipinagmalaki ng mga guro ang kanilang estudyante na magaling sumayaw ng &amp;quot;Otso-Otso.&amp;quot; Aminado si Lapus na maraming dapat baguhin sa sistema ng edukasyon sa bansa at dapat hikayatin ang mga mag-aaral na mas pagtuunan ng pansin ang kanilang pag-aaral. Ilang estudyante aniya sa kanilang lalawigan ang na-interview niya na ang ambisyon ay magtungo na lamang sa Japan paglaki nila. Malaking suliranin din aniya ang kawalan ng master's degree ng mga guro sa kanilang itinuturong subjects dahil pinapayagan ring magturo ng English at Math kahit mga P.E. teachers. Naniniwala si Lapus na tataas pa ang antas ng edukasyon sa bansa kung makakapagpatupad ng bagong reporma ang DepEd. (Malou Escudero)</body>
<link>http://www.philstar.com/Article.aspx?articleId=348596&amp;publicationSubCategoryId=92</link>
</article>
<article>
<title>Mga katutubo pumirma na rin sa impeachment</title>
<author></author>
<date>
<month>July</month>
<day>21</day>
<year>2006</year>
</date>
<body>Maging ang mga katutubong Lumad, Mangyan, Aeta at Remon-tado ay lumagda na rin kahapon sa impeachment complaint laban kay Pangulong Arroyo. Nakabahag lang na nagtungo kahapon sa Mababang Kapulungan ng Kongreso ang apat na kinatawan ng mga nabanggit na tribu na inireklamo ang 70 kaso ng pamamaslang sa mga katutubo sa ilalim ng gobyernong Arroyo. Ang tribung Lumad ay nagmula sa Mindanao, ang mga Aeta o Ita ay mula sa Central Luzon, samantala ang mga Mangyan at Remon-tados ay buhat sa Southern Tagalog. Ayon kay Himpad Mangumalas, spokesman ng Katutubong Mamamayan ng Pilipinas at mula sa lahing Mangyan, si Pangulong Arroyo umano ang numero unong &amp;quot;human rights violators&amp;quot; ng mga katutubo. Sapat na anyang dahilan ang pagpatay sa 70 katutubo para hingin nila na bumaba na ito sa puwesto. Ang reklamo ay ihahain sa susunod na linggo sa muling pagbubukas ng regular session. (Malou Escudero)</body>
<link>http://www.philstar.com/Article.aspx?articleId=348602&amp;publicationSubCategoryId=92</link>
</article>
<article>
<title>Mayon tuloy sa pag-alburoto</title>
<author></author>
<date>
<month>July</month>
<day>21</day>
<year>2006</year>
</date>
<body>Patuloy ang pag-aalburoto ng Bulkang Mayon matapos magpakita ito ng sunud-sunod na pagbuga ng lava at bato na umaabot sa 1,100 metro. Ayon sa Phivolcs, quiet eruption pa lang ang ipinapakita ng Mayon subalit senyales ito na sa loob ng ilang linggo ay posibleng maganap ang isang matinding pagsabog kaya minamanmanan na ng mga sundalo ang mga residente at magsasaka na pilit bumabalik sa 6-km danger zone para silay pigilan. Kahapon ay kinansela ang klase sa mga paaralan malapit sa bulkan matapos magkaroon ng secondary pyroclastic explosions. Inakala ng mga residente na sumabog ang Mayon dahil sa makapal na usok na umapaw mula sa bunganga nito. Sa ngayon ay nananatili pa rin sa alert level 3 ang bulkan. (Angie dela Cruz/Ed Casulla)</body>
<link>http://www.philstar.com/Article.aspx?articleId=348608&amp;publicationSubCategoryId=92</link>
</article>
<article>
<title>Sex education dapat daw ituloy ng DepEd</title>
<author></author>
<date>
<month>July</month>
<day>21</day>
<year>2006</year>
</date>
<body>Uumpisahan na ng ilang grupo ang pangangalap ng mga lagda upang tuluyan ng maisama ng Department of Education (DepEd) sa kurikulum ng public high schools ang sex education. Sinabi ni Beth Angsioco, chairman ng Democratic Socialist Women of the Philippines (DSWP), tutulong rin ang Philippine Women Legislators Committee on Population and Development sa pangangalap ng mga lagda upang maituro sa mga kabataan ang reproductive health at pagiging responsableng magulang. Ayon naman kay Sunny Cortes, lider ng of Aksyon LGBT o Lesbians, Gays, Bisexuals at Transexuals, walang dahilan ang DepEd upang hindi maituloy ang nasabing aralin dahil marami sa mga kabataan ang natututo sa usaping sekswal sa maling paraan. Umaasa naman ang DSWP na makikiisa rito ang DepEd, aniya ito ay para na rin sa kapakanan ng mga kabataan upang malaman ang kahihinatnan ng kanilang karanasan sa usaping &amp;quot;sekswal&amp;quot; kung saan lumalabas na 31 porsiyento ng mga lalaki habang 16 porsiyento naman ng mga babae ang namumulat sa pre-marital sex sa murang edad. (Edwin Balasa)</body>
<link>http://www.philstar.com/Article.aspx?articleId=348609&amp;publicationSubCategoryId=92</link>
</article>
<article>
<title>Ikulong niyo ako  Bishop Tobias</title>
<author></author>
<date>
<month>July</month>
<day>21</day>
<year>2006</year>
</date>
<body>Handa umanong magpakulong si Novaliches Bishop Antonio Tobias kung ito ang magiging kabayaran ng kanyang pagtulong at pagkupkop sa Magdalo fugitive na si 1Lt. Lawrence San Juan. Ayon kay Tobias, hindi niya pinagsisisihan na kinanlong niya ng 3 araw sa kanyang bahay sa Fairview, Quezon City si San Juan dahil bahagi ito ng kanyang paglilingkod sa kapwa bilang alagad ng Diyos. &amp;quot;I think I did something good for the country,&amp;quot; ani Tobias. Iginiit nito na ang ginawa niya ay nagpahupa sa nooy mainit na sitwasyon nang magpasaklolo sa kanya si San Juan. Nilinaw nito na wala rin umano siyang nararamdamang pressure mula sa Malaca&amp;ntilde;ang matapos siyang umamin na &amp;quot;itinago&amp;quot; niya ang mga itinuturing na &amp;quot;enemies of the state.&amp;quot; Sa kabila nito, mangunguna pa rin si Tobias sa gagawing misa sa St. Peters Church kasabay ng State of the Nation Address (SONA) ni Pangulong Arroyo. (Gemma Amargo-Garcia)</body>
<link>http://www.philstar.com/Article.aspx?articleId=348616&amp;publicationSubCategoryId=92</link>
</article>
<article>
<title>Caloocan, gagamit ng solar-powered road safety</title>
<author></author>
<date>
<month>July</month>
<day>21</day>
<year>2006</year>
</date>
<body>Puspusan ang pagsasaayos ng mga major roads at sidewalks sa lungsod ng Caloocan partikular sa mga lugar ng commercial areas na matatagpuan sa kahabaan ng Rizal Avenue Extension malapit sa Monumento Circle, EDSA, Samson Road at 10th Ave. Ayon kay Caloocan City Mayor Enrico &amp;quot;Recom&amp;quot; Echiverri, hindi lamang ang pagpapaganda ng mga major roads at sidewalks sa lungsod ang kanilang layunin kundi maging ligtas ang mga residente sa posibleng mangyaring aksidente. Sinabi pa ng alkalde, ang Caloocan ay posibleng ang unang gagamit ng &amp;quot;Long Range Solar Road Tracer&amp;quot; (LRSRT) sa National Capital Region (NCR) at maging sa buong bansa. Ipinaliwanag ni Echiverri na ang solar-powered road safety equipment ay ilalagay sa kahabaan ng Rizal Avenue Extension, EDSA, Samson Road at 10th Ave. at maging sa ilang bahagi ng Quirino Highway malapit sa Pangarap-Quezon City boundary. &amp;quot;This safety equipment will serve as early warning device for motorists especially during nighttime which they will be able to see even several hundred meters away as these units will be radiating warning lights,&amp;quot; saad pa nito. Kasabay nito, sinabi ni Echiverri na patuloy ang ginagawa ng city government at ng city engineers office sa pagsasaayos ng sidewalks sa lahat ng lugar sa lungsod at inumpisahan na ito sa Rizal Ave. Extension, EDSA, Samson Road, 10th Avenue.</body>
<link>http://www.philstar.com/Article.aspx?articleId=348617&amp;publicationSubCategoryId=92</link>
</article>
<article>
<title>Batangas mayor hiling bumaba sa puwesto</title>
<author></author>
<date>
<month>July</month>
<day>21</day>
<year>2006</year>
</date>
<body>Igalang ang batas! Ito ang nagkakaisang panawagan ng mga residente ng San Pascual, Batangas kay Mayor Mario Magsaysay, Jr. matapos umanong magmatigas ang alkalde na lisanin ang kanyang posisyon kasunod ng desisyon ng korte na naglalagay kay Antonio Dimayuga bilang duly elected mayor. Sa isang pahayag, nanawagan din ang mga opisyal at empleyado ng lokal na pamahalaan sa Department of Interior and Local Government (DILG) na agad resolbahin ang krisis upang maiwasang sumiklab ang gulo. Nitong nakaraang Hulyo 7 ay nagkaroon ng tensiyon sa nabanggit na bayan nang &amp;quot;lumusob&amp;quot; si Dimayuga kasama ang daang supporters sa municipal hall para okupahin ang puwesto kasunod ng pagkaka-expire ng temporary restraining order (TRO) na isinampa niya sa Comelec noong Hulyo 4, 2006. Sa gym ng naturang munisipyo pansamantalang nagtayo ng opisina si Dimayuga kung saan dito na rin siya kumakain, natutulog at naliligo kasama ang mga tagasuporta. Nagsimula ang standoff matapos igiit ni Magsaysay na nagkakabisa pa rin ang TRO kasabay ng pagbalewala sa utos ni Batangas Regional Trial Court Judge Ruben Galvez noong Mayo 3 na nagpapawalambisa sa proklamasyon nito bilang mayor noong May 10, 2004 elections.</body>
<link>http://www.philstar.com/Article.aspx?articleId=348620&amp;publicationSubCategoryId=92</link>
</article>
<article>
<title>Anomalya sa emission testing center ibinuko</title>
<author></author>
<date>
<month>July</month>
<day>21</day>
<year>2006</year>
</date>
<body>Ibinuko ng mga lehitimong may-ari ng mga Private Emission Testing Center (PETC) ang umanoy maanomalyang emission testing center kung saan ay may namumuo umanong sabwatan ng ilang tauhan ng Department of Transportation and Communications (DoTC) at Private Emission Testing Centers Owners Association (PETCOA). Sa liham ni Cookie Locsin at 19 pang mga may-ari ng emission testing center sa bansa kay DoTC Sec. Leandro Mendoza, kinukuwestiyon nila ang kautusan na ipinalabas ng DoTC noong July 14, 2006 na lahat ng PETC na hindi kikilalanin ng lahat ng ahensiya ng Land Transportation Office (LTO) sa bansa kung hindi interconnected ang kanilang sistema. Sinabi pa nito na noong January 2005 hanggang June 2005, ang mga Certificate of Emission Compliance (CEC) forms ay sinimulang ibinenta ng P3 bawat forms gayung ito ay P1.26 sentimo. Wala umanong karapatan na bilhin at lagyan ng patong sa presyo ang CEC forms upang pagkakitaan lamang ng pribadong kumpanya o grupo tulad ng mga opisyales at miyembro ng PETCOA na pinamumunuan ni Tony Halili.Maging umano ang non-government organization na &amp;quot;Sagip Kalikasan&amp;quot; ay nagbebenta din ng CEC forms na dapat ay sa DoTC lamang ito mabibili sa pangambang pekein. Nangangamba ang 19 mga may-ari ng emission testing centers na tuluyang imanipula ang negosyo ng emission testing centers at maging talamak ang iregularidad sa industriya ng transportasyon.</body>
<link>http://www.philstar.com/Article.aspx?articleId=348621&amp;publicationSubCategoryId=92</link>
</article>
<article>
<title>National ID go na!</title>
<author></author>
<date>
<month>July</month>
<day>22</day>
<year>2006</year>
</date>
<body>Nagbigay na ng go-signal si Pangulong Arroyo para ipatupad ang Executive Order 420 o National Multi-purpose Identification System kasunod ng pagbasura ng Supreme Court sa apela ng mga militanteng grupo na kumukuwestiyon sa legalidad nito. Sinabi ng Pangulo na ang pagpapatupad ng National ID ang siyang titiyak sa seguridad ng bawat mamamayan at bansa. Pinawi rin ng Pangulo ang pangamba na maabuso ang karapatang pantao ng sambayanan kaya umapela siya sa publiko na suportahan ito. Noong Abril 19, 2006 ay nagpalabas ng desisyon ang SC na pumapabor sa implementasyon ng ID system. Subalit nagsampa ng mosyon ang Bayan Muna at Kilusang Mayon Uno na kumuwestiyon sa legalidad ng nasabing kautusan sa Korte Suprema bunsod ng pagsaklaw ng gobyerno sa karapatan ng indibidwal, na ayon pa sa kanila ay isang uri ng pag-abuso. Pero nilinaw ng SC en banc na walang nagawang pag-abuso ang Pangulo o Punong Ehekutibo sa pagpapatupad ng nasabing kautusan dahil hindi naman nito saklaw ng sangay ng lehislatura. Bukod sa hindi umano panghihimasok sa lehislatura ang pagbuo ng nasabing batas, hindi rin umano ito maituturing na pag-abuso sa karapatan ng indibidwal o invasion of privacy dahil hindi sapilitan ang pagkuha ng impormasyon ukol dito at hindi rin sapilitan ang ang pagkuha ng naturang ID, kundi isang boluntaryo o sino lang ang gustong magkaroon nito, anang high tribunal. (Lilia Tolentino at Ludy Bermudo)</body>
<link>http://www.philstar.com/Article.aspx?articleId=348731&amp;publicationSubCategoryId=92</link>
</article>
<article>
<title>Komunista dudurugin ko!  Esperon</title>
<author></author>
<date>
<month>July</month>
<day>22</day>
<year>2006</year>
</date>
<body>Nangako ang bagong hirang na si AFP Chief of Staff Lt. Gen. Hermogenes Esperon na dudurugin niya ang grupo ng mga rebeldeng komunista sa bansa. Sa kanyang pormal na pag-upo kahapon, sinabi ni Esperon na para makapagtayo ng isang matatag na Republika, kailangang ang bansa ay malaya mula sa terorismo, forced taxation o extortion at iba pang balakid na pumipigil sa pag-unlad ng bansa. &amp;quot;Our priorities will be towards complying to the directive of the President to defeat the communist terrorist within her term and so all our activities will be focused towards that,&amp;quot; ani Esperon na produkto ng Phil. Military Academy (PMA) Class 1974. Si Esperon na isang Mindanao war veteran ang ika-37 chief of staff. Pinalitan niya ang nagretirong si Gen. Generoso Senga. Manunungkulan siya hanggang Pebrero 9, 2008. Sinabi ng Pangulo na personal niyang hinirang si Esperon dahil may tiwala siya sa katapatan nito sa kanyang administrasyon at subok na niya ito matapos maging kauna-unahang hepe ng Presidential Security Group (PSG) sa ilalim ng kanyang termino. (Joy Cantos)</body>
<link>http://www.philstar.com/Article.aspx?articleId=348744&amp;publicationSubCategoryId=92</link>
</article>
<article>
<title>Senate presidency kuha na ni Villar</title>
<author></author>
<date>
<month>July</month>
<day>22</day>
<year>2006</year>
</date>
<body>Labing-apat na boto na ang nakuha ni Sen. Manuel Villar Jr. upang masiguro ang kanyang pag-upo bilang bagong Senate president sa pagbubukas ng 3rd regular session ng Senado sa darating na Lunes. Sinabi ni Sen. Mar Roxas, nakarating sa kanyang kaalaman na 14 na ang pumirma sa isang resolusyon na nag-eendorso kay Sen. Villar, subalit sa nasabing 14 ay hindi siya kabilang dito. Magugunita na nagkaroon ng kasunduan sina Villar at outgoing Senate President Franklin Drilon ukol sa term-sharing kung saan ay naunang naupo si Drilon sa 1st at 2nd regular sessions habang si Villar ang mamumuno sa ikatlong regular session. Subalit nakasaad din sa gentlemans agreement nina Villar at Drilon na kailangang makakuha ng 13 boto si Villar upang makuha kay Drilon ang pamumuno. Napag-alaman sa isang source, nakuha ni Villar ang suporta ng mag-inang Sen. Loi Estrada at Sen. Jinggoy Estrada na pawang mga miyembro ng oposisyon sa Senado. Idinagdag pa ng senate source, magkakaroon lamang ng minor revamp sa committee chairmanships kung saan ay inaasahang mapupunta kay Drilon ang pamumuno sa committee on finance habang si Sen. Jinggoy ang magiging chairman ng committee on public order and illegal drugs na kapwa hawak dati ni Villar. (Rudy Andal)</body>
<link>http://www.philstar.com/Article.aspx?articleId=348745&amp;publicationSubCategoryId=92</link>
</article>
<article>
<title>290 OFWs sa Lebanon darating ngayon</title>
<author></author>
<date>
<month>July</month>
<day>22</day>
<year>2006</year>
</date>
<body>Darating ngayong hapon ang first at second batch ng mga Pinoy workers na naipit sa nagaganap na giyera ng Israel at Lebanon. Sa ginawang command conference sa Department of Foreign Affairs kahapon, sinabi ni special envoy to the Middle East Roy Cimatu, alas-3 ng madaling araw kahapon nang dumating na ligtas ang mga OFWs sa Damascus, Syria. Sinabi ni Cimatu na bukod sa unang batch, kasunod na prinoseso ang repatriation ng 102 pang Pinoy. Ang bagong batch ng mga evacuees ay umalis na rin sa Beirut kahapon upang makasabay sa first batch sa pagsakay sa inihandang eroplano na magdadala sa kanila sa Pilipinas. Nilinaw naman ni Cimatu na 188 lamang ang nasa first batch at hindi 192 gaya ng unang napaulat. Dahil sa paiba-ibang isip ng ibang manggagawa kung aalis ba o hindi sa Lebanon ang dahilan kaya bumaba ang bilang ng first batch. Sa ngayon, may 240 pang OFWs ang nasa relocation sites sa Beirut habang umabot sa 1,572 ang nakarehistro sa embahada para sa posibleng relokasyon. (Ellen Fernando)</body>
<link>http://www.philstar.com/Article.aspx?articleId=348755&amp;publicationSubCategoryId=92</link>
</article>
<article>
<title>4 Magdalo kumalas sa abogado</title>
<author></author>
<date>
<month>July</month>
<day>22</day>
<year>2006</year>
</date>
<body>Inaasahang madadagdagan pa ang hanay ng mga nagrebeldeng sundalo na magbalik-loob sa gobyerno kasunod ng ginawang pagsibak ng apat pang Magdalo soldiers sa kanilang abogado. Sa hindi ipinaliwanag na dahilan, tuluyan nang tinapos nina Capt. John Andres, 1Lt. Audie Tocloy at 2ndLt. Jess Tacio ang serbisyo ni Atty. Theodore Te sa paghawak ng kanilang mga kaso sa Makati Regional Trial Court at General Court Martial ng AFP. Maliban kay Andres na naka-confine sa ospital, ang dalawa ay nakakulong sa Army headquarters sa Fort Bonifacio, Makati City. Kasunod nito ay inamin din ni Atty. Roel Pulido na ipinarating na rin sa kanya ng kamag-anak ni 1Lt. Von Rio Tayab na pinuputol na ang kanyang serbisyo. Nauna nang binitawan ng 15 Magdalo ang serbisyo nina Te at Pulido para muling bumalik sa pamahalaan kasunod ng pagbaligtad ng mga mutineers na sina Capts. Gerardo Gambala at Milo Maestrocampo. (Joy Cantos)</body>
<link>http://www.philstar.com/Article.aspx?articleId=348758&amp;publicationSubCategoryId=92</link>
</article>
<article>
<title>DepEd Union, Lapus mag-uusap</title>
<author></author>
<date>
<month>July</month>
<day>22</day>
<year>2006</year>
</date>
<body>Pumayag nang makipag-usap ang Department of Education (DepEd) National Union kay incoming Secretary Jesli Lapus upang mapag-usapan at maayos ang hidwaan at kung ano ang nararapat para sa ika-uunlad ng nasabing ahensiya. Ayon kay Atty. Domingo Alidon, pangulo ng may 40,000 miyembro ng DepEd Union, limang kondisyon ng unyon ang kanilang ilalatag, una ay walang halong pulitika sa gagawing pagpapatakbo sa DepEd, irespeto ang karapatan ng public sector unionism at ang agreement sa collective negotiations, transparency ng representasyon sa ibat ibang komite ng DepEd, propesyonal na paghawak at pagpapatakbo ng ahensiya at pagpapatuloy ng ginawang reporma na pinalitan ng kalihim. Ayon naman kay Lapus, payag siya sa mga kondisyones. Anya, kaya niyang patakbuhin ang nasabing tanggapan, bigyan lang siya ng pagkakataon. Tutol ang grupo ni Alidon sa pagkakahirang ni Lapus at nagbanta ng sunud-sunod na protesta at pagharang dito sa araw na uupo ito sa Agosto 1. (Edwin Balasa)</body>
<link>http://www.philstar.com/Article.aspx?articleId=348764&amp;publicationSubCategoryId=92</link>
</article>
<article>
<title>Pagnenegosyo ituturo sa eskwelahan</title>
<author></author>
<date>
<month>July</month>
<day>22</day>
<year>2006</year>
</date>
<body>Kinatigan ni Sen. Manny Villar ang plano ng DepEd na ituro sa pampublikong elementarya at high school ang asignatura tungkol sa pagnenegosyo. Si Villar na masugid na nagsusulong sa &amp;quot;sipag at tiyaga&amp;quot; at isa ring matagumpay na negosyante ay naniniwala na ang pagnenegosyo ay solusyon sa mga problemang pang-ekonomiya ng bansa. Pangungunahan ng DepEd ang paglulunsad ng &amp;quot;Go Negosyo Campaign Teen Edition&amp;quot; na ipapatupad sa mga piling pampublikong eskwelahan sa elementarya at high school bilang bahagi ng values education, technology at livelihood courses. Inakda ni Villar ang Senate Bill 509 na naglalayong ituro ang entrepreneurship sa mga eskwelahan sa bansa. Ang hakbang, ani Villar, ay bubuwag sa paniniwala na ang mga Pilipino ay nag-aaral lamang para maging empleyado. &amp;quot;Malulutas ang problema natin sa kawalan ng trabaho at underemployment kapag marami ang pumasok sa pagnenegosyo. Kailangan natin ng mas maraming job providers kaya kailangan ng bansa ng bagong henerasyon ng mga negosyante,&amp;quot; paliwanag pa ni Villar. (Rudy Andal)</body>
<link>http://www.philstar.com/Article.aspx?articleId=348766&amp;publicationSubCategoryId=92</link>
</article>
<article>
<title> Bigas ang ibinigay ko sa Magdalo  Ping</title>
<author></author>
<date>
<month>July</month>
<day>22</day>
<year>2006</year>
</date>
<body>Inamin ni Sen. Panfilo Lacson na tumulong siya sa Magdalo soldiers sa pamamagitan ng financial assistance pero hindi para sa isinusulong nitong kudeta o pagrerebelde kundi para sa kanilang mga pamilya. Sinabi ni Lacson na hindi maituturing na krimen ang pagbibigay ng tulong sa pamilya ng Magdalo soldiers tulad ng bigas gaya ng gustong palabasin ni Justice Secretary Raul Gonzalez. Ayon kay Lacson, ang angkop na itawag sa ginawa niyang pagtulong at ginawang pagkupkop ni Novaliches Bishop Antonio Tobias sa mga Magdalo soldiers ay &amp;quot;for humanitarian reasons&amp;quot;. Pinayuhan ni Lacson si Sec. Gonzalez na rebyuhing mabuti ang naging testimonya ni 1st Lt. Lawrence San Juan bago siya paratangan na isang financier ng Magdalo group dahil lamang sa ibinigay niyang tulong sa pamilya ng mga ito. (Rudy Andal)</body>
<link>http://www.philstar.com/Article.aspx?articleId=348769&amp;publicationSubCategoryId=92</link>
</article>
<article>
<title>Pack up &amp;amp; Run!  GMA</title>
<author></author>
<date>
<month>July</month>
<day>23</day>
<year>2006</year>
</date>
<body>&amp;quot;Pack up and run! This is forced evacuation!&amp;quot; Ito ang mariing utos ni Pangulong Arroyo sa Department of Foreign Affairs (DFA) na ipatupad sa lahat ng mga manggagawang Pinoy sa Lebanon. Ang direktiba ay kasunod ng ipinadalang feelers ng Israel na papasukin na ng kanilang ground troops ang Southern Lebanon kaya kung mayroon pang natitirang mga Pinoy sa naturang lugar ay dapat nang magsi-alis. Ayon kay Foreign Affairs Usec. Esteban Conejos, nakataas na sa alert level 4, na ang ibig sabihin ay &amp;quot;mass evacuation,&amp;quot; ang sitwasyon sa southern Lebanon dahil na rin sa bagong planong pagpapakawala ng missiles at rockets ng Israeli Defense Force kaya sapilitan na ang gagawing pagpapaalis sa mga Pinoy. Nabatid na nasa 2,000 Pinoy ang tinatayang nasa southern Lebanon kaya nananawagan ang DFA na umalis na ang mga ito para sa kanilang sariling kaligtasan. Ayon naman kay Foreign Affairs spokesman Gilbert Asuque, inatasan na ng DFA ang embahada sa Beirut na madaliin ang mandatory evacuation sa southern Lebanon at tiyaking wala ni isang maiiwan. &amp;quot;All Filipinos, get out of there and go to the embassy or the relocation sites,&amp;quot; pahayag ni Asuque. Samantala, naantala ang nakatakdang pagdating kahapon ng may 300 OFWs mula sa Lebanon matapos magka-aberya sa sasakyan nilang eroplano. Kinailangan nilang magpalit ng eroplano mula sa Emirates Airlines 11 sa bagong Airlink A310. Na-delay naman ang kanilang pagsakay dahil kailangan pang kumuha ang mga ito ng clearance para sa isasagawang flight. Posible umanong ngayong araw makarating ng Maynila ang grupo. (Lilia Tolentino At Ellen Fernando)</body>
<link>http://www.philstar.com/Article.aspx?articleId=348905&amp;publicationSubCategoryId=92</link>
</article>
<article>
<title>LTFRB chief pinasisibak ng employees</title>
<author></author>
<date>
<month>July</month>
<day>23</day>
<year>2006</year>
</date>
<body>Pinasisibak ng mga empleyado ng Land Transportation and Regulatory Board (LTFRB) si Chairwoman Ma. Elena Bautista dahil umano sa graft and corruption at iba pang kaso. Sa petisyong ginawa ng mga nasabing empleyado na kanilang isinumite kay Transportation Secretary Leandro Mendoza at kay Pangulong Arroyo, nakasaad dito na sa tatlong taong panunungkulan ni Bautista bilang pinuno ng LTFRB ay ginawa niya itong &amp;quot;money-making&amp;quot; na ahensya sa pamamagitan ng ibat-ibang klase ng multa at penalty na naging napakahirap sa buhay ng mga driver at transport operators. Sa 120 empleyado ng LTFRB sa central office sa Quezon City ay 85 sa mga ito ang pumirma sa appeal letter. Samantala sa isinagawang panayam kay Bautista, sinabi nitong willing siyang magpa-lifestyle check upang mapatunayan kung siya ay isang corrupt na opisyal ng gobyerno. Dagdag pa nito na posibleng ginagamit lang ang mga nasabing empleyado ng mga transport operators o grupo na galit sa kanyang pamamalakad dahil sa kanyang mahigpit na pamantayan. (Edwin Balasa)</body>
<link>http://www.philstar.com/Article.aspx?articleId=348918&amp;publicationSubCategoryId=92</link>
</article>
<article>
<title>Doktor, dentista kulang na</title>
<author></author>
<date>
<month>July</month>
<day>23</day>
<year>2006</year>
</date>
<body>Hindi lamang sa mga guro at silid-aralan nagkukulang ang mga public schools sa bansa dahil nagkukulang na rin sa mga doktor at dentista na tutugon sa pangangailangang-medikal at dental ng mga paaralan sa bansa. Inihalimbawa ni Alliance of Volunteer Educators (AVE) party-list Rep. Eulogio Magsaysay ang datos ng Department of Education (DepEd), na mayroon lamang isang doktor sa bawat 70,500 mag-aaral samantalang isang nurse lang ang tumitingin sa bawat 4,830 estudyante at isang dentista sa bawat 18,000 mag-aaral. Ayon sa kongresista, ang kakulangan sa mga doktor at nurse ay maisisisi sa patuloy na pangingibang-bansa ng mga ito. Batay naman sa datos na inilabas ng Philippine Overseas Employment Administration (POEA), umaabot sa may 2,420 nurse ang umalis upang magtrabaho sa ibang bansa mula 1998 hanggang 2002. Samantala, mula 1998 hanggang 2002, lumaki ng limang beses ang bilang ng mga gurong umaalis ng bansa. Binigyang-diin pa ni Magsaysay na kung sakaling magkasakit ang mag-aaral gaya ng sakit ng ngipin o magkaroon ng sipon, nangangahulugan lamang na liliban ito sa klase. (Malou Escudero)</body>
<link>http://www.philstar.com/Article.aspx?articleId=348919&amp;publicationSubCategoryId=92</link>
</article>
<article>
<title>Kongreso hiling buwagin na!</title>
<author></author>
<date>
<month>July</month>
<day>23</day>
<year>2006</year>
</date>
<body>Isinulong ng koalisyong Sigaw ng Bayan ang abolisyon ng bicameral Congress para paboran ang pagtatatag ng unicameral Parliament upang magbigay daan sa pagkakaroon ng responsableng Oposisyon na walang anumang kaugnayan sa mga grupong may pansariling interes o mga sektor na ultra-rightist sa militar na siyang lumalason sa politika ng bansa at pumipigil sa kaunlaran. Ayon kay Sigaw ng Bayan spokesman Raul Lambino, ang mga kaganapan kamakailan na nagpakita sa pagkakasangkot ng ilang mga negosyante at rebeldeng sundalo sa tangkang kudeta noong Pebrero ang nagbunsod sa kanila upang sumuporta sa Charter change bilang solusyon sa mga depekto ng sistemang politikal at ekonomikal sa bansa. &amp;quot;Mahigit 9 na milyon na ang pumirma sa Peoples Initiative para amyendahan ang Saligang Batas sanhi ng kagustuhan ng mga ito na magkaroon ng responsableng Oposisyon na walang pansariling interes kundi ang isulong ang tunay na demokrasya at pag-unlad ng bawat Pilipino,&amp;quot; wika ni Lambino. Patunay umano sa nakakapinsalang uri ng political obstructionism dulot ng kasalukuyang Oposisyon ay ang Senate-House congressional stand-off na siyang dahilan kung bakit nakabinbin ang 2006 General Appropriations Act (GAA). &amp;quot;Cha-Cha na lamang ang ating pag-asa upang mapalitan ang sistema ng ating gobyerno na siyang pumipigil sa ating pag-unlad at gayun din sa negatibong kultura ng politika na ngayon ay umiiral dito sa atin,&amp;quot; pagtatapos ng Sigaw ng Bayan spokesman.</body>
<link>http://www.philstar.com/Article.aspx?articleId=348930&amp;publicationSubCategoryId=92</link>
</article>
<article>
<title>Imbestigasyon sa Comelec pinamamadali</title>
<author></author>
<date>
<month>July</month>
<day>23</day>
<year>2006</year>
</date>
<body>Hinikayat kahapon ng isang grupo si Ombudsman Merceditas Gutierrez na madaliin na ang isinasagawang imbestigasyon laban kay Comelec Chairman Benjamin Abalos at iba pang komisyoner nito na sangkot sa P1.3 billion poll computerization scam. Sa pahayag ng Partido Demokratiko Sosyalista ng Pilipinas (PDSP), nais lamang na malusutan ng mga Comelec officials ang asunto nang sabihin ng mga ito na hindi umano sila magagalaw ng Ombudsman. Una nang iginiit ng Ombudsman na ang mga opisyal na sangkot sa pag-a-award ng maanomalyang kontrata sa Mega Pacific ay hindi absuwelto sa imbestigasyon ng mga &amp;quot;graft-busters.&amp;quot; Sinabi naman ni PDSP spokesperson Jose Nonong Ricafrente na kung talagang walang kinalaman ang mga opisyal nito sa nasabing usapin ay dapat isumite ng mga ito ang kanilang sarili sa imbestigasyon upang malinis ang kanilang mga pangalan.</body>
<link>http://www.philstar.com/Article.aspx?articleId=348931&amp;publicationSubCategoryId=92</link>
</article>
<article>
<title>229 evacuees dumating na</title>
<author></author>
<date>
<month>July</month>
<day>24</day>
<year>2006</year>
</date>
<body>Dumating na kahapon sa bansa ang daan-daang overseas Filipino workers (OFWs) mula sa Lebanon matapos ang ilang araw na makapigil-hiningang paglalakbay. Mismong si Pangulong Arroyo kasama sina Foreign Affairs Sec. Albert Romulo ang sumalubong sa may 229 OFWs, kabilang ang isang 10-buwang sanggol at dalawa pang bata, bandang alas-2:35 ng hapon sakay ng Jordan Aviation JAV 3911 chartered plane mula Beirut via Damascus, Syria sa Villamor Air Base. Sa sobrang excitement, hindi na nahintay pa ng Pangulo ang pagbaba ng mga manggagawang Pinoy kaya siya na ang umakyat sa nakalapag na eroplano at mainit na kinamayan ang mga Pinoy workers. Sa kanyang maikling talumpati, pinasalamatan ng Pangulo ang lahat ng ahensiya na nagtulung-tulong upang masagip nang ligtas ang mga Pinoy workers na naipit sa tumitinding bakbakan ng Israel at Lebanon. May 65 pang Pinoy ang naiwan sa Damascus, Syria at kasalukuyang inaayos ni Foreign Affairs Usec. Rafael Seguis at ng Philippine Consulate sa Syria ang hiwalay na arrangement sa kanilang pag-uwi. Kamakalawa ay inatasan na ng Pangulo ang embahada at ang Presidential Middle East Preparedness Team na ilagay sa alert level 4 ang sitwasyon sa southern Lebanon matapos ilunsad ng Israeli Defense Forces ang ground invasion sa naturang lugar. Samantala, ang mga nakauwing OFWs na malalayo ang probinsya ay tinulungan ng Overseas Wor-kers Welfare Administra-tion kung saan pansaman-tala silang natulog kagabi sa OWWA Center sa Pasay City. (Ellen Fernando)</body>
<link>http://www.philstar.com/Article.aspx?articleId=349070&amp;publicationSubCategoryId=92</link>
</article>
<article>
<title>Oposisyon boykot sa SONA</title>
<author></author>
<date>
<month>July</month>
<day>24</day>
<year>2006</year>
</date>
<body>Wala sa plano ng oposisyon na dumalo sa State of the Nation Address (SONA) ngayon ni Pangulong Arroyo. Ayon kay House Minority Floorleader Francis Escudero, limang taon nang nakaupo si Mrs. Arroyo sa Malaca&amp;ntilde;ang pero hindi pa rin nararamdaman ng mga mamamayan ang sinasabing magandang ekonomiya. Sa halip, magdaraos ng kontra-SONA ang oposisyon bukas na ang magiging laman ay ang problema na kinakaharap ng bansa. Samantala, wala rin balak si Sen. Franklin Drilon na dumalo sa SONA matapos niyang isalin ang liderato ng Senado kay incoming Senate President Manny Villar Jr. Ililipat ngayong umaga ni Drilon kay Villar ang liderato ng Senado batay sa kanilang naging gentlemans agreement ukol sa term-sharing. Si Villar, na pinaka-mayamang miyembro ng Mataas na Kapulungan sa 13th Congress, ang ika-28 Senate president. Siya ang ikalawang House Speaker na naging Senate President. Ang unang House Speaker na naging Senate President ay si Sen. Manuel Roxas Sr. Labing-apat na senador mula sa administration at opposition bloc ang lumagda sa isang resolusyon na sumusuporta sa pagiging lider ng Senado ni Villar kabilang ang mag-inang sina Sen. Loi Estrada at Sen. Jinggoy Estrada. Nakumbinsi ni Villar ang mag-inang Estrada sa kabila ng pagiging instrumento ng dating House Speaker na madaliing maipadala sa Senado noong 2000 ang impeachment complaint laban kay dating Pangulong Erap Estrada. (Rudy Andal/Malou Escudero)</body>
<link>http://www.philstar.com/Article.aspx?articleId=349078&amp;publicationSubCategoryId=92</link>
</article>
<article>
<title>DOH binawalan ng SC mag-advertise ng gatas</title>
<author></author>
<date>
<month>July</month>
<day>24</day>
<year>2006</year>
</date>
<body>Ipinatutuloy ng Supreme Court (SC) sa Department of Health (DOH) ang pagbabawal sa pag-aadvertise ng mga gatas na inaalok bilang &amp;quot;breastmilk substitute.&amp;quot; Ito ay makaraang ibasura ng SC ang nais ng grupong Pharmaceutical at Health Care companies na magpalabas ang korte ng temporary restraining order (TRO) laban sa implementing rules and regulations ng Administrative Order 2006-0012 ng DOH na ipinalabas noong May 16, 2006. Bagkus ay binigyan ng 10 araw ng SC si Health Secretary Francisco Duque III at ang iba pa na mataas na opisyal ng DOH na maghain ng kanilang komento kaugnay sa petition ng Pharmaceutical and Health Care Association of the Philippines. Magugunita na hiniling ng nasabing grupo sa SC na mabasura ang regulasyon ng DOH na nagpapataw ng pagba- bawal sa pagpopromote at pag-aadvertise ng mga breastmilk substitute. Sinabi ng mga petitioners na ang kautusan ng DOH ay isang pagharang sa kanila upang makapagbigay ng impormasyon sa mga bagong ina kaugnay sa nutrisyon na taglay ng mga infant formulas. Nilinaw ng DOH na patuloy umanong lumolobo ang bilang ng mga inang hindi nagpapasuso sa kanilang sanggol kung saan ang mga gatas na ito umano ay hindi angkop o nakatutugon sa kinakailangang nutrisyon ng isang sanggol. (Grace dela Cruz)</body>
<link>http://www.philstar.com/Article.aspx?articleId=349079&amp;publicationSubCategoryId=92</link>
</article>
<article>
<title>Not every priest is holy  Gonzalez</title>
<author></author>
<date>
<month>July</month>
<day>24</day>
<year>2006</year>
</date>
<body>Bagamat iginagalang ang simbahang Katoliko, naniniwala si Justice Secretary Raul Gonzalez na hindi lahat ng pari ay maituturing na banal. &amp;quot;Not every priest is holy,&amp;quot; ani Gonzalez kaugnay sa pagbubunyag ng mga obispo na sinusuhulan sila ni Pangulong Arroyo upang makakuha ng pabor na desisyon hinggil sa isinagawang plenary ng Catholic Bishops Conference of the Philippines (CBCP) sa usapin ng impeachment. Sinabi ng kalihim na hindi dapat magmalinis ang mga pari o obispo lalot alam naman umano ng lahat na nagnenegosyo ang mga ito. &amp;quot;Simbahan has parochial school, negosyo rin yun, pero binigyan nila ng malisya ang pagbibigay ng tulong ni Pangulong Arroyo sa simbahan, bribe daw iyon,&amp;quot; ani Gonzalez. Nilinaw ng kalihim na ang tulong ay hindi para maimpluwensiyahan ang kaparian kundi tulong umano sa mga proyekto nito. (Grace dela Cruz)</body>
<link>http://www.philstar.com/Article.aspx?articleId=349088&amp;publicationSubCategoryId=92</link>
</article>
<article>
<title>Mega Pacific, inabswelto ng DOST</title>
<author></author>
<date>
<month>July</month>
<day>24</day>
<year>2006</year>
</date>
<body>Kumpiyansa ang Department of Science and Technology (DOST) na &amp;quot;100% accurate&amp;quot; ang automated counting machines ng Mega Pacific taliwas sa akusasyon ng Namfrel. Sa pagpapatuloy ng fact-finding hearing ng Ombudsman kaugnay sa umanoy maanomalyang pagbili ng P1.3-B counting machines sa Mega Pacific ng mga opisyal ng Comelec, sinabi ni DOST Secretary Alabastro, lumalabas sa isinagawa nilang test na 100 porsiyento umanong &amp;quot;accurate&amp;quot; ang trabaho ng mga counting machines. Base sa report ng DOST, ang counting machines ng Mega Pacific ay kayang mag-reject ng mga peke, sira at nagamit ng mga balota. Lumilitaw din na kayang magtrabaho ng nasabing counting machine kapwa sa malamig at mainit na panahon at awtomatiko umanong binabasa ang magkabilang pahina ng mga balota. Maliban dito ay kaya rin umanong magbilang ng machines ng may 440,000 na boto sa loob ng 14-oras at lahat na 1,991 units na na-deliver ng Mega Pacific ay isa-isang sinubukan. Handa naman ang DOST na ilabas sa publiko ang mga dokumento at larawan na magpapatunay na aktuwal nilang isinagawa ang &amp;quot;accuracy test&amp;quot; na naging basehan ng departamento upang kanilang gawaran ng &amp;quot;seal of certification&amp;quot; ang counting machines ng Mega Pacific. (Angie dela Cruz)</body>
<link>http://www.philstar.com/Article.aspx?articleId=349092&amp;publicationSubCategoryId=92</link>
</article>
<article>
<title>Non-appearance sa emission testing ng usok ng sasakyan di na puwede</title>
<author></author>
<date>
<month>July</month>
<day>24</day>
<year>2006</year>
</date>
<body>Suportado ng mga Information Technology (IT) company ang plano ng Land Transportation Office (LTO) at IT Provider-Stradcom na magkaroon ng interconnectivity sa pagitan ng mga private emission test center owners upang maglaho na ang non-appearances sa pagsusuri ng usok ng mga naipaparehistrong sasakyan sa LTO nationwide. Ayon kay Jose Justo, pangulo ng Philippine Information Technology Providers Association (PITPA) at may-ari ng Cyberlink IT company, pinasasalamatan nila sina DOTC Secretary Leandro Mendoza at LTO Chief Anneli Lontoc na mabibigyang daan na rin ang pagpapatupad sa naturang programa na hangaring maipatupad ng husto ang layunin ng emission program ng pamahalaan sa ilalim ng Clean Air Act. Ang ETCit at Eurolink IT providers ang unang IT companies na naaprubahang magpatupad ng interconnectivity makaraang makapasa ang mga ito sa mga requirements ng DOTC at LTO. Sinabi din ni Justo na bagamat bumagsak ang kumpanya niya sa requirements ng LTO, umapela na siya sa DOTC para mapagbigyan ang kanyang kumpanya at iba pang IT providers na maging bahagi ng naturang programa. Sa report ng LTO Management Information Division, may 34 percent ng non-appearance at fake CECs ang naitala mula sa Metro Manila areas. (Angie dela Cruz)</body>
<link>http://www.philstar.com/Article.aspx?articleId=349093&amp;publicationSubCategoryId=92</link>
</article>
<article>
<title>Federal government kasado!</title>
<author></author>
<date>
<month>July</month>
<day>25</day>
<year>2006</year>
</date>
<body>Binigyang-diin kahapon ni Pangulong Arroyo ang determinasyon ng kanyang liderato upang gawing federal ang sistema ng pamahalaan upang bumilis ang pag-asenso ng bansa. Tiniyak ng Pangulo sa kanyang ika-anim na State of the National Address (SONA) sa joint session ng Senado at Kamara na ibabalik niya ang kapangyarihan sa taumbayan at lokal na opisyal. Wika pa ni PGMA sa kanyang isang oras na talumpati, panahon na upang ipagkaloob ang indibidwal na responsibilidad ng bawat opisyal at mamamayan para sila ang magsilbing nasa frontline ng hinahangad na pagbabago tungo sa pagkakaroon ng political accountability. Ipinangako din ng Pangulo ang tuluyang pag-alis ng red tape na siyang malaking sagabal sa pagpasok ng maraming mamumuhunan sa bansa. Iginiit din ni Mrs. Arroyo ang pangangailangang maamyendahan ang Konstitusyon para makapasok ang mas maraming foreign investors. Inihayag din ng Pangulo ang paglikha sa Mega Regions para mapabilis ang pagpapaunlad sa mga rehiyon sa tulong ng mga lokal na opisyal. Ang North Luzon na binubuo ng region 1, region 2 at Cordillera Autonomous Region, hilagang bahagi ng Zambales, Tarlac, Nueva Ecija at Aurora ang gagawing Agri-business quadrangle. Ang Metro Luzon Urban Beltway ay binubuo ng malaking bahagi ng Central Luzon, Metro Manila, Calabarzon, Mindoro at Marinduque habang ang Central Philippines ay kinabibilangan naman ng Visaya, Bicol, Palawan, Romblon at Hilagang Mindanao at ang Cyber Corridor. Ipinagmalaki din ni PGMA ang pagpapaunlad sa ibat ibang sea ports, airports, expressways, train systems at pagdagdag ng ruta para sa roll-on-roll-off project system. Sinabi din ni Mrs. Arroyo na mayroong pondo para labanan ang katiwalian sa gobyerno gayundin ang pagkakaroon na ng pondo para tustusan ang pagdaraos ng Charter Change at repormang elektoral sa bansa. Ikinalugod naman ng Charter Change Advocacy Commission ang panukalang pagtatayo ng super regions na naaayon sa panukalang amyenda sa Konstitusyon. Pinaratangan naman ni Anakpawis Rep. Rafael Mariano ang talumpati ni Mrs. Arroyo na mas malakas pa sa bagyong Glenda dahil puro kayabangan daw ang nilalaman ng SONA nito. Sinabi naman ni Sen. Ralph Recto, ang lahat ng infrastructure plans na binanggit ni PGMA ay lubos na kailangan ng bansa upang lalong maging globally competitive ang bansa. Kabilang din sa dumalo sa SONA ay sina Vice-President Noli de Castro, Filipino boxing champ Manny Pacquiao, Miss International Lara Quigaman, SEA Games athletes at ang 3 Pinoy na nakarating sa Mt. Everest. Bagamat malakas ang ulan at hangin bunga ng bagyong Glenda ay libo-libong rallyista ang sumama sa kilos-protesta sa harapan ng Ever Gotesco-Commonwealth para batikusin ang SONA ni Arroyo. Nagsagawa din ang mga Pro-Gloria supporters ng kanilang pagtitipon sa harap ng gusali ng Commission on Audit (COA). Tinataya naman ni PNP chief Oscar Calderon na naging mapayapa at tahimik sa pangkalahatan ang idinaos na SONA ni Pangulong Arroyo sa kabila ng mga rali ng ibat ibang grupong militante sa labas ng Batasan complex. (Lilia Tolentino, Malou Rongalerios, Rudy Andal at may dagdag na ulat nina Angie dela Cruz at Joy Cantos)</body>
<link>http://www.philstar.com/Article.aspx?articleId=349230&amp;publicationSubCategoryId=92</link>
</article>
<article>
<title>Career ni Drilon tapos na-Miriam</title>
<author></author>
<date>
<month>July</month>
<day>25</day>
<year>2006</year>
</date>
<body>Tapos na ang political career ni dating Senate President Franklin Drilon matapos na mailipat na niya ang liderato ng Senado kay Sen. Manuel Villar Jr. Ayon kay Sen. Miriam Defensor-Santiago, ang pagpalit ng liderato ay nangangahulugan na rin ng katapusan ng political career ni Drilon at ang grupo ni dating Pang. Corazon Aquino, na kilalang kritiko ni Pang. Gloria Macapagal-Arroyo. &amp;quot;With Sen. Drilon stepping down, the Cory Aquino opposition group has lost its chief challenger to President Arroyo. As senate president, Drilon was third in succession. As an ordinary senator, he is no longer even qualified to run for reelection in 2007. It might be the end of the presidential road for him and the Aquino group&amp;quot;, paliwanag ni Sen. Santiago. Aniya, pinahina din daw ng pagkawala sa pagiging Pangulo ng Senado ang Liberal Party-Drilon wing at katunayan pwedeng-pwede itong lamunin ng buo ng grupo ni Manila Mayor Lito Atienza. Naniniwala si Santiago na mananatili ang rainbow coalition sa Senado sa ilalim ng pamunuan ni Villar, at mangangahulugan din daw ito na magiging independent ang Senado. Aniya walong senador ang bumoto mula sa mayorya na kinabibilangan niya, Villar, Juan Flavier, Joker Arroyo, Ralph Recto, Lito Lapid, Juan Ponce Enrile, at Ramon Revilla Jr. at sa minorya naman ay sina Sens. Francis Pangilinan, Pia Cayetano, Jinggoy Estrada, Loi Ejercito, at Alfredo Lim. Sinabi pa ni Santiago na sa kasalukuyan ay si Sen. Mar Roxas ang posibleng makatapat ni Villar sa 2010 pero malabong manalo si Roxas dito. &amp;quot;Villar stands a good chance of being endorsed in 2010 by Pres. Arroyo. Roxas hopes to lead the anti-Arroyo coalition. It will be Villar vs. Roxas, it will be a new money vs. old money, self made entrepreneur vs the scion of the privileged elite. The 2010 elections will be a battle of the big bucks, and a candidate who does not have at least P5 B need not apply&amp;quot;, paliwanag ni Santiago. (Rudy Andal)</body>
<link>http://www.philstar.com/Article.aspx?articleId=349243&amp;publicationSubCategoryId=92</link>
</article>
<article>
<title>500 OFWs mula Lebanon pauwi na rin</title>
<author></author>
<date>
<month>July</month>
<day>25</day>
<year>2006</year>
</date>
<body>Inihayag ng Department of Foreign Affairs (DFA) na umaabot sa 500 Overseas Filipino Workers (OFWs) ang nakatakdang umuwi sa bansa sa loob ng apat na araw sa linggong ito. Sinabi rin ni Pangulong Arroyo sa kanyang State of the Nation Address (SONA) ang repatriation ng mga manggagawang Pinoy para matiyak ang kanilang kaligtasan mula sa kaguluhan sa Lebanon. Ito ang ikalawang batch ng mga OFWs na inilikas ng pamahalaan mula ng sumiklab ang kaguluhan sa Lebanon. Ang unang batch ay ang 229 OFWs na dumating noong Linggo mula sa Beirut patungong Damascus, Syria sakay ng Jordanian chartered plane. Sinalubong mismo ni Pangulong Arroyo ang unang batch ng OFWs na inilikas mula sa kaguluhan sa Lebanon. Sinabi ni Foreign Affairs Undersecretary Esteban Conejos, patuloy pa rin ang isinasagawang paglilikas sa mga Pinoy workers na nasa Beirut at ang forced evacuation sa may 2,000 OFWs na nasa Southern Lebanon kung saan matindi na ang labanan sa pagitan ng Israeli forces laban sa Hezbollah troops. (Ellen Fernando/Lilia Tolentino)</body>
<link>http://www.philstar.com/Article.aspx?articleId=349246&amp;publicationSubCategoryId=92</link>
</article>
<article>
<title>Bagyong Glenda hataw pa rin</title>
<author></author>
<date>
<month>July</month>
<day>25</day>
<year>2006</year>
</date>
<body>Patuloy sa paglakas ang bagyong si Glenda at patuloy itong nananalasa sa bansa dala ang malakas na hanging umaabot sa 150 kilometro bawat oras hanggang 180 kilometro bawat oras. Sa latest monitoring ng PAG-ASA, ang bagyo ay nasa layong 270 kilometro sa Hilaga-Hilagang Kanluran ng Basco, Batanes ngayong Martes ng umaga. Nakataas ang signal no. 3 sa Batanes at signal no. 2 naman sa Northern Cagayan Valley kasama ang Babuyan island, Apayao at Ilocos Norte. Signal no. 1 naman sa nalalabing bahagi ng Cagayan Valley, Ilocos Sur, Kalinga, Abra, Mt. Province, Benguet, Ifugao, Isabela, La Union, Pangasinan, Zambales at Bataan. Makakaranas pa rin ng malakas na pag-ulan at hangin ang Metro Manila. (Angie dela Cruz)</body>
<link>http://www.philstar.com/Article.aspx?articleId=349256&amp;publicationSubCategoryId=92</link>
</article>
<article>
<title>Pinoy Spy sa US!</title>
<author></author>
<date>
<month>July</month>
<day>26</day>
<year>2006</year>
</date>
<body>Umamin sa US District Court sa kasong pag-iingat ng mga classified documents ng Estados Unidos si dating Supt. Michael Ray Aquino. Inamin ni Aquino kay US District Court Judge William Walls na tumanggap siya ng mga classified documents mula kay Leandro Aragoncillo, isang naturalized US citizen na Pinoy at naglilingkod bilang FBI intelligence analyst na nakabase sa Fort Monmouth. Malaki ang paniniwala ni Sen. Panfilo Lacson na wala ng masasangkot na personalidad sa Pilipinas kaugnay sa espionage case ni Aquino sa Estados Unidos matapos aminin nito na tumatanggap siya at nagtatago ng mga classified documents mula kay Aragoncillo. Mula sa kasong espionage ay naging illegal na pag-iingat at pagtanggap ng mga classified US documents ang hinaharap ni Aquino at nakatakda siyang sentensiyahan sa darating na October 30. Iginiit ni Aquino sa korte na tumatanggap siya ng mga classified documents mula kay Aragoncillo na dating naglingkod din sa tanggapan ni US Vice-President Dick Cheeney at dating US Vice-Pres. Al Gore sa White House. Sa pananaw naman ni US Attorney Christopher J. Christie, iniligtas lamang ni Aquino ang mga matataas na personalidad sa Pilipinas kaya umamin ito ng guilty sa kasong illegal na pag-iingat ng classified document. &amp;quot;He (Aquino) did this at the behest of a high-level government officials in the Philippine legislature. We view that as a grave intrusion on the integrity of our national security and we will seek the longest prison term possible for Aquino,&amp;quot; wika pa ni Atty. Christie. Naunang umamin sa kasong espionage si Aragoncillo noong Mayo at posibleng makulong ito ng 15 hanggang 20 taon habang si Aquino ay posibleng makulong na lamang ng 3 hanggang 6 na taon sa kasong pag-iingat ng classified US documents. Tumakas si Aquino kasama ang isa pang kasamahan sa dating PAOCTF na si Supt. Cesar Mancao noong 2001 patungong US makaraang isangkot ang mga ito sa pagpatay sa PR man na si Bobby Dacer at driver nitong si Manuel Corbito. (Ellen Fernando At Rudy Andal)</body>
<link>http://www.philstar.com/Article.aspx?articleId=349401&amp;publicationSubCategoryId=92</link>
</article>
<article>
<title>2nd batch ng OFWs galing Lebanon dumating na</title>
<author></author>
<date>
<month>July</month>
<day>26</day>
<year>2006</year>
</date>
<body>May 225 Overseas Filipino workers (OFWs) na second batch sa mga evacuees at naipit sa giyera sa Lebanon ang dumating kahapon sa bansa. Ayon sa Department of Foreign Affairs (DFA), sakay ng Jordan Aviation JAV 3816 chartered flight A310 ang mahigit 200 Pinoy workers at umalis ang mga ito sa Damascus, Syria dakong alas-12:53 ng umaga kahapon at inaasahang darating kinagabihan matapos ang ilang mga technical stops sa Sharjah at Dacca. Kabilang sa second batch ang 65 OFWs na naiwan sa Syria mula sa naitalang kabuuang bilang ng unang batch na nakauwi sa bansa noong Linggo. Nabatid kay Foreign Affairs Usec. Esteban Conejos na ang ikalawang batch ng mga manggagawang Pinoy ay sinalubong ng mga kinatawan ng DFA, Overseas Workers Welfare Administration (OWWA) at mga kaanak ng mga ito sa kanilang paglapag sa Villamor Airbase sa Pasay City. Sinabi ni Conejos na magpapatuloy ang isasagawang repatriation sa mga manggagawa mula Lebanon. Sinabi pa ni Usec. Conejos, araw-araw na ang inaasahang pagdating ng iba pang OFWs na inililikas ng gobyerno galing Lebanon sa loob ng 2 linggo. Nauna rito, inihayag ni Pangulong Arroyo na may 500 pang Pinoy workers ang nakatakdang dumating ngayong linggo matapos ang pagdedeklara ng force evacuation sa Southern Lebanon kasunod ng pagpapalabas ng pamahalaan ng P150 milyong pondo para sa isasagawang mass evacuation at repatriation sa may 30,000 Pinoy sa nasabing bansa. May 2,000 namang manggagawa ang naitalang nasa Southern Lebanon kung saan nagaganap ang madugong bakbakan. (Ellen Fernando)</body>
<link>http://www.philstar.com/Article.aspx?articleId=349413&amp;publicationSubCategoryId=92</link>
</article>
<article>
<title>Anim na impeachment complaint umusad na</title>
<author></author>
<date>
<month>July</month>
<day>26</day>
<year>2006</year>
</date>
<body>Ipinadala na kahapon ni House Speaker Jose de Venecia ang anim na impeachment complaint laban kay Pangulong Arroyo sa House committee on justice sa pagsisimula ng sesyon kahapon. Sinabi ni Speaker de Venecia, hindi dapat siya akusahan na hinaharang ang impeachment complaint laban kay PGMA dahil kaagad niyang ipinadala sa komite ang nasabing reklamo ilang minuto matapos magsimula ang sesyon ng Kamara. Inakusahan si de Venecia ng oposisyon na inuupuan lamang nito ang anim na impeachment complaint na inihain ng ibat ibang organisasyon at personalidad laban sa Pangulo. Ang anim na impeachment complaint ay hiwa-hiwalay lamang isinumite sa tanggapan ni House secretary-general Roberto Nazareno subalit pare-pareho lamang ang nilalaman ng nasabing reklamo. (Malou Escudero)</body>
<link>http://www.philstar.com/Article.aspx?articleId=349414&amp;publicationSubCategoryId=92</link>
</article>
<article>
<title>Friendly relation ng Palasyo at Senado inaasahan</title>
<author></author>
<date>
<month>July</month>
<day>26</day>
<year>2006</year>
</date>
<body>Umaasa ang mga kongresistang kaalyado ni Pangulong Arroyo na magiging maganda na ang relasyon ng Palasyo at Senado sa liderato ni Senate President Manuel Villar Jr. Ayon kina Rep. Mauricio Domogan (Baguio City) at Rep. Salacnib Baterina (Ilocos Sur), bagamat may sariling kaisipan si Villar bilang isang kilalang mambabatas, maaari naman itong maging kaalyado ng pamahalaan upang maitulak ang mga kinakailangang panukalang batas at maisakatuparan ang mga inilahad na programang pangkaunlaran ni Pangulong Arroyo. Hinikayat din ni Domogan si Pangulong Arroyo na gamitin ang pagpupulong ng Legislative-Executive Development Advisory Council (LEDAC) upang maplantsa ang mga hindi pagkakaunawaan sa pagitan ng Ehekutibo at Kongreso. Nakiusap naman si Baterina kay Villar na maging bukas sa pag-uusap sa administrasyon at sa mga lider ng Mababang Kapulungan ng Kongreso upang maiwasto ang anumang hindi pagkakaunawaan sa mga nakalipas na panahon. (Malou Escudero)</body>
<link>http://www.philstar.com/Article.aspx?articleId=349425&amp;publicationSubCategoryId=92</link>
</article>
<article>
<title>Transport umalma sa non-life insurance</title>
<author></author>
<date>
<month>July</month>
<day>26</day>
<year>2006</year>
</date>
<body>Iginiit ng transport sectors kay Insurance Commissioner Evangeline Crisostomo-Escobillo na itigil na nito ang pagpapalabas ng authorization sa mga non-life insurance companies para makapagbenta ng tinatawag na enhanced compulsory third party liability insurance (eCTPL). Inakusahan nina Paquito Galura ng Pinagkaisang Samahan ng mga Tsuper at Opereytor Nationwide (Piston) at Obet Martin ng Pasang Masda si Escobillo na nagmamani-obra umano sa kasalukuyang kalakaran ng issuance ng eCTPL, isang insurance benefits para sa mga pedestrians na mabibiktima ng mga pampasaherong sasakyan nationwide. Nalaman umano nina Galura at Martin na ilang insurance companies ay nakakakuha ng lisensiya mula kay Escobillo kahit inotorisahan na ng batas ang dalawang umbrella organizations na Philippine Accident Managers, Inc. (Pami) at Universal Transport Solutions, Inc. (Unitrans) para magbenta ng ECTPL . Sinuportahan ng transport groups ang PAMI at Unitrans na siyang mag-isyu ng ECTPL dahil mabilis silang nakakakuha ng claims sa loob ng limang araw lamang at on -site emergency medical assistance, bail bond na P20,000.00 sa mga drivers, &amp;quot;no receipt&amp;quot; medical assistance hanggang P500.00, medical assistance na P12,500.00 at death benefit na P50,000.00 sa mga biktima. (Angie dela Cruz)</body>
<link>http://www.philstar.com/Article.aspx?articleId=349426&amp;publicationSubCategoryId=92</link>
</article>
<article>
<title>Mobile gaming, in na in!</title>
<author></author>
<date>
<month>July</month>
<day>26</day>
<year>2006</year>
</date>
<body>Ibat ibang bansa na, kabilang ang Pilipinas, ang inaasahang tatangkilik sa mobile gaming, isang makabagong laro sa pamamagitan ng cellular phone at magpapasok ng magandang negosyo sa bansa. Ang Pilipinas, bilang isang competitive country, ay hindi na rin nagpahuli dahil mayroon na rin dito na mobile gaming na lalong kilala sa tawag na Text Entertainment Games o E-Games. Naging matagumpay ang inilunsad kamakailan na Text Entertainment Games (E-Games) na Mano Milyonaryo mula sa Pacquiao-Larios fight. Ayon kay BBC News Online technology editor Alfred Hermida, ang pag-usbong ng nasabing laro ay isang magandang balita para sa mga mobile phone companies dahil higit pang mabibigyan ng magandang serbisyo ang kani-kanilang subscribers. Ayon din kay Robert Tercek, isang international game consultant, bilyong dolyar ang tiyak na iaakyat ng naturang laro sa mga merkado sa Asia, Europe at North America habang sa Japan ay patok na rin ang mobile gaming. Ngayon ay dalawang makabagong laro muli ang tiyak na tatangkilikin ng mga text addict sa Pinas dahil nasa merkado na ang Spin2Win &amp;quot;Magic 5&amp;quot; at Spin2Win &amp;quot;Lucky Wheel.&amp;quot; Ang Spin2Win Magic 5 ay isang casino-style na laro at ibabase ang resulta mula sa papaikuting dalawang roleta na magbibigay ng P3 milyon jackpot prize kada linggo sa mga lucky texters. Ang P3 milyong premyo ay paghahatian ng mga papalaring mananalo. Sakaling walang makakuha ng premyo, ito ay idadagdag sa susunod na draw date. Ang Spin2Win Lucky Wheel, sa halip na limang numero ang huhulaan ay isang numero lamang ang tatayaan at magiging kumbinasyon sa isa pang roulette wheel kung saan libu-libong cash prizes ang naghihintay sa mga lucky texters. Tulad ng larong Mano Milyonaryo, ang lahat ng gustong sumali ay mag-text lamang sa REGAGE at i-send sa 8008 para sa Smart at 2946 sa Sun cellular subscribers. Samantala, linggu-linggo naman ang raffle draws para sa Grand Text to Millions. Para sa katanungan, tumawag sa E-Games, 6870808.</body>
<link>http://www.philstar.com/Article.aspx?articleId=349432&amp;publicationSubCategoryId=92</link>
</article>
<article>
<title>Michael Ray pipigain</title>
<author></author>
<date>
<month>July</month>
<day>27</day>
<year>2006</year>
</date>
<body>&amp;quot;Pakakantahin ng pamahalaan si dating P/Sr. Supt. Michael Ray Aquino tungkol sa mga personalidad sa oposisyon na utak sa tangkang pagpapabagsak sa Arroyo government. Sinabi ng Malaca&amp;ntilde;ang, marami pang dapat ipaliwanag si Aquino sa pamahalaan kaugnay sa naging papel nito sa tangkang destabilisasyon sa Arroyo administration. Pipigain ng husto si Aquino sa sandaling i-deport ito mula sa US matapos niyang pagsilbihan ang kanyang magiging sentensiya nang aminin nito sa US District Court na tumanggap siya at nag-ingat ng mga US classified documents mula sa dating US Marine at FBI intelligence analyst Leandro Aragoncillo. Sinabi ni Press Secretary at Presidential Spokesman Ignacio Bunye, ang pag-amin ni Aquino ay kumumpirma sa maitim na plano ng kanyang mga amo sa oposisyon na maghasik ng destabilisasyon sa Arroyo administration at sirain ang sistemang demokrasya sa bansa. &amp;quot;We welcome the fact that justice has been served but it is clear that Mr. Aquino is just a sacrificial lamb and a fall guy for the real agents of evil that planned out an aborted conspiracy against the Filipino people,&amp;quot; dagdag pa ni Sec. Bunye. Siniguro ni Bunye na babantayan ng gobyerno ang magiging takbo ng kaso nina Aquino at Aragoncillo. Umamin si Aquino sa pagtanggap at pag-iingat ng mga classified US documents na ipinadala sa kanya ni Aragoncillo pero itinanggi ng kanyang abugado na may pinagpasahan ito ng mga dokumento. Nakatakdang sentensiyahan si Aquino sa darating na Oktubre 30 at posibleng mahatulan ito ng 3 taon hanggang 6 na taon habang si Aragoncillo na umamin sa kasong pag-eespiya noong Mayo ay posibleng makulong ng 15 hanggang 20 taon. Kabilang umano sa pinaniniwalaan ng mga US investigators na pinagpasahan ng mga classified US documents nina Aquino at Aragoncillo sina dating Pangulong Erap Estrada, Sen. Panfilo Lacson at dating House Speaker Arnulfo Fuentebella. (Lilia Tolentino)</body>
<link>http://www.philstar.com/Article.aspx?articleId=349584&amp;publicationSubCategoryId=92</link>
</article>
<article>
<title>YNN contract kanselahin agad  Miriam</title>
<author></author>
<date>
<month>July</month>
<day>27</day>
<year>2006</year>
</date>
<body>Hiniling kahapon ni Sen. Miriam Defensor-Santiago ang agarang kanselasyon ng YNN Pacific Consortium contract sa Masinloc plant deal matapos mabigo itong magbayad ng kanilang downpayment sa kabila ng ibinigay na palugit dito ng pamahalaan. Sinabi ni Sen. Santiago, chair ng senate committee on energy, sisimulan na rin ng kanyang komite ang imbestigasyon hinggil sa maanomalyang kontratang ito ng YNN bukas upang malaman kung sino-sino ang nakinabang sa nasabing deal makaraang kunsintihin ang Ranhill Berhad Power Corporation ng Malaysia. Ayon kay Santiago, malaki ang kanyang paniniwala na mayroong kinalaman sa nasabing YNN deal si dating Pangulong Ramos kaya patuloy itong kinakanlong ng ilang opisyal sa Malaca&amp;ntilde;ang sa kabila ng pagkabigo ng nasabing kumpanya na matupad ang ibinigay na palugit upang mabayaran ang $227 milyon para sa Masinloc plant deal. Bukod dito, winika pa ng mambabatas na chair din ng Congressional Power Commission (Powercom) na pipigain din nila ang mga opisyales ng Power Sector Assets and Liabilities Management Corporation (PSALM) sa pagkakaloob ng P10 milyong performance bonus para sa kanilang mga sarili. Nakansela ang public hearing ng Powercom na pinamumunuan ni Santiago nitong Martes dahil sa biglang pag-alis ni Energy Secretary Raphael Lotilla na nagtungo sa Vietnam upang makaiwas sa kontrobersyal na YNN Pacific deal sa Masinloc plant. (Rudy Andal)</body>
<link>http://www.philstar.com/Article.aspx?articleId=349587&amp;publicationSubCategoryId=92</link>
</article>
<article>
<title>Pinay lumundag sa gusali, grabe</title>
<author></author>
<date>
<month>July</month>
<day>27</day>
<year>2006</year>
</date>
<body>Isang Filipina domestic helper ang nasa kritikal na kondisyon matapos na tumalon sa isang 2-storey building nang ayaw payagan ng kanyang amo na umalis at mapasama sa daan-daang Pinoy na inililikas ng pamahalaan dahil sa tumitinding sitwasyon sa Lebanon. Ayon sa Overseas Workers Welfare Administration (OWWA), inoobserbahan sa Sassine hospital sa Lebanon ang biktimang si Vanessa Butalan makaraang tumalon sa apartment ng kanyang among Lebanese. Nabatid na halos gawing hostage si Butalan ng kanyang among Lebanese dahil ayaw siyang payagang sumama sa ginagawang mass repatriation at evacuation sa may 30,000 OFWs sa Lebanon. Nalaman ni OWWA Administrator Marianito Roque, hindi pinayagan si Butalan ng kanyang amo na magpalista at sumama sa repatriation na isinasagawa ng ating embahada sa Beirut. Napilitan si Butalan na tumalon mula sa ikalawang palapag ng kanilang apartment upang makatakas sa kanyang amo para makauwi na sa bansa dahil sa tumitinding giyera sa pagitan ng Israeli forces at Hezbollah troops sa Lebanon. Inatasan na ni Adm. Roque ang welfare officer nito sa Kingdom of Saudi Arabia na magpadala ng doktor sa Lebanon para tignan ang kalagayan ni Butalan na sinasabing nagtamo ng sugat at mga bali sa katawan. (Ellen Fernando)</body>
<link>http://www.philstar.com/Article.aspx?articleId=349598&amp;publicationSubCategoryId=92</link>
</article>
<article>
<title>Pangako sa SONA ni PGMA matutupad</title>
<author></author>
<date>
<month>July</month>
<day>27</day>
<year>2006</year>
</date>
<body>Tiniyak kahapon ng mga economic planners at managers ng bansa na mapopondohan ang mga malalaking proyektong imprastraktura na inihayag ni Pangulong Gloria Macapagal Arroyo sa kaniyang State-of-the-Nation Address (SONA). Sinabi ni Socio-economic Planning Secretary Romulo Neri na manggagaling ang pondo mula sa national government, pribadong sektor at mga kumpanyang pag-aari o kontrolado ng Gobyerno. Inihalimbawa ni Neri ang US$900-million North Luzon Railway project na may habang 32.2 kilometers mula Caloocan hanggang Malolos sa Bulacan, kung saan ang US$400 milyon ay mula sa isang loan sa Chinese Government. Idinagdag pa ni Neri na ang South Korean government naman ang nagpopondo sa Southrail at Northrail-Southrail Linkage projects. Ayon naman kay Finance Secretary Margarito Teves, ang makokolektang buwis para sa taong ito at sa isang taon, mga foreign investments at mga loans mula sa international financial institutions, ay makakatulong ng malaki sa pagpopondo sa mga proyektong binanggit sa SONA. (Mer Layson)</body>
<link>http://www.philstar.com/Article.aspx?articleId=349599&amp;publicationSubCategoryId=92</link>
</article>
<article>
<title>3rd batch ng OFWs umuwi na</title>
<author></author>
<date>
<month>July</month>
<day>27</day>
<year>2006</year>
</date>
<body>Dumating kahapon ng umaga ang may 35 OFWs na pangatlong batch ng mga overseas Filipino workers na inilikas mula sa kaguluhan sa Lebanon. Sakay ng commercial flight na Cathay Pacific Airlines ang may 35 OFWs na galing sa Damascus, Syria ang dumating sa Ninoy Aquino International Airport (NAIA) kahapon ng umaga. Sinalubong sila ng mga opisyal ng Overseas Worker Welfare Administration (OWWA), Department of Foreign Affairs (DFA) at kanilang mga pamilya. Dumating din kamakalawa ng gabi ang 2nd batch ng may 235 Pinoy workers kung saan ay mismong si Pangulong Arroyo ang nanguna sa pagsalubong sa mga ito sa Villamor Air base sa Pasay City. Sinabi naman ni OWWA deputy administrator Angelo Jimenez na bibigyan ng OWWA ng financial assistance at livelihood program ang mga OFWs habang wala silang hanapbuhay. (Butch Quejada)</body>
<link>http://www.philstar.com/Article.aspx?articleId=349609&amp;publicationSubCategoryId=92</link>
</article>
<article>
<title>Solon namatay</title>
<author></author>
<date>
<month>July</month>
<day>27</day>
<year>2006</year>
</date>
<body>Isang miyembro ng Mababang Kapulungan ang pumanaw kahapon dahil sa kidney failure nito. Nasawi dakong ala-1 ng hapon si Northern Samar Rep. Romualdo Vicencio sa National Kidney Institute sa Quezon City. Kaagad namang iniutos ni House Speaker Jose de Venecia ang paghahanda para sa isang necrological service para sa namayapang mambabatas na nasa ikatlo nitong termino at miyembro ng House Electoral Tribunal. Isang resolusyon na nagpapahayag ng pakikidalamhati ng Kamara sa pamilya ng 72 anyos na solon ang inihain nina Northern Samar Rep. Harlin Cast Abayon at An-Waray Rep. Florencio Noel. (Malou Escudero)</body>
<link>http://www.philstar.com/Article.aspx?articleId=349610&amp;publicationSubCategoryId=92</link>
</article>
<article>
<title>Feb. 24 People Power inamin: Bishop pumiyok</title>
<author></author>
<date>
<month>July</month>
<day>28</day>
<year>2006</year>
</date>
<body>Inamin kahapon ni Lingayen-Dagupan Archbishop Oscar Cruz na kasama siya sa isang grupong nagbalak magtungo sa EDSA Shrine noong Pebrero 24 para magwithdraw ng suporta kay Pangulong Arroyo pero umatras sila ng malamang inaaresto ang mga anti-GMA personalities tulad ni Prof. Randy David. Kinumpirma ni Archbishop Cruz ang plano ng anti-Arroyo groups na pag-aaklas noong Pebrero 24 kung saan ay nakatakda sana silang magtungo sa EDSA Shrine para makipagkita sa isang grupo ng Philippine Marines na nagsisipag-aklas laban sa Arroyo administration. Sinabi pa ni Cruz, sa sandaling magtipon-tipon na ang kanilang grupo sa EDSA Shrine ay ihahayag na nila ang withdrawal of support kay Mrs. Arroyo kasama ang mga Marines subalit taliwas sa napaulat na balak ng mga sundalong ito na magsagawa ng kudeta. Ibinunyag din ng obispo na mayroong tatlong prominenteng tao ang lumapit sa kanya noong Enero at hinihikayat siyang sumama sa isang peoples revolution laban kay Pangulong Arroyo katulad ng EDSA 2 noong 2001 na nagpatalsik kay dating Pangulong Erap Estrada. Kaya noong Pebrero 22, wika pa ni Cruz, ay ipinasya na niya at mga kaibigan na magtungo sana sa EDSA Shrine upang sumali sa anti-GMA rally. Aniya, habang papunta na sila sa EDSA Shrine ay narinig nila sa radyo na inaresto si UP Prof. Randy David kayat hindi na sila tumuloy sa rally bagkus ay umuwi na lamang. (Gemma Amargo-Garcia)</body>
<link>http://www.philstar.com/Article.aspx?articleId=349772&amp;publicationSubCategoryId=92</link>
</article>
<article>
<title>OWWA iimbestigahan ng Senado sa fund shortage para sa evacuation</title>
<author></author>
<date>
<month>July</month>
<day>28</day>
<year>2006</year>
</date>
<body>Makikialam ang Senado hinggil sa napaulat na kapabayaan ng Overseas Workers Welfare Administration (OWWA) ukol sa pagpapalabas nito ng pondo para magamit sa mass evacuation ng mga Overseas Filipino Workers (OFWs) sa Lebanon. Ayon kay Sen. Jinggoy Estrada, chairman ng Congressional Oversight Committee on Labor and Employment, naging mabagal daw ang pagpapalabas ng pondo ng OWWA para sa evacuation at repatriation ng may 30,000 OFWs. Naghain ng resolusyon si Estrada kung saan ay ipapatawag ng Senado ang mga opisyal ng OWWA at ng Department of Labor and Employment (DOLE) para bigyang linaw ang kanilang mga plano sa kalagayan ng mga OFWs. Kasabay nito, naghain din ng isang resolusyon si Sen. Richard Gordon na naglalayon naman na alamin sa mga kinatawan ng DOLE, OWWA, Philippine Overseas Employment Agency (POEA) at Department of Foreign Affairs (DFA) kung ano ang kanilang mga balak at plano para sa agarang paglikas ng mga OFWs mula sa Lebanon. Iminungkahi ni Sen. Gordon na mas makakatipid at hindi delikado kung barko ang gamitin para sa evacuation ng mga OFWs sa halip na bumiyahe ang mga ito sa pamamagitan ng mga bus. Aniya, mas maganda kung dalhin sa mga bansang Turkey, Cyprus at Greece ang mga ililikas na OFWs sa Lebanon bago sila kunin ng mga eroplano patungo na sa Pilipinas. Sinuportahan naman ni Fr. Agustin Advincula, ang parish priest ng Miraculous Medal church sa Beirut, ang naging pahayag ni Amb. Al Francis Vichara na ang kakapusan ng pondo ang nagpapabagal sa paglilikas ng mga Pinoy sa Lebanon. (Rudy Andal/Ellen Fernando)</body>
<link>http://www.philstar.com/Article.aspx?articleId=349785&amp;publicationSubCategoryId=92</link>
</article>
<article>
<title>Lt. San Juan lumutang sa NBI</title>
<author></author>
<date>
<month>July</month>
<day>28</day>
<year>2006</year>
</date>
<body>Lumutang kahapon sa National Bureau of Investigation (NBI) ang kontrobersyal na miyembro ng Magdalo group na si Army 1st Lt. Lawrence San Juan para sumailalim sa imbestigasyon hinggil sa nabigong kudeta noong Pebrero 24. Nagtungo si Lt. San Juan kasama ang kanyang abugado sa tanggapan ni NBI-Special Task Force chief Reynaldo Esmeralda kung saan ay nagkaroon sila ng close door meeting sa loob ng 20 minuto. Inimbitahan si San Juan sa NBI upang magbigay sana ng kanyang mga pahayag hinggil sa nabigong kudeta na iniimbestigahan din ng nasabing kagawaran. Wala namang ibinigay na affidavit si San Juan bagkus ay pinili na lamang nitong manahimik na kabilang sa kanyang karapatan sa ilalim ng Konstitusyon. Ayon kay Regional Director Esmeralda, gagamitin na lamang nilang basehan ang ibinigay na affidavit ni San Juan sa Armed Forces of the Philippines (AFP) kaugnay sa isinasagawa nilang imbestigasyon. Samantala, iginiit naman ni AFP chief Hermogenes Esperon Jr. na ang lahat ng sundalong mapapatunayang sangkot sa rebelyon ay dapat makulong kahit kabilang dito ang kanyang mistah na si dating Marine Commandant Maj. Gen. Renato Miranda. Nanindigan si Gen. Esperon na ang lahat ng mapapatunayang sangkot na sundalo kahit na ang kanyang mistah ay handa niyang ipakulong dahil sa paglabag sa batas. (Danilo Garcia/Joy Cantos)</body>
<link>http://www.philstar.com/Article.aspx?articleId=349790&amp;publicationSubCategoryId=92</link>
</article>
<article>
<title>GMA nagkasakit, kanselado ang appointments</title>
<author></author>
<date>
<month>July</month>
<day>28</day>
<year>2006</year>
</date>
<body>Kinansela kahapon ang lahat ng aktibidad ni Pangulong Arroyo dahil sa pagkakaroon nito ng karamdaman at pinayuhan ng doktor na magpahinga muna. Ayon kay Presidential Chief of Staff Mike Defensor, masama ang kondisyon ng Pangulo dahil masakit ang lalamunan nito at nahihirapang huminga na senyales ng trangkaso. Pinayuhan din ang Pangulo ng kanyang mga manggagamot na magpahinga muna habang hindi bumubuti ang katawan nito. Kabilang sa mga bisita ni PGMA na hindi nito naharap ay sina Ricky Warren, ang may-akda ng librong Purpose Driven Life at si Allan Pineda at grupo nitong Black Eyed Peas. Hindi din naharap ng Pangulo ang magbibigay-galang sanang mga opisyal ng Epeius Biotechnologies Corporation. Sinabi ni Sec. Defensor, noong Miyerkoles pa ng gabi masama ang pakiramdam ng Pangulo subalit pinilit pa rin nitong personal na salubungin ang mga umuwing OFWs galing sa Lebanon. (Lilia Tolentino)</body>
<link>http://www.philstar.com/Article.aspx?articleId=349797&amp;publicationSubCategoryId=92</link>
</article>
<article>
<title>27.3% ng rehistradong sasakyan 'di dumaan sa emission test  LTO</title>
<author></author>
<date>
<month>July</month>
<day>28</day>
<year>2006</year>
</date>
<body>Umaabot sa may 27.30 percent o may kabuuang 1,311,230 &amp;nbsp;mga private at public utility vehicles sa buong bansa ang hindi dumaan sa emission testing ng pamahalaan. Ito&amp;nbsp;ang lumabas na report&amp;nbsp; mula sa Land Transportation Office-Management information division (LTO-MID) mula sa may kabuuang 4,810,191 mga sasakyan na nairehistro sa LTO nationwide &amp;nbsp;noong 2005. Bunsod nito, umaabot lamang sa 3,498,961 mga sasakyan sa buong bansa ang nasuri ang usok ng mga sasakyan at sumailalim sa inspection ng LTO Motor vehicles inspection section at mga &amp;nbsp;private emission test center sa buong bansa. Sa nakalap na report, nanguna sa non appearance ang&amp;nbsp; region 12 sa Mindanao kasunod ang Caraga region; region 7; region 2; region 4; National Capital Region; region 8 habang ang region 11 lamang ang may pinaka mababang non appearances. Sa ilalim ng batas, ang lahat ng sasakyan na irerehistro sa LTO ay dapat dumaan sa emission test upang matiyak kung&amp;nbsp; ito ay hindi nagbubuga ng maduming usok na siyang no. 1 polluntants ngayon sa bansa. Bunsod nito, nagbanta si&amp;nbsp;LTO Chief Anneli Lontoc sa mga tauhan nito na kanyang parurusahan ang mga ito sakaling mapatunayang may kinalaman sa irregularidad at non-appearances sa pagsasailalim sa emission testing ng mga nairerehistrong sasakyan sa&amp;nbsp; bansa Sinabi pa ni Lontoc na ito anya ang dahilan kung&amp;nbsp; bakit dapat nang magkaroon ng interconnectivity ang LTO sa mga petcs upang maglaho na ang korapsiyon at anomalya hinggil dito. (Angie dela Cruz)</body>
<link>http://www.philstar.com/Article.aspx?articleId=349798&amp;publicationSubCategoryId=92</link>
</article>
<article>
<title>Dayaan sa nursing exam, sisilipin ng Kamara</title>
<author></author>
<date>
<month>July</month>
<day>28</day>
<year>2006</year>
</date>
<body>Nakatakdang ipatawag ng Kamara ang mga opisyal ng Philippine Regulatory Commission (PRC) at Board of Nursing (BON) upang magpaliwanag hinggil sa sinasabing dayaan sa ibinigay na nursing exam noong Hulyo 11 at 12. Magsasagawa ng imbestigasyon ang House committee on good government hinggil sa nasabing dayaan sa nursing exam upang matukoy ang mga dapat managot sa pagkakaroon ng leakage sa nasabing pagsusulit. Aminado naman ang ilang opisyal ng PRC at BON na nagkaroon ng paunang impormasyon ang mga estudyante sa isang review center sa magiging laman ng kanilang examination para sa subject na medical surgical nursing at pyschiatric nursing. Aalamin din ng komite na mag-iimbestiga sa nasabing dayaan sa board exam kung kinakailangan nang rebisahin ang nilalaman ng Nursing Act of 2002 at ng PRC Modernization Act of 2000. (Malou Escudero)</body>
<link>http://www.philstar.com/Article.aspx?articleId=349805&amp;publicationSubCategoryId=92</link>
</article>
<article>
<title>Supplemental budget isinumite sa Kamara</title>
<author></author>
<date>
<month>July</month>
<day>28</day>
<year>2006</year>
</date>
<body>Nagharap ng supplemental budget na nagkakahalaga ng P46.42 bilyon ang Palasyo habang nakabitin pa rin sa bicameral conference committee ang panukalang 2006 budget na P1.053 trilyon. Sinabi ni Budget Secretary Rolando Andaya Jr., kasama sa hinihinging supplemental budget ang P4.593 bilyong pondo para sa Department of Agrarian Reform (DAR) para sa kapakanan ng may 87,000 farmer-beneficiaries ng CARP. Humingi din ng dagdag na P8,581,506 ang Department of Education (DepEd) para sa sahod ng 10,000 bagong guro at empleyado ng ahensiya at pambili ng mga libro habang ang DILG naman ay kinakailangan ang P1,420,380 para sa sahod ng mga jailguards, bumbero at benepisyo ng mga pulis. Ang Comelec ay kailangan naman ang P1.560 bilyon para sa modernisasyon ng electoral system. Ayon kay Andaya, hiniling din nila sa Kamara na kailangang awtomatiko na ang aproprasyon ng Internal Revenue Allotment (IRA) sa taunang pambansang budget tulad ng pondo para sa pambayad sa utang. Aniya, naghain sila ng supplemental budget dahil hindi pa aprubado ng Kongreso ang 2006 budget at nakabitin pa rin sa bicameral conference committee. (Lilia Tolentino)</body>
<link>http://www.philstar.com/Article.aspx?articleId=349806&amp;publicationSubCategoryId=92</link>
</article>
<article>
<title>PIATCO sinampahan sa korte</title>
<author></author>
<date>
<month>July</month>
<day>28</day>
<year>2006</year>
</date>
<body>Sinampahan ng kasong kriminal sa Manila Metropolitan Trial Court ang mga opisyal ng Philippine International Air Terminal Corporation (PIATCO). Ang mga inirekomenda nina Manila City Prosecutor Jhosep Lopez at 2nd Asst. City Prosecutor Rector Macapagal ay sina Fraport AG executives Wilhelm Brender at Bernard Struck; PIATCO and Peoples Cargo Warehousing Co. Inc. majority owner Cheng Yong; Jefferson Cheng at Stephan Bauschpiess ng Philippine Airport and Ground Services ; PIATCO president Henry Go; Oscar Lopez Dee, Rolando Esguerra ng Equitable Banking Corp., Remy Tigulo ng SB Capital Investment Corp.; Hiroshi Kanematsu ng Nissho Iwai Corp.; Lim Kwee Siah ng Chuan Hup Inc; Tony King, Nilo Pena, Antonio Pacis at Jose Perpetuo. Inirekomenda ng korte ang piyansang P6,000 para sa pansamantalang kalayaan ng mga respondents na kinasuhan sa paglabag sa article 186 ng Revised Penal Code. Nilabag umano ng PIATCO ang Amended and Restated Concession Agreement (ARCA) sa pagpapatakbo at pag-finance sa NAIA 3. Magugunita na ibinasura ng Korte Suprema noong May 5, 2003 ang kontrata ng PIATCO sa gobyerno dahil sa umanoy illegal na kontrata. (Grace dela Cruz)</body>
<link>http://www.philstar.com/Article.aspx?articleId=349807&amp;publicationSubCategoryId=92</link>
</article>
<article>
<title>Ambassador Bichara nag-sorry sa DFA</title>
<author></author>
<date>
<month>July</month>
<day>29</day>
<year>2006</year>
</date>
<body>Humingi ng paumanhin si Philippine Ambassador to Lebanon Al Francis Bichara kay Foreign Affairs Secretary Alberto Romulo sa nalikha nitong epekto sa ginawa niyang pahayag hinggil sa kawalan ng pondo para sa paglilikas ng mga OFWs. Iniharap ni Executive Secretary Eduardo Ermita sa media briefing sa Palasyo sina Foreign Affairs Undersecretary Esteban Conejos, Labor Sec. Arturo Brion, OWWA Adminstrator Marianito Roque at POEA Administrator Rosalinda Baldoz para linawin ang isyu hinggil sa ginagawang evacuation at repatriation sa mga OFWs na nasa Lebanon. Lumiham si Amb. Bichara kay Sec. Romulo kung saan ay inamin nitong nagkamali siya ng paniniwala na wala ng pondo para sa gagawing evacuation sa mga OFWs. Nagtiwala daw kasi siya sa kanyang staff na nagsabing naubos na ang pondong $50,000 na awtorisadong gamitin ng embahada para sa Oplan Sagip. Inakala lamang daw ni Bichara na ubos na ang nasabing pondo kaya nasabi niya ito sa isang television interview kaya nawika niyang kailangan ang karagdagang pondo para sa paglilikas ng mga OFWs. &amp;quot;I was just trying to be candid and did not mean that the Philippine government had no money for the evacuation,&amp;quot; nakasaad sa 3-pahinang liham ni Bichara kay Sec. Romulo na may petsang Hulyo 26. Sinabi naman ni Usec. Conejos, bukod sa pondong $50,000 na nasa disposisyon ni Bichara at mayroon pa itong karagdagang $200,000 at nagpadala pa ng P150 milyon para sa paglilikas ng mga OFWs sa Lebanon para makauwi na sila sa bansa. Tiniyak naman ng mga opisyales ng DOLE at OWWA na dadalo sila sa isasagawang imbestigasyon ng Senado hinggil sa umanoy pagkawala ng P8 bilyong pondo para sa kapakanan ng mga OFWs. Iginiit naman ni Sen. Richard Gordon na dapat magkaroon ng kinatawan ang gobyerno na siyang mamumuno sa evacuation ng mga OFWs na naiipit ngayon sa Lebanon. Sinabi ni Sen. Gordon, ang pagkakaroon ng direktang mangangasiwa sa evacuation ay maiiwasan ang turuan kung sinong ahensiya ang responsable sa evacuation ng may 30,000 OFWs. Hiniling din ni Gordon sa pamahalaan na magdeklara ito ng matibay na policy kaugnay sa kinakaharap na problema ng mga OFWs kung dapat pauwiin na ang mga ito o pabayaan na lamang silang manatili sa naturang bansa. Umapela naman ang Palasyo sa mga kritiko ni Pangulong Arroyo na unahin na muna ang pagpapauwi sa ating mga kababayang nasa gitna ng labanan sa Lebanon kaysa busisiin ang umanoy kakulangan ng pondo ng pamahalaan para sa evacuation ng mga ito. Sinabi ni Press Secretary at Presidential Spokesman Ignacio Bunye, handang gumastos ang gobyerno para sa evacuation at repatriation ng ating may 30,000 OFWs na nasa Lebanon. (Ellen Fernando, Rudy Andal At Lilia Tolentino)</body>
<link>http://www.philstar.com/Article.aspx?articleId=349942&amp;publicationSubCategoryId=92</link>
</article>
<article>
<title>Presyo ng LPG tataas uli sa Lunes</title>
<author></author>
<date>
<month>July</month>
<day>29</day>
<year>2006</year>
</date>
<body>Muli na namang tataas ang presyo ng LPG sa susunod na buwan matapos itong ihayag ng grupong Liquified Petroleum Gas Marketers Association (LPGMA). Ayon kay Arnel Ty, presidente ng LPGMA, simula sa Lunes (Agosto 1) ay ipapatupad nila ang karagdagang P2.50 kada kilong pagtaas o P27.50 kada tangke ng LPG. Sinabi ni Ty, napilitan silang itaas muli ang presyo ng LPG dahil na rin sa patuloy na paglobo ng presyo ng contract price nito sa pandaigdigang pamilihan. Wika pa nito, nakapagbigay na sila ng advisory sa Department of Energy (DOE) para sa pagpapatupad ng panibagong pagtaas ng presyo. Sa kasalukuyan ay umaabot sa $502 kada metric ton ang presyo nito sa world market kumpara sa dating $470 per metric ton na mas mataas ng $32 sa presyo noong nakalipas na buwan. (Edwin Balasa)</body>
<link>http://www.philstar.com/Article.aspx?articleId=349953&amp;publicationSubCategoryId=92</link>
</article>
<article>
<title>PGMA nasa ospital pa rin</title>
<author></author>
<date>
<month>July</month>
<day>29</day>
<year>2006</year>
</date>
<body>Nanatili pa rin sa St. Lukes Medical Center si Pangulong Arroyo at nagpapagaling dahil sa trangkaso pero siniguro ng Malaca&amp;ntilde;ang na ang Pangulo pa rin ang nangangasiwa sa operasyon ng gobyerno. Sinabi ni Presidential Management Staff chief Sec. Arthur Yap, nagpapalakas na lamang ang Pangulo pero pinayuhan ng kanyang mga doktor na manatili muna sa pagamutan. Sa latest medical bulletin ng Pangulo, mabuti na ang kalagayan nito at wala na siyang lagnat at mayroon na itong gana sa pagkain. Dahil dito, nakansela ang lahat ng mga appointment ni PGMA pero inatasan ang lahat ng opisyal sa Malaca&amp;ntilde;ang na asikasuhin ang mga bisita na hindi niya naharap kamakalawa. Si Executive Secretary Eduardo Ermita ang pinapunta ni Mrs. Arroyo sa 20th anniversary ng Philippine Star habang si Presidential Chief of Staff Mike Defensor naman ang kumatawan sa Pangulo sa ika-4 taong anibersaryo ng Philippine Drug Enforcement Agency (PDEA). Nagdududa naman ang mga miyembro ng oposisyon sa tunay na sakit ng Pangulo dahil dalawang beses na itong isinusugod sa ospital. (Lilia Tolentino/Malou Escudero)</body>
<link>http://www.philstar.com/Article.aspx?articleId=349959&amp;publicationSubCategoryId=92</link>
</article>
<article>
<title>Oath-taking ng mga bagong nurse naudlot</title>
<author></author>
<date>
<month>July</month>
<day>29</day>
<year>2006</year>
</date>
<body>Hindi matutuloy ang nakatakdang oath-taking ng mga bagong nurse na pumasa sa ibinigay na pagsusulit dito ng Professional Regulatory Board (PRC) dahil sa pagkakaroon ng leakage sa naturang examination. Ayon kay Eufemia Octaviano, chairman ng PRCs board of nursing, hindi muna itutuloy ang nakatakdang oath-taking ng mga bagong nurse sa Agosto 22 matapos siyang makipagpulong sa mga deans ng College of Nursing ng University of the Philippines, University of the East at University of Santo Tomas. Ito ay upang mabigyan ng panahon ang isinasagawang imbestigasyon ng National Bureau of Investigation (NBI) sa umanoy leakage ng mga tanong sa nakaraang nursing board exam. Nilinaw naman ng PRC na matapos ang resulta ng imbestigasyon at konsultasyon ay saka na lamang sila magtatakda muli ng petsa para sa oath-taking ng mga pumasang nurse. Umabot sa 17,871 ang pumasang nurse sa nakaraang nursing board examination na sinasabing nagkaroon ng leakage. (Gemma Garcia)</body>
<link>http://www.philstar.com/Article.aspx?articleId=349964&amp;publicationSubCategoryId=92</link>
</article>
<article>
<title>Sabwatan ng PETCOA-LTO-DOTC pinabulaanan</title>
<author></author>
<date>
<month>July</month>
<day>29</day>
<year>2006</year>
</date>
<body>Mariing pinabulaanan ng pamunuan ng Private Emission Test CenterOperators Association (PETCOA) ang alegasyon na nakikipag-kuntsabahan ang kanilang samahan sa Department of Transportation and Communications (DOTC) gayundin kay LTO Chief Anneli Lontoc. Sinabi ni PETCOA chairman of the board Bernard Chang, walang kutsabahang nagaganap sa pagitan ng DOTC, LTO chief Lontoc at maayos silang nakapag-operate dahil tinutupad nila ang mga batas at alituntunin ng emission program ng pamahalaan. Nagkapit bisig din ang PETCOA at mga miembro nito sa pagitan ng DOTC -LTO na susubaybayan nila ang kanilang hanay upang matamo ang layunin ng Clean Air Act ng pamahalaan. Nilinaw nito na ang isang center na kabilang sa kanilang samahan ay pawang may accreditation mula sa Dept of Trade and Industry (DTI) at may authorization mula sa DOTC /LTO matapos makapasa sa mga requirements ng mga ahensiya hinggil sa pagpapatakbo ng center. Kinondena din ng PETCOA si Cookie Locsin, owner ng Wealth emission test center sa Malabon dahil sa pagpapakalat ng maling balita gayung siya ay nag-ooperate ng walang authorization sa LTO. Hinahadlangan din ng grupo nito ang pagpapatupad ng LTO-IT-PETC interconnectivity dahil kapag naipatupad na ang naturang programa, hindi na makakapag operate ang mga walang LTO authorization. (Angie dela Cruz)</body>
<link>http://www.philstar.com/Article.aspx?articleId=349965&amp;publicationSubCategoryId=92</link>
</article>
<article>
<title>Sec. Lapus umupo na sa DepEd</title>
<author></author>
<date>
<month>July</month>
<day>29</day>
<year>2006</year>
</date>
<body>Pormal nang umupo bilang kalihim ng Department of Education (Dep Ed) si Tarlac Rep. Jesli Lapus kasabay ang paghahayag nito ng kanyang mga programa sa ahensiya. Sa isinagawang turn-over ceremony sa DepEd central office sa Pasig City, sinabi ni Sec. Lapus sa grupong umaalma sa kanyang pag-upo na bigyan muna siya ng pagkakataong ipakita ang kanyang kakayahan. Inilahad pa ni Lapus ang plano niyang madagdagan ang pondo ng ahensiya upang mapabilis ang naghihingalong kalidad ng edukasyon sa bansa sa pamamagitan ng kahilingang P7.5 bilyong share sa national government supplemental budget at karagdagang 10 porsiyento sa annual revenue ng Philippine Amusement and Gaming Corporation (Pagcor). &amp;quot;Budget Secretary Rolando Andaya assured me that DepEd could still get higher budget. We will also propose a P130 billion budget for 2007 to restore the quality of education that we are known for in the past,&amp;quot; wika pa ni Lapus. Nangako din ang bagong DepEd chief na itutuloy niya ang mga nasimulang programa ni dating DepEd officer-in-charge Fe Hidalgo gayundin ang pagbabalik ng &amp;quot;adopt a school program&amp;quot; sa pakikipagtulungan ng mga private sector. Inatasan din ni Lapus ang mga guro sa pampublikong paaralan na sumailalim sa training upang mahasa ang kanilang kakayahan sa pagtuturo ng subject na english, math at science. (Edwin Balasa)</body>
<link>http://www.philstar.com/Article.aspx?articleId=349970&amp;publicationSubCategoryId=92</link>
</article>
<article>
<title>Gen. Lim kinasuhan na dahil sa bigong kudeta</title>
<author></author>
<date>
<month>July</month>
<day>29</day>
<year>2006</year>
</date>
<body>Pormal nang ipinagharap ng kaso ng Armed Forces of the Philippines (AFP) si dating 1st Scout Ranger Regiment Commander B/Gen. Danilo Lim sa pagkakasangkot nito sa bigong kudeta laban sa Arroyo administration noong Pebrero 24. Iniharap kahapon si Gen. Lim sa pre-trial investigation sa Judge Advocate Generals Office (JAGO) sa Camp Aguinaldo. Mahigpit ang guwardiya ni Lim ng dalhin ito sa JAGO mula sa Camp Capinpin sa Tanay, Rizal. Kapag nakita ng JAGO na may sapat na basehan sa kaso laban kay Lim ay irerekomendang isalang na ito sa paglilitis sa Court Martial. Ayon naman kay Col. Al Perreras ng JAGO, posibleng mapatawan ng parusang pagkakakulong at pagkasibak sa serbisyo si Lim sa sandaling mapatunayang nagkasala ang heneral. Binasahan ng sakdal dahil sa paglabag sa Articles of War 63 (disrespect to the President), 65 (willfully disoberying a superior officer), 67 (mutiny), 96 (conduct unbecoming of a gentleman and an officer) at 97 (conduct prejudicial to military discipline) si Lim kasama ang kanyang abugado na si Atty. Vicente Verdadero. Si Lim ang nasa video kung saan ay nag-atras ito ng suporta kay Pangulong Arroyo. Iginiit naman ng dating commander ng Scout Ranger na wala siyang balak na magsagawa ng kudeta sa ginawa niyang withdrawal of support kay Mrs. Arroyo sa nasabing video bagkus ay pinigilan pa nga raw niya ang balak na paglulunsad na cou d etat ng ilang grupo ng sundalo. (Joy Cantos)</body>
<link>http://www.philstar.com/Article.aspx?articleId=349971&amp;publicationSubCategoryId=92</link>
</article>
<article>
<title>3 OFWs na-rescue sa Lebanon</title>
<author>Ni Gemma Amargo-Garcia</author>
<date>
<month>July</month>
<day>30</day>
<year>2006</year>
</date>
<body>Tatlong Overseas Filipino Workers (OFW) ang na-rescue habang naiipit sa giyera sa Tyre, Southern Lebanon samantalang ang isa pang Pinoy at employer nito ang nasugatan matapos na matamaan ng bomba. Kinilala ang mga na-rescue na sina Reny Carrantes , Adelina Asuncion at Teresita Impelido na kapwa mula sa Isabela at kaagad na dinala sa Philippine Embassy sa Beirut upang makasama sa evacuation center kung saan dito naghihintay ang iba pang mga Filipino para makauwi na sa Pilipinas. Sa kasalukuyan ay mayroon ng kabuuang 576 OFWs ang naibalik na dito sa bansa samantalang 95 porsiyento ng may 30,000 Filipino workers mula sa Lebanon ang natukoy na ang mga kinaroroonan at nakilala na. Samantala nasugatan naman ang isang Pinoy at empleyado nito matapos na mahagip kahapon ng bomba sa Tyre, Southern Lebanon. Ayon kay Fr. Agustin Advincula ng Our Lady of Miraculous Medal Church sa Beirut nakatanggap siya ng tawag mula sa isang domestic helper na humihingi ng tulong dahil nagtamo ito at ang kaniyang employer ng bahagyang sugat mula sa pagsabog. Kaugnay nito dumating na rin kahapon ang halos 200 OFWs na nailikas mula sa nasabing bansa na binubulabog ng giyera.</body>
<link>http://www.philstar.com/Article.aspx?articleId=350127&amp;publicationSubCategoryId=92</link>
</article>
<article>
<title>GMA balik Malaca&amp;ntilde;ang</title>
<author></author>
<date>
<month>July</month>
<day>30</day>
<year>2006</year>
</date>
<body>Nakabalik na sa Palasyo si Pangulong Gloria Macapagal Arroyo matapos pahintulutang makaalis na sa St. Lukes Medical Center kahapon ng umaga. Si Pangulong Arroyo ay pinalabas na sa pagamutan dakong alas-9:30 ng umaga at dumating sa Palasyo ng Malaca&amp;ntilde;ang bandang alas-10 kasama ang kaniyang mga doktor. Pinahintulutan ang Pangulo na makauwi na sa Palasyo matapos makita ng mga manggagamot na nanumbalik na sa normal ang kaniyang temperatura at masigla na matapos magkasakit ng trangkaso. Pinayuhan din ng mga doktor ang Pangulo na iwasan muna ang sagad-sagad na aktibidad para makaiwas sa binat. Hinamon naman ni Ilocos Norte Rep. Imee Marcos ang Palasyo na ipalabas sa publiko ang medical record ni Pangulong Arroyo dahilan nakababahala na umano ang dalawang beses nitong pagkaka-ospital. Magugunita na ang Pangulo ay naipasok na din sa ospital noong Hunyo 22 dahilan sa LBM. (Lilia Tolentino/ Malou Rongalerios )</body>
<link>http://www.philstar.com/Article.aspx?articleId=350139&amp;publicationSubCategoryId=92</link>
</article>
<article>
<title>Road widening project binitin ni Sen. Lapid</title>
<author></author>
<date>
<month>July</month>
<day>30</day>
<year>2006</year>
</date>
<body>Sinisi kahapon&amp;nbsp;ng mga taga-Central Luzon si Sen. Lito Lapid sa pagkakabinbin ng Gapan-San Fernando -Olongapo road widening and rehabilitation&amp;nbsp; project. Ito ay matapos na mabatid na nagla-lobby umano si Lapid &amp;nbsp;upang ang may &amp;nbsp;P30 milyong Dinalupihan road widening project ay ilipat o ilaan na lamang sa kanyang pet project sa Pampanga. Si Lapid na napaulat na planong tumakbo sa Makati bilang alkalde &amp;nbsp;ay lumiham &amp;nbsp;kay&amp;nbsp; Bases Conversion Development Authority (BCDA) chairman Narciso Abaya &amp;nbsp;noong Marso 23&amp;nbsp; at iginigiit nito na mabigyan ng pondo ang kanyang pet project, ang Macabebe-Masantol Road sa kabila ng kawalan ng board resolution mula sa BCDA. Nauna rito, inaprubahan ng BCDA board&amp;nbsp; ang resolusyon &amp;nbsp;na naglalaan ng P30 milyong&amp;nbsp; pondo para sa&amp;nbsp;pagpapalawak ng Dinalupihan section ng GSO Road sa pakikipagtulungan &amp;nbsp;na rin ng Department of Public Works and Highways (DPWH). Layunin ng nasabing proyekto ay upang matugunan ang&amp;nbsp; traffic situation&amp;nbsp;sa nasabing lugar kasunod na rin ng konstruksyon ng Subic-Clark-Tarlac Expressway project ng kasalukuyang gobyerno. Sa kabila nito, umapela naman ang mga residente sa Bataan kay DPWH Regional Director Ramon Aquino na igalang ang BCDA board resolution para sa naturang proyekto alinsunod na rin sa memorandum of agreement sa pagitan ng BCDA at DPWH. (Rudy Andal )</body>
<link>http://www.philstar.com/Article.aspx?articleId=350140&amp;publicationSubCategoryId=92</link>
</article>
<article>
<title>Paglilipat ng klase sa Setyembre, isu-survey</title>
<author></author>
<date>
<month>July</month>
<day>30</day>
<year>2006</year>
</date>
<body>Nakatakdang magsagawa ng survey ang Department of Education (DepEd) sa mga education stakeholders sa paglilipat ng school opening sa buwan ng Setyembre imbes na sa Hunyo. &amp;quot;I feel a survey will be inclusive, and not based on the opinion only if we want to move the school opening from June to September? pahayag ni DepED Secretary Jesli Lapus sa isinagawang panayam. Ayon pa kay Lapus pagkatapos na magsagawa ng survey kinakailangang magpasa muna ng bill ang Mababang Kapulungan at pagkatapos ay magsasagawa pa ng public hearing ang Senado upang matuloy ang nasabing plano. Sa kasalukyan ayon pa kay Lapus ay pinag-aaralan muna ng pamunuan ng DepEd kung ano ang advantages at disadvantages ng paglilipat ng klase sa ibang buwan. Napag-alaman pa na ang hakbanging paglilipat ng klase sa ibang buwan ay sinusubukan na noon pang 1950s hanggang 1970s na ilipat ang klase sa Setyembre subalit ibinalik din ito matapos na umangal ang mga estudyante at mga magulang dahil sa sobrang init sa loob ng eskwelahan tuwing panahon ng tag-init. (Edwin Balasa )</body>
<link>http://www.philstar.com/Article.aspx?articleId=350151&amp;publicationSubCategoryId=92</link>
</article>
<article>
<title>Pagdurog sa NPA movement ireregalo sa bagong henerasyon</title>
<author></author>
<date>
<month>July</month>
<day>30</day>
<year>2006</year>
</date>
<body>Ireregalo ng liderato ng Philippine Army ang pagdurog sa 37 taon ng insureksyon sa mga bagong henerasyon sa bansa. Sa kaniyang determinadong pahayag , sinabi ni Army Chief Lt. Gen. Romeo Tolentino&amp;nbsp;na isa sa maituturing na magandang regalo ng hukbong katihan sa mamamayan ay ang matupad ang misyon ng gobyerno ni Pangulong Gloria Macapagal Arroyo na masupil ang communist insurgency sa loob ng dalawang taon. Sinabi ng heneral na napilayan na ang recruitment ng mga komunistang rebelde dahilan sa patuloy ng mga itong paghahasik ng terorismo kung saan maging ang mga inosenteng sibilyan ay kanilang idinaramay. Binigyang diin nito na mas maganda ang kakaharaping bukas ng mga bagong henerasyon kung sa kanilang paggising ay wala na ang mga rebelde na talamak na nangingikil ng revolutionary tax . Idinagdag pa nito na kung nagagawa mang makapag-recruit ng mga rebelde ay dahilan sa puwersahang tinatangay ang mga kalalakihan partikular na sa mga liblib na lugar. (Joy Cantos )</body>
<link>http://www.philstar.com/Article.aspx?articleId=350152&amp;publicationSubCategoryId=92</link>
</article>
<article>
<title>Bubusisiin sa P30-B Masinloc scam: FVR sabit!</title>
<author></author>
<date>
<month>July</month>
<day>31</day>
<year>2006</year>
</date>
<body>Nabuhay ang matinding iringan sa pagitan nina dating Pangulong Ramos at Sen. Miriam Defensor-Santiago matapos idawit ng mambabatas ang dating Pangulo sa P30 bilyong Masinloc scam. Ayon kay Sen. Santiago, chair ng senate committee on energy at Joint Congressional Power Commission, malamang ipatawag ng Senado si Ramos dahil sa ito umano ang &amp;quot;promotor&amp;quot; sa pagpapalawig ng deadline sa pagbabayad ng downpayment ng YNN Pacific Consortium para sa Masinloc coal-fire power plant sa Zambales. Natuklasan naman ni House Minority Leader Francis Escudero na balak pang humirit ng pangatlong deadline sa Sept. 30 ang YNN upang mabayaran ang downpayment nito. Iginiit naman ni Sen. Joker Arroyo, chairman ng senate committee on public services, ilegal ang kontratang pinasok ng National Power Commission (Napocor) at Power Sector Assets and Liabilities Management Corporation (PSALM) sa pagbebenta ng Masinloc power plant sa YNN. Inirekomenda nina Sen. Santiago at Sen. Arroyo ang agarang kanselasyon ng YNN deal. Sinabi ni Sen. Arroyo, niloko ng YNN ang gobyerno matapos makuha nito ang $526 milyong bid price o P30 bilyon para sa Masinloc plant gayung ang nakarehistrong paid-up capital nito sa Securities and Exchange Commission (SEC) ay P800,000 lamang habang nakiki-opisina lamang ito sa isang janitorial services sa Paco, Maynila at walang telepono at fax machine. Ayon kay Arroyo, malinaw na isang dummy firm lamang ang YNN at may personalidad na nasa likod nito dahil bago lamang ang naturang kumpanya pero nakakagulat na nakuha nito ang Masinloc deal. Magsasagawa ng imbestigasyon ang Powercom sa Huwebes upang desisyunan kung nararapat kanselahin na agad ng gobyerno ang kontrata ng YNN para sa Masinloc plant. Ipapatawag din sina Meralco chairman Manolo Lopez, Energy Sec. Raphael Lotilla, ERC chairman Rodolfo Albano, PSALM president Nieves Osorio, ERC Comm. Jesus Alcordo, PSALM consultant Garry Makasiar at YNN owner Sunny Sun. &amp;quot;We are going to call on YNN people plus perhaps President Ramos because his name has been dragged into the questioned process of the contract. It is said so wed like to hear his side,&amp;quot; wika pa ni Santiago. Naniniwala din ang lady solon na untouchables ang mga may-ari ng YNN at binibeybi ito ng Malaca&amp;ntilde;ang at Department of Finance dahil sa pinalawig pa ang pagbabayad nito ng downpayment na $227 milyon at nagawa pang papasukin sa transaksyon ang Ranhill Berhad Power Corporation, isang Malaysian firm kung saan ay ibinenta ang major shares ng YNN. Sisilipin din ni Santiago ang umanoy pagtanggap ng P10 milyong performance bonus ng mga opisyal ng PSALM gaya ng ibinunyag ni Sen. Aquilino Pimentel Jr. (Rudy Andal At Malou Escudero)</body>
<link>http://www.philstar.com/Article.aspx?articleId=350305&amp;publicationSubCategoryId=92</link>
</article>
<article>
<title>PGMA todo-pahinga muna</title>
<author></author>
<date>
<month>July</month>
<day>31</day>
<year>2006</year>
</date>
<body>Tulad ng naging payo ng mga doktor na magpahinga muna, kinansela ni Pangulong Arroyo ang mga aktibidad nito sa labas ng Palasyo para sa linggong ito. Pinayuhan si Mrs. Arroyo ng kanyang mga doktor sa St. Lukes Hospital na maghinay-hinay muna sa kanyang trabaho at magpahinga muna matapos ang 2-araw nitong pananatili sa ospital sanhi ng trangkaso. Si Vice-President Noli de Castro ang kakatawan sa Pangulo sa pagbubukas ng 15th Makro store at ang pulong ng &amp;quot;Mega regions&amp;quot; sa araw na ito. Magugunita na pinayuhan ni Dr. Juliet Cervantes, attending physician ng Pangulo, ang chief executive na magpahinga muna sa trabaho sa susunod na 2 linggo at kung magtatrabaho ay limitahan lamang ito mula alas-10 ng umaga hanggang alas-3 ng hapon. Nakalabas ng St. Luke's Hospital ang Pangulo kamakalawa matapos na ma-confine ito sa loob ng 2 araw dahil sa trangkaso. Nilinaw din ni Dr. Cervantes walang anumang karamdaman ang Pangulo bukod sa dinanas nitong trangkaso dala ng pagbabago ng ating panahon. (Ellen Fernando)</body>
<link>http://www.philstar.com/Article.aspx?articleId=350317&amp;publicationSubCategoryId=92</link>
</article>
<article>
<title>Recto umapela sa bicam na tapusin ang 2006 budget</title>
<author></author>
<date>
<month>July</month>
<day>31</day>
<year>2006</year>
</date>
<body>Umapela kahapon si Sen. Ralph Recto sa miyembro ng bicameral conference committee na muling magpulong ang mga ito at ayusin ang kanilang hindi pinagkakasunduang version hinggil sa 2006 national budget sa huling pagkakataon. Sinabi ni Sen. Recto, dapat ay muling mag-usap ang mga miyembro ng bicameral conference committee upang maayos ang hindi pagkakaunawaan sa pagresolba sa 2006 proposed budget. &amp;quot;It is time to talk again. I think we should bring all the conferees to the table again. We must now exchange notes, not press statements,&amp;quot; wika pa ni Recto. Idinagdag pa ng chairman ng senate committee on ways and means, kung ang nagiging dahilan ng deadlock upang maaprubahan ng bicameral conference committee ang 2006 budget ay ang P8 bilyong kinaltas ng Senado ay payag na siyang ibalik ito. &amp;quot;If this is what it takes to jumpstart the budget, then an adjustment in our position is warranted,&amp;quot; dagdag pa ni Recto. (Rudy Andal)</body>
<link>http://www.philstar.com/Article.aspx?articleId=350321&amp;publicationSubCategoryId=92</link>
</article>
<article>
<title>DOTC Asec inakusahan ng pamemeke</title>
<author></author>
<date>
<month>July</month>
<day>31</day>
<year>2006</year>
</date>
<body>Inakusahan ng ilang kawani ng Department of Transportation and Communications (DOTC) si Assistant Secretary Noel Cruz ng pamemeke sa official communique ng ahensiya matapos mabuking na ang inisyuhan nito ng certification of employment para makapag-abroad gamit ang intelligence fund ng DOTC ay hindi empleyado nito. Batay sa reklamo, naisahan ang United States embassy dahil mabilis na nakapag-isyu ito ng visa sa isang nagngangalang Maria Waneza C. Dy matapos mapaniwala na ang huli ay isang empleyado ng DOTC at papuntang US para sa isang official travel visit ng ahensiya. Ayon sa grupong nagpakilalang DOTC- Employees Association Renegades (DOTC-EAR), bukod sa pag-isyu ng sertipikasyon, binigyan din si Dy ng $2,226 pocket money mula sa DOTC at $1,800 mula din sa intelligence fund. Habang isinusulat ang balitang ito ay hindi pa nakukunan ng panig si Cruz. &amp;quot;Maraming misteryo ang nagaganap sa DOTC na kagagawan ni Asec. Cruz at isa lamang ito sa mga kaso dito,&amp;quot; wika pa ni Tony dela Paz na miyembro ng DOTC-EAR. Natuklasan sa roster ng DOTC personnel na walang Ma. Waneza Dy pero sinabi ng NBI na authentic ang pirma ni Asec. Cruz sa nasabing certification. Ayon sa Bureau of Immigration embarkation card, lumipad si Dy patungong US noong Hulyo 18 via PR 104 ng Philippine Airlines habang kinumpirma naman ng US embassy na nagbigay sila ng visa kay Dy at nalaman nilang naka-check in ito sa Hilton Garden sa San Mateo, California at mananatili sa US hanggang Agosto 1. Ibinunyag din ng grupo na kasama ni Dy sa US si DOTC head executive assistant Romeo German. Tumanggap naman si German ng $6,000 travel allowance at plane ticket na binayaran mula sa DOTC intelligence fund.</body>
<link>http://www.philstar.com/Article.aspx?articleId=350325&amp;publicationSubCategoryId=92</link>
</article>
<article>
<title>DOH nagbabala sa trangkaso</title>
<author></author>
<date>
<month>July</month>
<day>31</day>
<year>2006</year>
</date>
<body>Nagbabala kahapon si Health Secretary Francisco Duque III sa pagkalat ng sakit na trangkaso sa ibat ibang bahagi ng bansa dahil sa patuloy na pag-ulan dahil maging si Pangulong Arroyo na hindi nakaligtas sa sakit na ito. Nagpalabas ng memorandum si Sec. Duque sa lahat ng health officials sa mga local government units na paigtingin ang kanilang pagmo-monitor sa pagkalat ng sakit na influenza o trangkaso upang agad na masugpo ito at hindi na magkaroon ng outbreak. Ayon sa DOH, ang trangkaso ang pangunahing sakit ngayong tag-ulan at madaling makahawa ito sa pamamagitan ng pag-ubo at paghatsing. Karaniwang sintomas nito ay ang pagkakaroon ng mataas na lagnat, sore throat, baradong ilong, sakit ng ulo at katawan, pagkahapo at hirp sa paghinga. Kapag sa mga bata naman tumama ito, karaniwang nagsusuka at posibleng magkaroon ng LBM. Pinayuhan ng DOH ang publiko na panatiliin ang kalinisan sa katawan upang makaiwas sa naturang sakit, magdala lagi ng panyo, umiwas sa mga taong may ubo at magpahinga lamang kapag nakaranas nito. (Danilo Garcia)</body>
<link>http://www.philstar.com/Article.aspx?articleId=350333&amp;publicationSubCategoryId=92</link>
</article>
<article>
<title>Advisory council, Adhoc magpapaliwanag sa Ombudsman</title>
<author></author>
<date>
<month>July</month>
<day>31</day>
<year>2006</year>
</date>
<body>Pagpapaliwanagin din ng Ombudsman ang mga miyembro ng Advisory Council at Technical Adhoc evaluation committee na sumuri sa Automated Counting Machines (ACMs) ng Mega Pacific. Ito ang naging pasya ng Ombudsman matapos malaman na sinuri din ng nasabing komite ang mga ACMs matapos na sertipikahan ito ng Department of Science and Technology (DOST) hinggil sa kahusayan at kapabilidad nito. Kabilang sa inaasahang dadalo sa pagdinig sa Ombudsman ay sina Sen. Edgardo Angara, dating Tarlac Rep. at ngayon ay DepED Sec. Jesli Lapus, DOST Sec. Estrella Alabastro at Comelec chairman Benjamin Abalos. Magugunita na inatasan ng Korte Suprema ang Ombudsman na siyasatin ang pinasok na kontrata ng Commission on Elections (Comelec) sa Mega Pacific Consortium upang alamin kung may dapat panagutang kasong kriminal ang mga opisyal ng Comelec at mga pribadong indibidwal na nasangkot sa naturang kontrata. Aalamin din ng Ombudsman kung ang mga counting machines na binili ng Comelec at ngayoy kinakain na lamang ng alikabok sa bodegang pinag-imbakan nito ay puwedeng gamitin sa nalalapit na halalan sa susunod na taon. Nauna rito, tumibay ang paniniwala ng Mega Pacific na mapapakinabangan ang kanilang ibinentang counting machines makaraang ihayag mismo ng Malaca&amp;ntilde;ang na kanilang susuportahan ang paggamit sa naturang mga makina sa oras na irekomenda ito ng Ombudsman. Mismong si Executive Sec. Eduardo Ermita at Presidential Chief of Staff Mike Defensor ang naghayag na handa silang i-endorso ang agarang implementasyon ng modernization ng eleksyon sa susunod na taon makaraang sertipikahan ng DOST ang kapabilidad ng ACMs ng Mega Pacific. Tutol naman dito ang mga oposisyon sa Senado dahil maliwanag na isang &amp;quot;whitewash sa kasong kinakaharap ng mga Comelec officials sa Ombudsman ito. (Angie dela Cruz)</body>
<link>http://www.philstar.com/Article.aspx?articleId=350337&amp;publicationSubCategoryId=92</link>
</article>
<article>
<title>5,000 pamilya sa Bicol tinulungan ng Legacy Group of Companies</title>
<author></author>
<date>
<month>July</month>
<day>31</day>
<year>2006</year>
</date>
<body>Tagumpay ang isinagawang pamimigay ng relief goods ni Celso &amp;quot;Boy&amp;quot; Delos Angeles, chairman ng Legacy Group of Companies, sa may 5,000 pamilyang naapektuhan ng pag-aalboroto ng Mt. Mayon sa lalawigan ng Bicol. Sinabi ni Delos Angeles na sa panahong ito na may kakulangan sa pondo ang pamahalaan na dapat magkaroon ng private initiative lalo na ang malalaking negosyante para tumulong sa mga nangangailangan sa bansa. &amp;quot;In the face of meager government resources, the private sector should pitch in their contributions in any kind, kasi hindi lahat puwedeng iasa sa gobyerno at ang dapat maunang tumulong sa mga Pilipinong nagdarahop o mga biktima ng kalamidad ay tayong mga Pilipino din,&amp;quot; pahayag ni Delos Angeles, isang successful na businessman at management expert na may negosyo sa mga industriya ng banking at pre-need. Kamakailan ay kinansela ni Delos Angeles ang kanya-kanyang birthday celebration na naka-iskedyul sana sa Agosto 6 para gamitin ang pondong nakalaan dito na itulong na lamang sa mga naapektuhang komunidad ng Mt. Mayon partikular na sa Munisipalidad ng Sto. Domingo na sakop ng 6-kilometer radius permanent danger zone. Minarapat ni Delos Angeles na kanselahin ang taunang selebrasyon nang mabalitaan niya aniya ang kaawa-awang sitwasyon ng mga residente sa kanyang hometown sa Munisipalidad ng Sto. Domingo na imbes gawan ng paraan ng alkalde nitong mailayo sa kapahamakan ay isinuko pa sa nakaambag panganib na maaaring pagsabog ng bulkan. Kamakailan ay napabalitang nawala umano ang pondo para sa evacuees ng Mayon. Inanunsyo ng Philvocs na nasa Alert Level 3 na ang mga areas na nakapaligid sa bulkan ng Mayon. Nasaksihan na ding bumuga ng ash fall at lumuwa ng lava ang bulkan na umaabot na ng 9,500 tonelada mula 4,000 tonelada na dumaloy na rin sa ilang barangay. Ilang residente na rin ang naireport na nagkasakit ng respiratory-related illness dahil sa ash fall. May 421 pagyanig ng bulkan sa loob ng 24-oras ang naitala kasunod ang pagbuga ng mga nagbabagang bato. Ayon sa Philvocs, maaaring hindi matapos ang Agosto ay sumabog na ito.</body>
<link>http://www.philstar.com/Article.aspx?articleId=350338&amp;publicationSubCategoryId=92</link>
</article>
<article>
<title>Mga taong kalye sa Caloocan wawalisin</title>
<author></author>
<date>
<month>July</month>
<day>31</day>
<year>2006</year>
</date>
<body>Ipinag-utos ni Caloocan City Mayor Enrico &amp;quot;Recom&amp;quot; Echiverri ang pagpapaigting sa programa para tuluyan nang maialis sa kalye ang mga taong lumalaboy at naninirahan sa kalsada at gawin silang produktibong miyembro ng komunidad. Binigyang-diin ni Echiverri ang pagpapatupad sa City Task Force Sagip Kalinga at inatasang gumawa ng mga plano, programa, polisiya at panuntunan para sa tuluy-tuloy, malalim at sama-samang gawain para sa mga palaboy sa kalye. Sinabi nito na ang dumaraming bilang ng mga palaboy, pulubi, namamalimos at batang kalye sa ilalim ng impluwensiya ng droga at bawal na gamot gayundin ang mga miyembro ng katutubo na ginawa nang kanilang tahanan at pagkakakitaan ang kalye, palengke, gilid ng department stores at iba pang pampublikong lugar ay kinakailangang alamin at solusyunan. Idinagdag pa nito na ang pagdami ng kanilang bilang sa kalye at pampublikong lugar ay karaniwang nagdudulot ng krimen, problema sa trapiko at naghaharap sa mga palaboy sa masamang kalusugan at patuloy na pagbaba ng kanilang moralidad. Pangungunahan ni Echiverri ang task force bilang chairman nito. Ang opisina ng alkalde ang magbibigay ng direksyon sa task force, gayundin ang suportang administratibo at pinansiyal sa pagpapatupad ng mga programa at proyekto. Inatasan ni Echiverri ang City Social Welfare Department (CSWD) na alamin ang dami ng mga palaboy sa lungsod; magsagawa ng programa at proyekto para sa rehabilitasyon at re-integrasyon ng mga ito; pamunuan ang staging/processing centers para sa mga mare-rescue; pangunahan ang aktuwal na rescue operation. Habang ang Caloocan City Police at RDPSTM ay inatasan na magkaloob ng seguridad sa mga rescue teams at mga masasagip; samahan ang mga masasagip sa mga staging/processing centers at magpanatili ng kaayusan at kapayapaan sa processing center. Inatasan din ang mga barangay na magsagawa ng pagmamanman at pagmomonitor sa kanilang lugar sa pagkalat ng mga palaboy at tumulong sa mga operasyon.</body>
<link>http://www.philstar.com/Article.aspx?articleId=350340&amp;publicationSubCategoryId=92</link>
</article>
</data>