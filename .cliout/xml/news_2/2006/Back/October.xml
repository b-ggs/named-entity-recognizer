<?xml version="1.0" encoding="ISO-8859-1" ?>
<data>
<article>
<title>Erap, gustong lumabas ngayong Undas</title>
<author></author>
<date>
<month>October</month>
<day>31</day>
<year>2006</year>
</date>
<body>Hiling kahapon ni dating Pangulong Erap Estrada sa Sandiganbayan na payagan siyang makalabas ng kanyang detensyon ngayong November 1-3. Sa 2-pahinang mosyon ni Estrada sa Sandiganbayan ay ikinatwiran nitong nais niyang madalaw ang kanyang inang maysakit na si Do&amp;ntilde;a Mary. Bukod sa pagbisita sa kanyang ina, nais din ni Estrada na makausap ang kanyang mga abugado sa Nobyembre 2 sa Greenhills, San Juan sa halip na pumunta pa ang mga ito sa kanyang detention center sa Tanay, Rizal. Matatandaan na noong nakaraang linggo ay pinagbigyan ng korte si Estrada na madalaw ang kanyang may sakit na ina pero kailangan nitong ibigay sa korte ang eksaktong petsa kung kailan niya nais na pumunta sa Greenhills, San Juan . Hindi tumutol ang prosekusyon subalit iginiit nito na dapat ay magpapaalam si Estrada sa korte bago ito lumabas. Sa mosyong denisisyunan, hiniling ng 69-anyos na si Estrada na makalabas mula Biyernes hanggang Linggo upang makapiling ang 102-anyos na ina. (Malou Escudero)</body>
<link>http://www.philstar.com/Article.aspx?articleId=366361&amp;publicationSubCategoryId=92</link>
</article>
<article>
<title>Unang PNP chief patay na</title>
<author></author>
<date>
<month>October</month>
<day>31</day>
<year>2006</year>
</date>
<body>Sumakabilang-buhay na ang kauna-unahang pinuno ng Philippine National Police (PNP) dahil sa sakit na aneurism kahapon ng madaling araw sa Medical City. Bandang alas-2 ng madaling araw kahapon ng bawian ng buhay si Retired Gen. Cesar Nazareno sa edad nitong 65. Nakatakdang iburol si Gen. Nazareno sa PNP Multi-Purpose Hall sa loob ng Camp Crame, Quezon City. Si Nazareno, PMA Class 61, ang kauna-unahang PNP chief matapos buwagin ang Philippine Constabulary-Integrated National Police(PC-INP). Kaagad namang nagpaabot ng pakikiramay ang buong puwersa ng PNP sa pangunguna ni PNP chief Oscar Calderon sa mga naiwan ni Nazareno. (Joy Cantos)</body>
<link>http://www.philstar.com/Article.aspx?articleId=366358&amp;publicationSubCategoryId=92</link>
</article>
<article>
<title>Rollback uli sa LPG</title>
<author></author>
<date>
<month>October</month>
<day>31</day>
<year>2006</year>
</date>
<body>Nagbaba ng panibagong 50 sentimo kada kilo o P5.50 kada tangke ng Liquified Petroleum Gas(LPG) ang Liquified Petroleum Gas Marketers Association (LPGMA)dahil sa patuloy ng pagbaba ng presyo nito sa world market. Dakong alas 12:01 ng madaling araw kahapon ng umpisahan ang panibagong price adjustment sa presyo ng LPG ng LPGMA. Ayon kay&amp;nbsp; Arnel Ty, Presidente ng LPGMA, kung patuloy ang ganitong trend sa bentahan sa pandaigdigang pamilihan ay posibleng umabot na lang sa P400 ang presyo nito pagdating ng buwan ng Disyembre. Sa ngayon ay naglalaro pa sa P440 hanggang P470 ang presyo ng 11 kg na tangke ng LPG sa local na pamilihan. Ito na ang ika P7.50 kada kilong rollback na ginawa ng grupo ni Ty sa presyo ng LPG mula pa noong buwan ng Agosto at kung matutupad ang P2.50 kada kilo ngayong buwan ng Nobyembre ay aabot na sa P10 kada kilo o P110 kada 11 kg na tangke ang ibababa ng presyo ng cooking gas. Samantala hindi pa nagpapahayag ang iba pang kompanya ng langis upang i-rollback ang presyo ng kanilang produktong LPG. (Edwin Balasa)</body>
<link>http://www.philstar.com/Article.aspx?articleId=366353&amp;publicationSubCategoryId=92</link>
</article>
<article>
<title>176 Pinoy sa Kazakhstan uuwi na</title>
<author></author>
<date>
<month>October</month>
<day>31</day>
<year>2006</year>
</date>
<body>Nagpasyang umuwi sa bansa ang may 176 Filipino oil workers dahil sa labis na pangamba sa kanilang seguridad sa Tengiz, Kazakhstan. Ayon sa ulat, unang hiniling ng 176 Pinoy oil workers na bigyan sila ng hazard pay para sa pagpapanatili ng mga ito, subalit sa kalaunan ay nagpahayag ang mga ito ng kagustuhang umuwi na lamang sa Pilipinas. Ayon sa Department of Foreign Affairs (DFA), mula noong Sabado ay wala ng iniuulat na nangyaring kaguluhan doon, kasabay ng pagpakalat ng 300 security personel sa oil field na ipinadala ng Kazakh government. Nakipagpulong na rin si Consul General Agnes Cervantes noong Linggo sa mga opisyales ng pamahalaan doon para matiyak ang seguridad ng mga Pinoy workers. Ibinukod na rin umano ng quarters ang mga OFWs at hindi na pinapayagan ang mga ito na makihalo sa ibang nationalities upang mailayo sila sa kaguluhan. Sumiklab ang kaguluhan sa oil field sa Tengiz, Kazakhstan nang magkaroon ng riot noong nakaraang linggo sa pagitan ng Kazakh at Turkish oil workers dahilan upang malagay sa balag ng alanganin ang seguridad ng iba pang nationalities na kinabibilangan ng mga Pinoy oil workers. (Rose Tamayo-Tesoro)</body>
<link>http://www.philstar.com/Article.aspx?articleId=366350&amp;publicationSubCategoryId=92</link>
</article>
<article>
<title>GMA kinasuhan sa PPT</title>
<author></author>
<date>
<month>October</month>
<day>31</day>
<year>2006</year>
</date>
<body>Inireklamo ng mga Filipino leftist at human rights organization sa Peoples Permanent Tribunal (PPT) si Pangulong Gloria Arroyo kung saan gagawin ang paglilitis sa Hague, The Netherlands. Si Mrs. Arroyo ang ikalawang Pinoy na lilitisin ng PPT matapos ang kaso ni dating Pangulong Ferdinand Marcos dahil sa umanoy crimes against humanity noong 1981. Bagamat hindi binding ang parusa ng PPT, ang hatol na ipinapataw nito ay pinag-uusapan ng mga international organizations kabilang na ng United Nations. Kabilang sa mga naghain ng kaso kay Arroyo ay ang Bagong Alyansang Makabayan at ang mga &amp;nbsp;human rights groups na kinabibilangan ng Hustisya, Desaparecidos at SELDA, kabilang din ang Public Interest Law Center (PILC), Peace for Life, Ecumenical Bishops Forum (EBF), United Church of Christ in the Philippines (UCCP) at Ibon Foundation. Katulad ng inaasahan, isinama sa reklamo laban sa Presidente ang paglabag sa civil at political rights ng mga mamamayan, extrajudicial killings, abductions, massacres, torture, at iba pa. Ang pormal trial ng PPT ay gagawin sa March 2007. Ayon kay Bayan Muna Rep. Teddy Casino, mailap ang hustisya sa Pilipinas kaya napilitan silang ipagsakdal sa PPT ang Pangulo. Dahil dito, aniya ay napilitan silang maghanap ng hustisya sa ibang lugar kabilang na sa kalsada at sa mga international solidarity movement na rumerespeto at nagsusulong ng hustisya at karapatang pantao. (Malou Escudero)</body>
<link>http://www.philstar.com/Article.aspx?articleId=366341&amp;publicationSubCategoryId=92</link>
</article>
<article>
<title>PSALM binatikos ni Joker</title>
<author></author>
<date>
<month>October</month>
<day>31</day>
<year>2006</year>
</date>
<body>Binatikos ni Sen. Joker Arroyo ang Power Sector Assets, Liabilities Management (PSALM) sa pagtatago nito sa qualified bidders para sa National Transmission Corporation (Transco) na pag-aari ng gobyerno. Ayon kay Sen. Arroyo, posibleng may ginagawang hokus-pokus ang PSALM kaya ayaw nitong ibigay sa Joint Congressional Power Commission (Powercom) ang tinukoy nilang mga qualified bidders para sa P100 bilyong halaga ng Transco. Sinabi ni Arroyo, hindi dapat itago ng PSALM sa publiko at sa Kongreso kung sino-sinong kumpanya ang tinukoy nila upang maging kwalipikadong bidder para sa Transco. &amp;quot;Transco is owned by the government 100 percent, ergo, it is owned 100% by the public. Bidding must be transparent 100 percent because it is taxpayers monies involved,&amp;quot; paliwanag pa ng mambabatas. Aniya, mayroong mga probisyon sa kontrata na confidential provisions pero sa pagitan ito ng pribadong kumpanya at isa pang pribadong kumpanya pero hindi sa kumpanyang may involved na public funds tulad ng Transco. Tumanggi ang PSALM na kilalanin ang 3 kumpanyang naging kwalipikado para mag-bid sa Transco sa ginanap na pulong ng Powercom. Ipinaalala pa ni Arroyo ang ginawang pagkakaloob ng kontrata ng PSALM para sa $225 milyong Masinloc power plant sa YNN gayung ang nasabing kumpanya ay mayroon lamang paid-up capital na P800,000 at may maliit na opisinang walang telepono at wala ring lamesa. (Rudy Andal)</body>
<link>http://www.philstar.com/Article.aspx?articleId=366340&amp;publicationSubCategoryId=92</link>
</article>
<article>
<title>GMA advisers sipain</title>
<author></author>
<date>
<month>October</month>
<day>31</day>
<year>2006</year>
</date>
<body>Iginiit kahapon ng mga senador na hindi dapat pakinggan ni Pangulong Arroyo ang &amp;quot;bulong&amp;quot; ng kanyang mga advisers para palitan si Defense Secretary Avelino Cruz Jr. dahil sa pagsalungat nito sa isinusulong na Peoples Initiative at Constituent Assembly (Con-Ass) bagkus ay dapat sipain ni PGMA ang mga advisers na mali ang mga payo. Sinabi ni Sen. Rodolfo Biazon, ilang beses na umanong pumalpak ang mga advisers ni PGMA tulad ng Presidential Proclamation 1017, Calibrated Pre-emptive Response, Executive Order 464, Memorandum Circular 108 at pagsusulong ng PI upang amyendahan ang Konstitusyon. Ayon kay Biazon, hindi na dapat pakinggan ni Mrs. Arroyo ang payo ng kanyang mga advisers lalo patungkol sa pagsibak kay Sec. Cruz sa Department of National Defense (DND) dahil lamang sa lantarang pagbibigay nito ng legal opinion tungkol sa PI at Con-Ass. Aniya, malaking kawalan si Cruz sa DND sa sandaling pakinggan ni PGMA ang bulong ng kanyang mga advisers na sibakin ito sa puwesto dahil lamang sa pagbibigay ng opinyon nito laban sa PI at Con-Ass. Hiniling naman ni Senate Minority Leader Aquilino Pimentel Jr. kay House Speaker Jose de Venecia na pakinggan ang payo ni Defense Sec. Cruz na isang legal expert tungkol sa binabalak nitong Constituent Assembly (Con-Ass) na walang partisipasyon ng Senado. Sinabi ni Sen. Pimentel, dapat ay huwag nang ituloy ni Speaker de Venecia at mga kasamahan nito sa Kamara ang kanilang plan B matapos matalo ang isinulong na Peoples Initiative ng Sigaw ng Bayan at Union of Local Authorities of the Philippines (ULAP) sa Korte Suprema. Ayon kay Pimentel, maliwanag ang sinasabi ni Sec. Cruz na isang legal expert na hindi puwede ang balak na Con-Ass kung walang partisipasyon ng Senado kaya dapat ay pakinggan ito ni de Venecia. Naniniwala ang kampo ni de Venecia na maisusulong nila ang pag-amyenda sa Konstitusyon sa pamamagitan ng Con-Ass sa sandaling makakuha sila ng 195 boto mula sa 236 na kongresista na lalagda sa resolusyon upang isulong ang Con-Ass kahit wala ang Senado. &amp;quot;Amending the Constitution cannot be done by the House alone as Joe de Venecia wants to do. To use a much-harassed word, it takes two to tango, meaning that changing the Constitution needs the action of both House and the Senate,&amp;quot; paliwanag pa ni Pimentel. Aniya, maaari lamang matuloy ang Con-Ass kung papayag ang kampo ni de Venecia na boboto ng magkahiwalay ang Senado at Kamara sa pag-amyenda sa Konstitusyon at hindi sa plano ni JDV na voting jointly ang dalawang Kapulungan. Pinayuhan din ni Sen. Ralph Recto ang mga kaalyado ng Malaca&amp;ntilde;ang na magdalawang-isip na ang mga ito sa kanilang payo upang huwag na muling makaranas ng talo sa sandaling umabot ang usaping ito sa Korte Suprema. Samantala, itinanggi naman ni PLLO chief Gabriel Claudio ang espikulasyon ng ilang sektor na nagbago ng posisyon si Pangulong Arroyo hinggil sa PI na naging daan para ibasura ito ng Korte Suprema. Ayon kay Sec. Claudio, inaasahan na nila ang ganitong alegasyon pero walang basehan ang nasabing paratang laban sa Pangulo kasabay ang pagtanggi na mayroong nagaganap na hidwaan sa mga miyembro ng Gabinete dahil sa pagkatalo ng PI. Aniya, nirerespeto din ng Palasyo ang naging posisyon ni Sec. Cruz laban sa PI dahil personal niyang opinyon ito sa simulat simula pa lamang ng pagsusulong ng PI. Wala namang naging komento si AFP chief Hermogenes Esperon kaugnay sa naging posisyon ni Sec. Cruz laban sa PI. (Rudy Andal At Lilia Tolentino at may ulat ni Joy Cantos)</body>
<link>http://www.philstar.com/Article.aspx?articleId=366326&amp;publicationSubCategoryId=92</link>
</article>
<article>
<title>Con-con na lang</title>
<author></author>
<date>
<month>October</month>
<day>30</day>
<year>2006</year>
</date>
<body>Matapos na ibasura ng Korte Suprema ang Peoples Initiative, mas mabuting Constitutional Convention na lamang ang isulong ng mga Charter change proponents dahil hindi nito magagawang hatiin ang bansa at Konstitusyon tulad ng PI. Ayon kay Jesuit priest Fr. Romeo Intengan, bagamat malaki ang posibleng magastos sa Con-con mas katanggap-tanggap naman ito upang maamyendahan ang Konstitusiyon. Aniya, hindi mababalewala o mahahati sa Con-con ang mambabatas mula sa Senado at House of Representatives. Sinang-ayunan naman ito ni Partido Demokratikong Sosyalista ng Pilipinas (PDSP) na si Nonong Ricafrente sa pagsasabing ang Con-con na lamang ang natitirang paraan para sa tunay na pagbabago. Idinagdag din ni Ricafrente na ang conversion ng Kongreso sa interim parliament ay posibleng madaling paraan upang mapalawig pa ang three-term limit ng mga kasalukuyang mambabatas. (Doris Franche)</body>
<link>http://www.philstar.com/Article.aspx?articleId=366177&amp;publicationSubCategoryId=92</link>
</article>
<article>
<title>Wala pang Undas, pero libu-libo dagsa na sa mga sementeryo</title>
<author></author>
<date>
<month>October</month>
<day>30</day>
<year>2006</year>
</date>
<body>Nakalarga na ang pagbabantay ng Manila Police District (MPD) sa mga pangunahing sementeryo sa lungsod matapos na dumagsa na kahapon ang libu-libong mga kamag-anak ng mga nakalibing bago pa man sumapit ang Undas. Umaabot sa 800 pulis ang ipinakalat ni MPD officer-in-charge Sr. Supt. Danilo Abarzosa sa binuong Task Force Kaluluwa mula pa nitong Sabado upang bigyan ng seguridad ang apat na malalaking sementeryo na Manila North Cemetery, South Cemetery, La Loma Cemetery at Chinese Cemetery. Sinabi ni Abarzosa na nakataas ang red alert kaugnay ng okasyon at patuloy na magbabantay sa anumang posibilidad ng kaguluhan dahil sa intellifence report na &amp;quot;suicide bombers na nakarating na sa Metro Manila. Nagtatag na rin ang MPD ng tatlong advance command posts at siyam na public assistance centers sa nabanggit na mga sementryo upang hingan ng tulong ng mga biktma ng anumang krimen, nawawalang mga kaanak at mga inaatake ng sakit. Nagsagawa na rin ng patrulya kahapon ang mga K-9 units ng Explosive and Ordnance Division ng MPD sa mga sementeryo upang matiyak na walang lalabag sa ipinapatupad na batas. Magpapatupad naman ng re-routing ang Manila Traffic Bureau sa Nobyembre 1 at 2 habang ipagbabawal na rin ang pagpasok ng mga sasakyan sa loob ng mga sementeryo mula Oktubre 31 dahil sa inaasahang pagdagsa ng milyong katao. Patuloy rin naman ang isasagawang pagkumpiska sa mga patalim at anumang uri ng gamit na matalas, pintura, alak, gitara, baraha at mga radyo. Maglalagay rin ang pulisya ng bakal na harang sa pasukan ng mga sementeryo upang makontrol ang pagpasok ng tao. (Danilo Garcia)</body>
<link>http://www.philstar.com/Article.aspx?articleId=366174&amp;publicationSubCategoryId=92</link>
</article>
<article>
<title>Extradition ni Atong Ang pinamamadali na ng US</title>
<author></author>
<date>
<month>October</month>
<day>30</day>
<year>2006</year>
</date>
<body>Upang hindi na makawala pa, pinakikilos na ng Estados Unidos ang Department of Justice (DOJ) na madaliin ang extradition ni Charlie &amp;quot;Atong&amp;quot; Ang para mailipat na ito sa kustodiya ng Pilipinas bago Nobyembre 11. Nabatid na isang note verbale na may petsang Okt. 6, 2006 ang ipinadala ng US State Department sa Department of Foreign Affairs (DFA) na nagbibigay ng babala sa agarang pagkilos ng gobyerno ng Pilipinas na mailipat na si Ang bago pa mabigyan ng petisyon na maalis na sa kustodiya ng Amerika dahil posibleng magtago ito muli. &amp;quot;Transfer should take place as soon as possible, but no later than November 11, 2006, otherwise Ang may be entitled to petition for his discharge from US custody,&amp;quot; saad ng US note verbale. Bunsod nito, inaasahang si Ang ay maibabalik na sa Pilipinas bago dumating ang Nobyembre 11 o hindi na magpakita pa sa Pilipinas sakaling mapayagan ito ng US Court sa petisyong makalaya, upang hindi maiharap sa plunder trial, kung saan pangunahing akusado ang kaibigan niyang si dating Pangulong Estrada. Kaagad nang nagbigay ng direktiba si Justice Sec. Raul Gonzalez sa National Bureau of Investigation (NBI) at isang indorsement letter ang ipinadala nito kay NBI Director Nestor Mantaring at hepe ng Interpol na si Atty. Claro Jr. para sa transfer kay Ang. (Ludy Bermudo)</body>
<link>http://www.philstar.com/Article.aspx?articleId=366169&amp;publicationSubCategoryId=92</link>
</article>
<article>
<title>N. Luzon target ni Paeng</title>
<author></author>
<date>
<month>October</month>
<day>30</day>
<year>2006</year>
</date>
<body>Itinaas na ng PAGASA ang public storm signal no. 4 sa mga lalawigan ng Isabela, Southern Cagayan, Quirino at Northern Aurora dahil sa pagdating ng bagyong Paeng. Sa ulat ng Philippine Atmospheric, Geophysical and Astronomical Services Administration o PAGASA, huling namataan ang sentro ng bagyo sa layong 120 kilometro timog silangan ng Tuguegarao, Cagayan. Dala ni Paeng, may international name na &amp;quot;Cimaron&amp;quot;, ang lakas ng hangin na 195 kph malapit sa gitna at may pabugso ng hanggang 230 kph. Nakataas ang signal no. 3 sa nalalabing bahagi ng Aurora, Nueva Viscaya, Ifugao, Mt. Province, Pangasinan, Benguet, La Union, Abra, Ilocos Sur, Apayao, Kalinga at bahagi ng Cagayan. Signal no.2 sa Calayan Group of Islands, Ilocos Norte, Northern Zambales, Tarlac, Nueva Ecija, Northern Bulacan at Northern Quezon kabilang ang Polillio island. Samantala signal no. 1 sa ibang bahagi ng Zambales, Pampanga, Bulacan, ibang bahagi ng Quezon, Camarines Norte, Catanduanes, Albay, Rizal. Pinapayuhan ng PAGASA ang publiko partikular ang mga residente na nakapaloob sa signals 1, 2, 3, at 4 na maging alerto sa posibilidad ng mga pagbaha at landslides. Kinalampag na ng Malaca&amp;ntilde;ang ang mga ahensiya ng gobyerno at mga lokal na opisyal upang paghandaan ang pananalasa ni Paeng at matuto na ang publiko sa sinapit na karanasan kay Milenyo. Inabisuhan na rin maging ang Meralco na maghanda na para hindi maulit ang malawakan at matagal na pagkawala ng kuryente. Nakaalerto na rin ang National Disaster Coordinating Council sa mga dadaanan ng bagyo at relief goods sa mga ililikas. (Doris Franche)</body>
<link>http://www.philstar.com/Article.aspx?articleId=366163&amp;publicationSubCategoryId=92</link>
</article>
<article>
<title>Erap inismol ng Sigaw, ULAP</title>
<author></author>
<date>
<month>October</month>
<day>30</day>
<year>2006</year>
</date>
<body>Minaliit ng mga opisyal ng Sigaw ng Bayan at Union of Local Authorities of the Philippines (ULAP) ang plano ni dating Pangulong Joseph Estrada at iba pang mga lider ng oposisyon na magsampa ng kasong kriminal laban sa kanila sanhi ng kanilang pangangampanya para sa Peoples Initiative na amyendahan ang Konstitusyon noong 1987. Pinunto ni Sigaw spokesman Raul Lambino na kung tunay ngang nais ng dating pangulo na &amp;quot;makita ang katotohanan&amp;quot; sa likod ng pagpondo sa kampanyang pabor at laban sa PI, kailangang alamin nito kung saan nakakuha ng salapi ang mga grupong anti-Charter change para sa kanilang mga multi-milyong advertisement sa broadcast at print. Ayon naman kay ULAP secretary general Carlo Fortuna, wala silang pangamba sa banta ni Estrada dahil naniniwala siyang ang kanilang ginawa ay tunay na sinuportahan ng mahigit na 9 milyong Pilipino na lumagda para sa PI. &amp;quot;Kung totoong nais niyang (Estrada) malaman ang katotohanan kung saan kami nakakuha ng pondo, bakit hindi niya rin tanungin kung saan nanggaling ang pondo ng mga grupong ayaw sa Cha-Cha tulad ng One Voice? Dahil ba sa siya rin mismo ang nagpondo nito?, paghahamong katanungan ni Lambino. Una rito, nagpahayag ang Sigaw at ULAP na lulusubin nila ang Korte Suprema upang ipakita rito ang kanilang lakas at hilingin din ang pagbibitiw ni Justice Antonio Carpio dahil sa pagkakanulo nito sa kapakanan ng sambayanan nang kumontra sa Cha-Cha. Ayon kay Sigaw secretary general Efren De Luna, ang ginawang pagbabasura sa kaso ng PI ay lantarang pagbusal sa tinig ng mamamayan na ang tanging kahilingan ay magsagawa ng mga mahahalagang amyenda sa Saligang Batas para umusad ang bansa tungo sa kaunlaran. (Rudy Andal)</body>
<link>http://www.philstar.com/Article.aspx?articleId=366158&amp;publicationSubCategoryId=92</link>
</article>
<article>
<title>Pondo ng PI ipaliwanag  Nene</title>
<author></author>
<date>
<month>October</month>
<day>30</day>
<year>2006</year>
</date>
<body>Hinamon kahapon ni Senate Minority Leader Aquilino Pimentel Jr. ang Sigaw ng Bayan at Union of Local Authorities of the Philippines (ULAP) na tukuyin nito ang mga donors na siyang nagpondo sa kanilang kampanya para sa pagsusulong ng Charter Change sa pamamagitan ng Peoples Initiative. Sinabi ni Sen. Pimentel, kung mabibigo ang Sigaw at ULAP na pangalanan ang mga donors ay iisipin ng taumbayan na ang ginamit na pondo para sa pagsusulong ng PI ay government funds. Ayon kay Pimentel, dapat patunayan ni Sigaw spokesman Raul Lambino na galing sa mga pribadong donors ang ginamit nilang pera para sa advertisement at information campaign at hindi sila gumamit ng government funds. Sinusuportahan din ng senador ang hakbang ni dating Pangulong Joseph Estrada na magsampa ng kaukulang kaso laban sa Sigaw at ULAP dahil sa paggamit nito ng public funds sa kanilang pagsusulong ng PI. &amp;quot;Since the peoples initiative to amend the Constitution is a purely private endeavor, the use of taxpayers money running into several millions of pesos for such purpose is deemed illegal and those responsible for this fund diversion should be held accountable for it,&amp;quot; paliwanag pa ni Pimentel. Idinagdag pa ng mambabatas, kahit sa araw na ilalabas ng Supreme Court ang desisyon nito ukol sa PI ay nagpalabas pa ng full advertisement sa mga broadsheets at tabloids ang Sigaw at ULAP kung saan ay nagkakahalaga ito ng P100,000 hanggang P180,000 bawat pahayagan. (Rudy Andal)</body>
<link>http://www.philstar.com/Article.aspx?articleId=366150&amp;publicationSubCategoryId=92</link>
</article>
<article>
<title>Bidding sa MRT inangalan</title>
<author></author>
<date>
<month>October</month>
<day>29</day>
<year>2006</year>
</date>
<body>Umalma ang isang grupo ng mga professional commuters na taga-Marikina, Antipolo, Taytay at Cainta, Rizal sa umanoy iregularidad sa maintenance contact bidding ng Metro Rail Transit (MRT)&amp;nbsp;Line 2. Ayon kay Ed Cordero, tagapagsalita at representante ng Marikina Commuters Association (MCA), dalawa umanong shareholders ng pre-qualified bidder nito ay nakaempleyo at hawak umano ang managerial position ng Light Rail Transit Authority (LRTA). Dahil dito kaya umapela si Cordero sa Senado, Kamara at Department of Transportation and Communications (DOTC) na kung maaari ay magsagawa ng isang masusing imbestigasyon upang hindi umano madehado ang mga taxpayers pati na ang gobyerno sa naturang bidding dahil posible umanong magkaroon ng conflict of interest. Dagdag pa nito na isa pa umano sa foreign partners ng pre-qualified consortium ay may pending labor case sa isa sa mga proyekto nito noong magsumite ito ng bid documents kamakailan na isa na naman umanong paglabag sa &amp;quot;eligibility criteria.&amp;quot; Sa isang telephone interview naman kay LRTA Administrator Mel Robles, tinawanan lang niya ang mga nasabing akusasyon at ipinaliwanag na sa ngayon ay nasa proseso pa lang ang bidding kaya wala pang malinaw kung sino ang mananalo. &amp;quot;Right now hindi pa tapos yung bidding at on process pa kaya wala pang sure winner dito,&amp;quot; paglilinaw ni Robles. (Edwin Balasa)</body>
<link>http://www.philstar.com/Article.aspx?articleId=366001&amp;publicationSubCategoryId=92</link>
</article>
<article>
<title>P100-M estafa di totoo  Quiambao</title>
<author></author>
<date>
<month>October</month>
<day>29</day>
<year>2006</year>
</date>
<body>Itinanggi ng dating chairman of the board ng isang private company na ninakawan niya ng P100-milyong pondo ang Star Infrastructure Development Corp. (SIDC) na responsable sa paggawa ng mga tollway. Sa isang press statement na ipinadala ni Cesar Quiambao, sinabi nito na ang kasong estafa case na isinampa laban sa kanya ay matagal nang naibasura ng piskalya. Aniya, nais lamang siyang baligtarin at buweltahan ng kanyang mga detractors matapos niyang kasuhan ang mga opisyal ng SIDC ng syndicated estafa. Ang syndicated estafa ay nag-ugat dahil ang Strategic Alliance Development Corp. (STRADEC) ay nagmamay-ari ng 49% share ng SIDC. Nakasaad din sa statement ni Quiambao na may sapat na ebidensiya na magpapatunay na paninira lamang sa kanyang pagkatao ang muling pagsasampa ng kaso laban sa kanya. Ikinagulat na lamang nito na noong Hunyo 2005 ay mailipat ang 49% share niya sa STRADEC sa SIDC at 60 % ng STRADEC sa STC sa pangalan ni Robert Wong na isa ring SIDC incorporator. (Doris Franche)</body>
<link>http://www.philstar.com/Article.aspx?articleId=365999&amp;publicationSubCategoryId=92</link>
</article>
<article>
<title>Loan sa GSIS bibilis na</title>
<author></author>
<date>
<month>October</month>
<day>29</day>
<year>2006</year>
</date>
<body>Simbilis na ng Automated Teller Machine ang transaksiyon ngayon sa Government Service Insurance System (GSIS) partikular ang pagproseso ng loan applications nang walang documentary requirement. Itoy kasunod ng paglulunsad ng kauna-unahang transactional machine sa buong mundo, ang G-W@PS (GSIS Wireless Automated Processing System) Kiosk. &amp;quot;All you need is electricity and a cell phone signal. With the G-W@PS Kiosk, the GSIS can now put up virtual branches in any part of the country,&amp;quot; ayon kay GSIS President and General Manager Winston Garcia. Ang machine na may taas na 55-inch box-type at may 28-inch by 16-inch touch screen monitor, ay pormal na inilunsad sa Camiguin, may 100 kilometro ang layo mula sa GSIS field office sa Cagayan de Oro City. Ang mga miyembro ng GSIS ay maaari nang mag-aplay ng loan sa pamamagitan ng G-W@PS Kiosk. Ilang minuto lamang ang hihintayin ay makakatanggap ng text message mula sa GSIS at malalaman kung naaprubahan ang kanilang loan application at dito ay maaari na silang mag-withdraw sa ATM machines Iginiit pa ni Garcia na ang GSIS ay ang kauna-unahang institusyon sa buong mundo na may ganitong makabagong teknolohiya. Tanging finger print lamang ang gagamitin ng nais na mag-transact dito pangunahin na ang mga nagnanais na mag-loan na kung saan nakalagay naman sa screen monitor ang anumang transaksyon na kanilang isasagawa. (Rudy Andal)</body>
<link>http://www.philstar.com/Article.aspx?articleId=365996&amp;publicationSubCategoryId=92</link>
</article>
<article>
<title>Mga bulok na trak sa kalye bawal bumiyahe</title>
<author></author>
<date>
<month>October</month>
<day>29</day>
<year>2006</year>
</date>
<body>Dahil sa panganib na dala ng mga dilapidated o mga buluk-bulok na trak na patuloy na bumibiyahe sa kabila nang ipinapatupad na motor vehicle law, nais ni Western Samar Rep. Catalino Figueroa na magsagawa ng congressional probe upang malaman kung bakit nakakabiyahe pa ang mga ito sa mga lansangan. Ayon kay Rep. Figueroa, nakakaalarma na patuloy pa ring bumibiyahe ang mga luma at karag-karag na mga trak at dapat alamin kung dumadaan ang mga ito sa requirements na isinasaad sa batas. Sa pamamagitan ng House Resolution No. 1392, hinikayat ni Figueroa ang House Committee on Transportation na imbestigahan ang pagkalat at patuloy na operasyon ng dilapidated cargo trucks na bumibiyahe o dumadaan sa mga major thoroughfares na paglabag sa motor vehicle laws. Sa ilalim aniya ng RA 4136 o &amp;quot;Land Transportation and Traffic Code&amp;quot; dapat magkaroon ng thorough inspection sa lahat ng uri ng sasakyan bilang bahagi ng requirement sa registration o renewal. Nakasaad naman sa New Motor Vehicle Inspection System, na ang mga sasakyang hindi na ligtas gamitin ay hindi na papayagang maiparehistro sa Land Transportation Office (LTO) hanggang hindi naaayos ang mga depekto at nakasunod sa minimum standards and specifications. (Malou Escudero)</body>
<link>http://www.philstar.com/Article.aspx?articleId=365992&amp;publicationSubCategoryId=92</link>
</article>
<article>
<title>Red tide alert, shellfish ban itinaas sa 7 lalawigan</title>
<author></author>
<date>
<month>October</month>
<day>29</day>
<year>2006</year>
</date>
<body>Itinaas na kahapon ang red tide alert at shellfish ban sa pitong lalawigan sa bansa na apektado ng mataas na toxic level matapos na dalawang bata pa ang masawi sa Sorsogon habang 12 pa ang nasa pagamutan kamakalawa ng gabi. Inirekomenda ng Bureau of Fisheries and Aquatic Resources (BFAR) na ipatupad ang red tide alert at shellfish ban matapos na tatlong bata ang mamatay sa red tide poisoning habang 19 pa ang isinugod sa ospital noong Oktubre 11. Kabilang sa mga lugar na isinailalim sa red tide alert at shellfish ban ang Juag Lagoon sa Matnog, Sorsogon; Milagros sa Masbate, Siaton sa Negros Oriental; Dumanguillas Bay sa Zamboanga del Sur, Balite Bay sa Mati, Davao Oriental; Irong-Irong Bay sa Samar at Bislig Bay at Bislig City sa Surigao del Sur. Sa report, sa kabila ng pagbabawal ng mga lokal na opisyal sa mga residente na manguha ng mga lamang dagat tulad ng tahong at alamang sa Sorsogon Bay dahil mataas ang red toxic, ay naging matigas umano ang ulo ng mga tao rito bunga na rin ng kahirapan. (Joy Cantos)</body>
<link>http://www.philstar.com/Article.aspx?articleId=365982&amp;publicationSubCategoryId=92</link>
</article>
<article>
<title>Ghost voters walisin din!</title>
<author></author>
<date>
<month>October</month>
<day>29</day>
<year>2006</year>
</date>
<body>Iginiit kahapon ni Senate Minority Leader Aquilino Pimentel kay Pangulong Arroyo na ilunsad ang kampanya laban sa ghost voters upang sa gayon ay matiyak na magkakaroon ng malinis na eleksyon sa susunod na taon. Binigyang-diin ni Pimentel na maganda ang layunin ng Pangulo sa pagbuwag ng mga ghost employees sa gobyerno subalit dapat ding isama nila sa kanilang kampanya ang pagtanggal ng pangalan ng pekeng botante na nakakaboto sa eleksyon. &amp;quot;If she is running after ghost employees, she should also look for and weed out the ghost voters who were used by the administration to pad the votes of its candidates especially in the 2004 elections,&amp;quot; paliwanag ng senador. Hinimok pa nito ang Malaca&amp;ntilde;ang na makipag-ugnayan sa Comelec kung paano malilinis ang listahan ng qualified voters sa lahat ng siyudad at munisipalidad upang sa gayon ay hindi na makaboto ang mga ghost voters na ito. Noong 2001 elections, natuklasan ng Partido Demokratiko Pilipino-Lakas ng Bayan ang 20,000 ghost voters, flying voters at double registrants sa Cagayan de Oro City. Pinaimbestigahan na niya sa Comelec field officials ang bagay na ito subalit tinulugan lamang ito ng poll body. (Rudy Andal)</body>
<link>http://www.philstar.com/Article.aspx?articleId=365980&amp;publicationSubCategoryId=92</link>
</article>
<article>
<title>Sigaw, Ulap saludo sa Magnificent 7: Mosyon sa PI kasado na</title>
<author></author>
<date>
<month>October</month>
<day>29</day>
<year>2006</year>
</date>
<body>Nakalatag na ang motion for reconsideration na ihaharap ng mga nagsusulong ng Peoples Initiative at target na petsa ng pagsasampa nito sa Korte Suprema ay sa Nob. 9, 2006. Inihayag ni Solicitor General Eduardo Nachura na ang pagbabasehan ng mosyon ay hindi ang bilang ng boto ng mga mahistrado kundi ang katotohanang mahigit sa 6 milyong mamamayan na lumagda sa PI. Una nang sinabi ni Pangulong Arroyo na ipinauubaya na ng Palasyo sa Sigaw ng Bayan at ULAP (Union of Local Authorities of the Philippines) ang paghahain ng mosyon sa naging desisyon ng korte. Kahapon ay pinuri ng Sigaw at local officials na kabilang sa ULAP si Senior Associate Justice Reynato Puno at anim pang mahistrado sa kanilang statemanship, tapang at pananaw sa pagsagawa ng Peoples Initiative para sa pagsusog sa Konstitusyon. Sa ngalan ng 6.3 milyong mga pumirma sa petisyon na nananawagan ng pagbabago mula sa bicameral presidential tungo sa sistema ng unicameral parliamentary, sinabi ng spokesman ng Sigaw na si Atty. Raul Lambino na si Justice Puno at ang anim niyang kasamahang tinawag na &amp;quot;Magnificent 7&amp;quot; ay nagpakita ng &amp;quot;unquestionable statemanship, courage and wisdom&amp;quot; sa kabila ng &amp;quot;undue partisan political pressure&amp;quot; mula sa oposisyon. &amp;quot;I believe that in deciding to uphold the Peoples Initiative, they (Puno et al) saw the light, the real truth that the decades-long clamor of the people for meaningful changes were genuinely embodied in those 6.3 million verified signatures we submitted to the Commission on Elections,&amp;quot; ani Lambino. Maliban kay Puno, ang iba pang bumoto ng pabor sa petisyon para sa Peoples Initiative ay sina Associate Justices Leonardo Quisumbing, Renato Corona, Dante Tinga, Cancio Garcia, Minita Chico Nazario at Presbitero Velasco, Jr. Saludo rin sa &amp;quot;Magnificent 7&amp;quot; sina Binalonan, Pangasinan Mayor Ramon Guico, Jr, national president ng League of Municipalities of the Philippines; Puerto Princesa City Mayor Edward Hagedorn, chairman ng League of Cities of the Philippines; Nueva Ecija Gov. Tomas Joson, executive vice president ng League of Provinces, at Mandaue City councilor Carlo Fortuna, president ng Philippine Councilors League. (Lilia Tolentino)</body>
<link>http://www.philstar.com/Article.aspx?articleId=365973&amp;publicationSubCategoryId=92</link>
</article>
<article>
<title>AFP generals hinahasa sa pagbaril</title>
<author></author>
<date>
<month>October</month>
<day>28</day>
<year>2006</year>
</date>
<body>Sinasanay na nang husto ng Armed Forces of the Philippines (AFP) ang mga heneral nito upang higit na maging bihasa sa pagbaril o maging sharp shooter upang labanan ang anumang banta sa kanilang buhay sa panahon ng kanilang pagreretiro sa serbisyo. Ito ang isa sa mga pangunahing layunin ng idinaos na &amp;quot;Games of the Generals&amp;quot; shooting competition kahapon sa Army Firing Range sa Fort Bonifacio, Makati City. Ayon kay Army Chief Lt. Gen. Romeo Tolentino na siyang host ng kumpetisyon, higit na kailangan ngayon ng mga heneral na maging bihasa pa sa pagbaril lalo na yaong magreretiro na at maalisan ng mga security aides bunga na rin ng banta sa kanilang buhay partikular na mula sa mga rebeldeng New Peoples Army (NPA). Ang shooting competition ay sadyang inihahanda para sa mga aktibong heneral at mga director ng Department of National Defense bukod sa ginaganap na Games of the Generals, isa o dalawang beses kada taon na naglalayong hasain pa sa pag-asinta ng target ang mga heneral lalo na sa oras ng panganib. (Joy Cantos)</body>
<link>http://www.philstar.com/Article.aspx?articleId=365652&amp;publicationSubCategoryId=92</link>
</article>
<article>
<title>Erap, pinayagang bumisita sa ina</title>
<author></author>
<date>
<month>October</month>
<day>28</day>
<year>2006</year>
</date>
<body>Pinagbigyan kahapon ng Sandiganbayan Special Division ang kahilingan ni dating Pangulong Joseph Estrada na madalaw ang kanyang may sakit na inang si Do&amp;ntilde;a Mary Ejercito sa tahanan nito sa Greenhills, San Juan. Pero sinabi ng korte na kailangang magsampa ng mosyon ni Estrada tuwing nais nitong lumabas sa kanyang villa sa Tanay, Rizal upang bisitahin ang 102- anyos na ina at tukuyin ang eksaktong petsa at oras. Sa mosyon kasi ni Estrada, tuwing Biyernes ng gabi hanggang Linggo ng hapon ang nais niyang pagbisita sa kanyang ina. Mayroon umanong abdominal aortic aneurysm si Do&amp;ntilde;a Mary at sa nakalipas na tatlong taon ay pabalik-balik ito sa ospital. (Malou Escudero)</body>
<link>http://www.philstar.com/Article.aspx?articleId=365650&amp;publicationSubCategoryId=92</link>
</article>
<article>
<title>Rep. Satur hinarang sa NAIA</title>
<author></author>
<date>
<month>October</month>
<day>28</day>
<year>2006</year>
</date>
<body>&amp;quot;Harassment!&amp;quot; Ito ang naging pahayag kahapon ni House Deputy Minority Leader at Bayan Muna Rep. Satur Ocampo laban kay Justice Secretary Raul Gonzalez matapos siyang harangin ng mga immigration authorities kahapon ng umaga sa Ninoy Aquino International Airport (NAIA). Patungo sanang Japan si Rep. Ocampo kung saan nakatakda niyang isulong ang international campaign ng Bayan Muna laban sa naganap at nagaganap na extrajudicial killings at political persecution sa ilalim ng administrasyong Arroyo nang harangin ito sa NAIA habang pasakay sa Northwest Airlines flight NW 020 patungong Japan bandang alas-8:05 ng umaga. Ayon sa abogadong si Neri Javier Colmenares, Bayan Muna general counsel na kasama ni Ocampo sa airport, ang ginawa sa mambabatas ay isa umanong ebidensiya ng patuloy na political persecution ng Arroyo government. Sinabi ni Colmenares na walang hold departure order na pinanghahawakan laban sa paglabas ng bansa ni Ocampo. Naniniwala ito na ang tunay na dahilan sa pagpapatigil ng DOJ sa pag-alis ni Ocampo ay upang hindi ito direktang makapagsalita sa mga miyembro ng Japanese Parliament at iba pang partido na kanyang kakaharapin sa Japan. (M. Escudero)</body>
<link>http://www.philstar.com/Article.aspx?articleId=365642&amp;publicationSubCategoryId=92</link>
</article>
<article>
<title>Nurses nanumpa na!</title>
<author></author>
<date>
<month>October</month>
<day>28</day>
<year>2006</year>
</date>
<body>Pormal nang nanumpa kahapon sa Professional Regulation Commission (PRC) ang mga pumasa sa June 2006 Nursing Licensure Examination (NLE) matapos na payagan ang mga ito ng Court of Appeals (CA). Bandang alas-5 pa lamang ng umaga ay nagsimula nang magdagsaan at pumila sa compound ng PRC sa Sampaloc, Manila ang may 17,323 pumasang nurse o kabuuang 51.24 porsyento ng nursing examinees para manumpa. Eksaktong alas-8 naman ng umaga nang magsimula ang oath-taking ceremony. Magugunita na nagpalabas ng desisyon noong Huwebes si CA Associate Justice Vicente Veloso na ang 60-day temporary restraining order na ipinalabas noong Agosto 18, 2006 ay tapos na kayat wala siyang nakikitang dahilan upang ipagpaliban pa ang oath-taking ceremonies. Ipinalabas ang nasabing kautusan matapos na magkaroon ng pag-uusap ang mga opisyal ng Appellate Court, Labor Secretary Arturo Brion, mga opisyal ng PRC at ng Board of Nursing. Base pa sa court decision, ang 1,687 examinees na pinaniniwalaang nakinabang mula sa leaked questions ng Tests 3 at 5 ay kinakailangang muling kumuha ng retake ng Nursing Licensure Examination. (Gemma Garcia)</body>
<link>http://www.philstar.com/Article.aspx?articleId=365638&amp;publicationSubCategoryId=92</link>
</article>
<article>
<title>Vice mayor ng Makati pinababalik ng CA</title>
<author></author>
<date>
<month>October</month>
<day>28</day>
<year>2006</year>
</date>
<body>Pinababalik ng Court of Appeals (CA) sa kanyang posisyon si Makati Vice Mayor Ernesto Mercado matapos magpalabas ang korte ng temporary restraining order (TRO) na siyang haharang sa suspension na ipinalabas ng Department of Interior and Local Government (DILG). Sa tatlong pahinang resolution na isinulat ni Associate Justice Enrico Lanzanas, tatagal ang nasabing TRO sa loob ng 60-araw habang pinaglalagak naman si Mercado ng P200,000 bond sa loob ng limang araw. Inatasan din ng CA ang DILG at ang Malaca&amp;ntilde;ang na maghain ng kanilang komento sa loob ng 10 araw upang maipaliwanag kung bakit hindi dapat na panatilihin ang TRO na ipinalabas nito. Una nang pinagbigyan ng CA si Makati Mayor Jejomar Binay matapos na maglabas din ito ng TRO. Gayunman, patuloy na pinag-aaralan ng korte kung itoy maglalabas din ng TRO na papabor sa 16 konsehal ng Makati City. (Grace dela Cruz)</body>
<link>http://www.philstar.com/Article.aspx?articleId=365632&amp;publicationSubCategoryId=92</link>
</article>
<article>
<title>Undas, GMA 5-araw sa China kayaRed alert!</title>
<author>Nina Joy Cantos At Lilia Tolentino</author>
<date>
<month>October</month>
<day>28</day>
<year>2006</year>
</date>
<body>Isinailalim na kahapon ng Philippine National Police (PNP) at Armed Forces of the Philippines (AFP) sa full alert status ang buong puwersa nito sa buong bansa bunsod ng limang araw na trip ni Pangulong Arroyo sa China, banta ng terorismo at paggunita sa Undas sa Nobyembre 1. Sinabi ni PNP chief Director Gen. Oscar Calderon na inalerto niya ang 120,000 malakas na puwersa ng pulisya sa bansa upang mangalaga sa peace and order habang wala ang Pangulo. &amp;quot;I have given directives to all the Provincial, Regional Commanders, NCRPO, etc. to intensify preventive patrol and police visibility operations,&amp;quot; ani Calderon upang hindi makapagsagawa ng pananabotahe ang mga elementong kriminal at terorista. Sa panig naman ni AFP Chief of Staff Gen. Hermogenes Esperon Jr., sinabi nito na nakatitiyak si Pangulong Arroyo na walang magaganap na destabilisasyon sa hanay ng militar habang wala ito. Isa umanong normal na &amp;quot;standard operating procedure&amp;quot; na itaas ang red alert kapag wala sa bansa ang Punong Ehekutibo. Ayon pa kay Esperon, solido at sumusunod sa Chain-of-Command ang militar kaya hindi mangyayari kay Pangulong Arroyo ang naging kapalaran ni dating Thailand Prime Minister Thaksin Shinawatra na pinatalsik sa isang military takeover habang wala ito sa kanilang bansa. Mahigpit na binabantayan ang lahat ng banta sa seguridad kabilang na rito ang mga teroristang grupo, mga elementong kriminal at maging ang mga destabilizers ng gobyerno.</body>
<link>http://www.philstar.com/Article.aspx?articleId=365620&amp;publicationSubCategoryId=92</link>
</article>
<article>
<title>Panahon na ng pagbabago  PDSP</title>
<author></author>
<date>
<month>October</month>
<day>27</day>
<year>2006</year>
</date>
<body>Matapos na ibasura ng Korte Suprema ang Peoples Initiative, panahon na rin umanong kumilos ng pamahalaan at ng iba pang sektor kasabay ng pagbibigay ng respeto sa desisyon at simulan ang pagbabago. Binigyan diin ni Jesuit priest Fr. Romeo Intengan ng Partido Demokratiko Sosyalista ng Pilipinas (PDSP), hindi kailangan ng bansa ang Charter change sa ngayon dahil mas kailangan ng publiko ang pagbabago sa pamamahala, ekonomiya, political at cultural sectors tungo sa kapayapaan. &amp;quot;Charter change is ethically acceptable only if it will promote this aim of a prosperous, just and caring society. The manner of bringing about Cha-cha should be as unifying and non-divisive as possible,&amp;quot; ani&amp;nbsp;Intengan At dahil hindi magkasundo ang Kamara at Senado sa Constituent Assembly, mas makabubuti anyang ilatag ang Charter change sa pamamagitan ng Constitutional Convention. (Doris Franche)</body>
<link>http://www.philstar.com/Article.aspx?articleId=365462&amp;publicationSubCategoryId=92</link>
</article>
<article>
<title>Court Martial vs Army, Marine officers gugulong na</title>
<author></author>
<date>
<month>October</month>
<day>27</day>
<year>2006</year>
</date>
<body>Inirekomenda na kahapon mga prosecutor ng AFP- Judge Advocate Generals Office (AFP-JAGO) kay AFP Chief Gen. Hermogenes Esperon Jr., na litisin sa General Court Martial (GCM) ang 38 mga opisyal ng Army at Marines na dawit sa bigong kudeta noong Pebrero 24. Sinabi ni AFP-PIO Chief Lt. Col. Bartolome Bacarro na nakakita ng &amp;quot;probable cause&amp;quot; ang pre-trial investigation panel sa pamumuno ni Col. Al Perreras para ituloy ang paglilitis sa GCM sa mga inaakusahang opisyal. Tumanggi muna si Bacarro na tukuyin kung sino sa 25 Army Scout Ranger at 13 Marine officers ang inirekomendang litisin sa GCM habang kasalukuyan pang isinasailalim sa masusing ebalwasyon ang rekomendasyon. Kabilang sa mga prominente sa 38 opisyal sina dating Marine Commandant Major Gen. Renato Miranda, Brig. Gen. Danilo Lim at Col. Ariel Querubin. (Joy Cantos )</body>
<link>http://www.philstar.com/Article.aspx?articleId=365461&amp;publicationSubCategoryId=92</link>
</article>
<article>
<title>Teachers wag obligahin sa poll duties</title>
<author></author>
<date>
<month>October</month>
<day>27</day>
<year>2006</year>
</date>
<body>Nagpahayag ng suporta kahapon si Alliance of Volunteer Educators (AVE) Party-list Rep. Eulogio &amp;quot;Amang&amp;quot; Magsaysay sa planong full automation ng eleksyon upang malibre ang mga guro sa tungkulin sa halalan. Sinabi ni Magsaysay na sa automated na halalan ay hindi na ma-oobliga ang mga public school teachers na gumanap ng tungkulin sa eleksyon at sa halip, maaari na lamang silang magboluntaryo kung gusto nila. Ang panukalang automation ng halalan ay nakasaad sa ipinasang Senate Bill 2231 o ang Automated Election System Act of 2006. Sa pagpapatibay ng ganitong batas, sinabi ni Magsaysay na kaunting guro na lamang ang kakailanganin para tumao sa mga polling places at ang gawain nilay boluntaryo at hindi sapilitan. Ayon kay Magsaysay, simula pa noong una ay sobra nang inabuso ang mga guro sa paglalagay sa kanila sa mahirap na gawain sa halalan. Si Magsaysay ay nauna nang umakda ng panukalang batas (HB 2864) laban sa exploitation ng mga guro sa panahon ng eleksyon. Tinuran ni Magsaysay na kamakailan, ang mga sundalo ng AFP ay nilimitahan na lamang ang gawain sa mga eleksyon upang maiwasan gamitin sila sa mga iregularidad, tulad ng pandaraya sa eleksyon. Dapat din aniyang gawin ito sa mga guro. (Malou Escudero)</body>
<link>http://www.philstar.com/Article.aspx?articleId=365457&amp;publicationSubCategoryId=92</link>
</article>
<article>
<title>Kandidato ni GMA sa 2007 sa Disyembre pa pipiliin</title>
<author></author>
<date>
<month>October</month>
<day>27</day>
<year>2006</year>
</date>
<body>Sa Disyembre na pipiliin ni Pangulong Arroyo at ng mga kaalyado niyang partido ang mga kandidato ng administrasyon sa halalan sa 2007. Sinabi ng Pangulo na masyado pang maaga para piliin na ngayon at may sapat pa namang panahon hanggang Disyembre ang paghahanda para sa 2007 election. Sa ngayon, nakatuon ang pansin ng Pangulo sa ekonomiya at iniiwasan niyang mapako ang buong aktibidad sa pamumulitika sa buong taon. (Lilia Tolentino)</body>
<link>http://www.philstar.com/Article.aspx?articleId=365453&amp;publicationSubCategoryId=92</link>
</article>
<article>
<title>6 Marines di na ililipat sa Fort San Felipe</title>
<author></author>
<date>
<month>October</month>
<day>27</day>
<year>2006</year>
</date>
<body>Hindi natuloy ang planong paglilipat ng kulungan sa anim na Marine officers dahil umano sa nagbabadyang pag-aalburoto muli ng Phil. Marines. Nabatid na pinigil ni Navy Flag-Officer-in-Command Vice Admiral Mateo Mayuga na mailipat sa Fort San Felipe, Cavite City sina Colonels Ariel Querubin, Januario Caringal at Lt. Colonels Custodio Parcon, Achilles Segumalian, Orlando de Leon, at Armando Ba&amp;ntilde;ez. Sa halip ang anim ay dadalhin sa Philippine Marines Detention Center sa Fort Bonifacio, may ilang metro ang layo mula sa Bonifacio Naval Station (BNS) staff house na siyang dating pinagkulungan sa mga ito. Ayon sa ilang opisyal ng Marines na tumangging magpabanggit ng pangalan posibleng mauwi muli sa panibagong pag-aaklas sa kanilang hanay kung ililipat ang anim sa 13 opisyal na sangkot sa standoff noong Pebrero 26 at bigong kudeta noong Pebrero 24. Nabalitang planong itakas ang anim na Marine officers nitong Martes ng gabi kaya ipinag-utos ni AFP Chief of Staff Gen. Hermogenes Esperon ang paglilipat sa mga ito ng kulungan sa Camp Capinpin sa Tanay, Rizal pero kinontra ito ni Mayuga at iminungkahi na sa naval station na lamang sa Fort San Felipe ang mga ito ikulong. Nabatid na bagaman si Esperon ang chief of staff ay mas senior rito ng isang taon si Mayuga na produkto ng Phil. Military Academy (PMA) Class 1973. (Joy Cantos)</body>
<link>http://www.philstar.com/Article.aspx?articleId=365452&amp;publicationSubCategoryId=92</link>
</article>
<article>
<title>Dagdag-sahod sa govt employees</title>
<author></author>
<date>
<month>October</month>
<day>27</day>
<year>2006</year>
</date>
<body>Simula sa susunod na taon ay madaragdagan na ang take-home pay ng mga kawani ng gobyerno matapos ianunsiyo kahapon ni Pangulong Arroyo ang pagtataas sa sahod ng mga ito hanggang taong 2010. Ayon sa Pangulo, bumubuti na ang koleksiyon ng buwis at malaki ang natitipid na pondo dahil sa maayos na paggastos kaya puwede nang umpisahan ang pagrerepaso sa umento ng kanilang sahod. Sinabi ng Pangulo na para sa 2007, ang gobyerno ay mayroon nang P10 bilyon para madagdagan ang sahod ng mahigit sa 1 milyong kawani ng pamahalaan. Pagsapit anya ng 2008, P32 bilyon ang tinatayang ilalaan sa umento base sa pag-aaral ng Budget department at sa 2009, P35 bilyon at P75 bilyon sa taong 2010. (Lilia Tolentino)</body>
<link>http://www.philstar.com/Article.aspx?articleId=365446&amp;publicationSubCategoryId=92</link>
</article>
<article>
<title>Pagpili ng susunod na Chief Justice bantayan  Joker</title>
<author></author>
<date>
<month>October</month>
<day>27</day>
<year>2006</year>
</date>
<body>Pinaalalahanan ni Sen. Joker Arroyo ang mga kontra sa isinusulong na Peoples Initiative (PI) ng Sigaw ng Bayan at Union of Local Authorities of the Philippines (ULAP) na hindi dapat maging kampante dahil sa darating na Disyembre 6 ay magreretiro si Chief Justice Panganiban at maglalagay si Pangulong Arroyo ng panibagong mahistrado. Ayon kay Sen. Arroyo, mahalaga ang magiging boto ng susunod na justice sa sandaling muling pagbotohan ng SC ang ihahaing mosyon ng Sigaw ng Bayan at ULAP dahil masyado umanong manipis ang naging desisyon ng High Tribunal na 8-7 na nagbabasura sa PI. Kabilang si Chief Justice Panganiban sa mga bumoto ng kontra sa PI kaya ang susunod na justice ang magiging susi sa kapalaran ng ihahaing mosyon ng mga nagsusulong ng Chacha. Wika pa ng mambabatas, posibleng kapusin sa panahon ang mga proponents ng PI dahil sa Enero ay election period na kaya maging ang plan B ni House Speaker Jose de Venecia na Constituent Assembly (Con-Ass) ay malabo nang maisulong. Siniguro din ni Arroyo na matutuloy na ang eleksyon sa darating na Mayo 2007 at ang tanging makakapigil nito ay ang pagbabago sa Konstitusyon dahil nakasaad sa Saligang Batas na dapat magkaroon ng halalan sa Mayo 2007. (Rudy Andal)</body>
<link>http://www.philstar.com/Article.aspx?articleId=365440&amp;publicationSubCategoryId=92</link>
</article>
<article>
<title>Oath-taking ng pumasang mga nurse tuloy na</title>
<author></author>
<date>
<month>October</month>
<day>27</day>
<year>2006</year>
</date>
<body>Pinayagan na ng Court of Appeals (CA) na makapanumpa ang 17,322 nursing students na nakapasa sa nagdaang June 2006 Nursing Licensure Examination. Ayon kay CA Associate Justice Vicente Veloso, wala ng legal na hadlang upang hindi makapanumpa ang mga nasabing nursing students dahil noon pang October 18, 2006 nag-expire ang Temporary Restraining Order (TRO) na ipinalabas ng Korte para pigilan ang ano mang isasagawang oath-taking ng Professional Regulation Commission (PRC). Sinabi pa rin ni Veloso na nagkasundo na ang CA, Board of Nursing at PRC na panumpain ang 41.24% na nakapasa sa nasabing pagsusulit dahil hindi naman umano napatunayan na kumalat sa iba pang lugar ang nabanggit na leakage at lahat ng kumuha ng nagdaang eksaminasyon ay nakinabang nito. Wala na rin umanong balak na magpalabas ng panibagong TRO ang CA dahil wala na rin itong nakikitang dahilan dahil tila ginagamit lamang umano ang Korte upang maantala ang oath-taking ng mga tunay na nakapasa. Nabatid na hindi umano maaaring mai-amend lamang ng isang executive order ni Pangulong Arroyo ang Nursing Act at bigla na lamang isailalim ang PRC sa Department of Labor and Employment. Gayunman, patuloy na pag-aaralan ng CA ang motion for reconsideration na isinumite ng 1,687 na magrere-take ng nursing board examination. (Grace dela Cruz)</body>
<link>http://www.philstar.com/Article.aspx?articleId=365436&amp;publicationSubCategoryId=92</link>
</article>
<article>
<title>Con-Ass niluluto na</title>
<author>Nina Lilia Tolentino At Malou Escudero</author>
<date>
<month>October</month>
<day>27</day>
<year>2006</year>
</date>
<body>Kahit ibinasura ng Korte Suprema ang petisyon para sa Peoples Initiative, wala pa ring balak isantabi ng Palasyo ang pagsusulong ng Charter change sa pamamagitan naman ng Constitutional Assembly o Con-Ass. Nanindigan si Pangulong Arroyo na ang Chacha ang susi para maging first world ang Pilipinas sa loob ng 20 taon. Hindi anya uusad ang bansa kung patuloy na mananaig ang maruming uri ng pulitika na nangyayari ngayon. Pero hindi na makikilahok ang gobyerno sa paghahain ng motion for reconsideration at ipinauubaya na niya sa Sigaw ng Bayan at Union of Local Authorities of the Philippines (ULAP) ang pagsasampa nito. Sa ngayon, ang Con-Ass ang siyang nakikitang huling option ng administrasyon at ito ang magiging top agenda ng Lakas party sa gagawing national convention sa November 6. Pinaninindigan ni House Majority Leader Prospero Nograles na ang Con-Ass ang sagot sa mga problemang kinakaharap ng bansa. &amp;quot;I do not think we can or should lose twice on the same issue as it is needed badly by our country. Time may be against us but we will give it our best shot!&amp;quot; ani Nograles. Una nang inihayag ni Nograles na ang peoples initiative o Con-Ass, ang siyang pamamaraan na kanilang napipili para sa Chacha at umaasang mananalo sila sa isa sa mga ito. Binigyan-diin pa nito na mali umano ang oposisyon matapos ihayag na kaya nais ng administrasyon na magkaroon ng Chacha at mabuwag ang Senado ay dahil sa maliit na tiyansa ng mga administration candidates na manalo sa Senate seats batay na rin sa lumabas sa survey. Umapela naman ang Catholic Bishops Conference of the Philippines (CBCP) sa Kamara na huwag ituloy ang plano nitong i-convert ang sarili bilang Constituent Assembly dahil magmumukhang &amp;quot;lutong macao&amp;quot; dahil mas marami ang miyembro sa Kongreso na maka-administasyon. Iginiit ng CBCP na kung hindi nito mahihinto ang Chacha train ay pinapanalangin nitong idaan na lamang sa Constitutional Convention ang pagbabago sa Saligang Batas. (May ulat ni Grace dela Cruz)</body>
<link>http://www.philstar.com/Article.aspx?articleId=365423&amp;publicationSubCategoryId=92</link>
</article>
<article>
<title>Filariasis, bagong sakit mula sa kagat ng lamok</title>
<author></author>
<date>
<month>October</month>
<day>26</day>
<year>2006</year>
</date>
<body>Nagbabala kahapon si Health Secretary Francisco Duque III sa panibagong sakit na nakukuha mula sa kagat ng lamok na tinatawag na lymphatic filariasis. Ayon kay Sec. Duque, bukod sa dengue, tinatayang kalahating milyong Filipino ang nagtataglay ng sakit na lymphatic filariasis na nagmumula sa microscopic worms na naisasalin mula sa kagat ng lamok. Kabilang sa sintomas ang mataas na lagnat, panginginig at hirap sa pag-ubo gayundin nakakaranas ang biktima ng pamamaga ng kamay, dibdib at hita at sa ari ng isang lalaki gayundin sa vulva ng isang babae kaya tinatawag itong elephantiasis. Sa rekord ng DOH, umaabot na sa kabuuang 645,232 mga lalaki, babae at mga bata sa may 39 probinsiya ang naapektuhan ng filariasis at 23 milyon katao ang nanganganib dito. Nakatakdang magsagawa ng mass drug administration ang DOH, World Health Organization (WHO) at Glaxosmith Kline sa Nobyembre upang labanan ang naturang sakit. Bunsod nito kaya upang labanan ang nasabing sakit ay naglunsad ang DOH ng &amp;quot;Filariasis, Sugpuin, Gamot Inumin Sang Beses, Isang Taon sa Loob ng Limang Taon.&amp;quot; (Gemma Garcia)</body>
<link>http://www.philstar.com/Article.aspx?articleId=365271&amp;publicationSubCategoryId=92</link>
</article>
<article>
<title>Pandacan Oil depot giit na ilipat</title>
<author></author>
<date>
<month>October</month>
<day>26</day>
<year>2006</year>
</date>
<body>Dahil sa naganap na sunog sa Pandacan kung saan 800 pamilya ang nawalan ng tahanan muling iginiit ni Acting Mayor Danny Lacuna ng Maynila ang kanyang matagal nang panukalang pagtanggal ng Pandacan Oil Depot sa lungsod para na rin sa kaligtasan malapit sa kinatatakutang oil depot. Bukod sa nawalan ng tahanan ang maraming pamilya nagdulot din ito ng matinding takot sa mga karatig pook. Ipinakikita lamang nito kung gaano kadelikado ang patuloy na paglagak ng imbakan ng milyun-milyong toneladang gasolina sa isang mataong lugar at siyudad. &amp;quot;Kung hindi umano madedesisyunan ni Mayor Atienza para maipatupad ang kanilang ordinansa na magreklasipika sa lugar na ito para mailipat na sa ibang lugar ang oil depot dapat ay maglagay siya ng pinaka high-tech na pamatay sunog upang masigurong walang sakunang mangyayari rito na dadalhin nya sa konsensya habang siya ay nabubuhay,&amp;quot; ayon pa rin kay Lacuna.</body>
<link>http://www.philstar.com/Article.aspx?articleId=365270&amp;publicationSubCategoryId=92</link>
</article>
<article>
<title>Pagpapadala ng OFWs sa Kazakhstan sinuspinde</title>
<author></author>
<date>
<month>October</month>
<day>26</day>
<year>2006</year>
</date>
<body>Tigil muna ang pagpapadala ng mga manggagawang Pinoy sa Kazakhstan dahil sa patuloy na riot sa pagitan ng mga Kazakhs national at Turkish. Ayon kay Foreign Affairs Undersecretary Esteban Conejos Jr., ang pagsuspinde sa proseso at deployment ng mga OFWs ay epektibo kahapon at magtatagal hanggat hindi naibabalik sa normal ang sitwasyon sa nasabing bansa. Sinabi ni Conejos na mula noong maganap ang riot noong Oktubre 20 sa loob ng refinery oil ay natatakot nang pumasok sa kani-kanilang mga trabaho ang mga Pinoy dahil idinadamay sila at pinag-iinitan ng mga Kazakhs. Sa ngayon aniya ay hindi pa umano kailangan na iuwi ng bansa ang tinatayang 500 OFWs na pawang nagtatrabaho sa oil drilling project. (Mer Layson)</body>
<link>http://www.philstar.com/Article.aspx?articleId=365269&amp;publicationSubCategoryId=92</link>
</article>
<article>
<title>Streamers ng pulitiko sa mga sementeryo, pinababaklas</title>
<author></author>
<date>
<month>October</month>
<day>26</day>
<year>2006</year>
</date>
<body>Hindi lamang alak, patalim, droga, pagsusugal at malalakas na tugtugan ang dapat na ipagbawal sa loob ng mga sementeryo sa araw ng Undas kundi pati ang mga nagkalat na streamers ng mga pulitiko. Ito ang iginiit kahapon ni Ilocos Norte Rep. Imee Marcos kaugnay sa ginagawang paghahanda ng mga awtoridad sa nalalapit na paggunita ng Araw ng mga Patay sa Nobyembre 1. Sinabi ni Marcos na nakakaligtaan ng mga kinauukulan na ang mga streamers ng mga pulitiko ang isang malaking problema sa loob ng sementeryo. &amp;quot;Hindi mo na makita ang dinadaanan mo dahil sa naghambalang na mga streamers ng pulitiko sa loob ng sementeryo. Kung minsan, ang baba nang pagkakakabit kaya istorbo talaga sa mga tao na naghahanap ng kani-kanilang puntod,&amp;quot; ani Marcos. Dapat aniyang respetuhin ng ilang pulitiko ang paggunita ng araw ng mga patay at hindi dapat gawing isang propaganda area ang loob ng sementeryo. (Malou Escudero)</body>
<link>http://www.philstar.com/Article.aspx?articleId=365268&amp;publicationSubCategoryId=92</link>
</article>
<article>
<title>6 Marines itatakas?</title>
<author></author>
<date>
<month>October</month>
<day>26</day>
<year>2006</year>
</date>
<body>Binabalak umanong itakas ang anim na Marine officers na nasangkot sa standoff noong Pebrero 26 dahilan para iutos ni AFP Chief Hermogenes Esperon Jr. ang paglilipat ng kulungan sa mga ito. Ayon kay AFP-PIO Chief Lt. Col. Bartolome, inatasan ni Esperon si Navy Chief Vice Admiral Mateo Mayuga na ilipat sina Cols. Ariel Querubin, Orlando de Leon, Januario Caringal at Armando Ba&amp;ntilde;ez, at Lt. Cols. Custodio Parcon at Archilles Segumallan mula sa kanilang detention sa Fort Bonifacio patungo sa Fort San Felipe sa Cavite. Ang anim ay iniimbestigahan rin sa bigong kudeta noong Pebrero 24. Nabatid na nitong Martes ng gabi ay kumalat ang text messages sa mga kampo ng militar na ipinag-utos ni Esperon ang paglilipat sa anim na Marine officer sa Camp Capinpin, Tanay, Rizal pero tumutol si Mayuga at sinabing sa Fort San Felipe na lamang ang mga ito ipakukulong. Alinsunod sa Article of War (AW) 70, sinabi ni Bacarro na may kapangyarihan si Mayuga na ipalipat ng kulungan ang anim na mga opisyal lalo na kung nakasalalay rito ay ang usapin ng seguridad. &amp;nbsp; Ayon kay Bacarro, mas secured sa San Felipe sina Querubin dahil sa matataas ang pader at daragdagan pa ng 20 ang kanilang mga guwardya. Sina Querubin at Parcon ay pawang Medal of Valor Awardees, ang pinakamataas na military honor na ipinagkakaloob ng AFP sa mga bayaning sundalo. Samantala, ayon naman sa mga insiders sa Marines nagkakagulo umano sa kanilang hukbo dahilan tutol ang mga ito na ilipat ng kulungan sina Querubin. (Joy Cantos)</body>
<link>http://www.philstar.com/Article.aspx?articleId=365266&amp;publicationSubCategoryId=92</link>
</article>
<article>
<title>Libreng parking sa malls pag holidays, itinulak</title>
<author></author>
<date>
<month>October</month>
<day>26</day>
<year>2006</year>
</date>
<body>Iginiit kahapon ni Pasig City Rep. Robert &amp;quot;Dudut&amp;quot; Jaworski ang libreng parking sa mga malls ngayong nalalapit na kapaskuhan. Sinabi ni Jaworski na ito na ang maituturing na &amp;quot;the best&amp;quot; na pamasko ng mga may-ari ng malls sa milyon-milyong Pinoy na dumadagsa sa mga malls lalo na kapag malapit na ang Pasko. Sa halip aniya na tanggalin ang parking fees, posibleng samantalahin pa ng mga mall owners ang Kapaskuhan at itaas ang kanilang parking fees dahil dadagsa ang mga mamimili ng pamasko. Matagal nang isinusulong sa Mababang Kapulungan ng Kongreso ang pagtanggal sa paniningil ng parking fees sa mga malls, ospital, at mga commercial establishments pero hindi pa rin ito pumapasa bilang isang ganap na batas. Anim na buwan na ang nakakalipas mula nang simulan ng House committee on economic affairs ang pagdinig sa panukala kaugnay sa pagbabawal sa paniningil ng parking fees. Ikinakatuwiran ng ilang mambabatas na dapat maging libre ang pagpa-park sa mga malls dahil kasama ito sa &amp;quot;mandatory service&amp;quot; ng isang establishment. Sa pinakahuling Congressional hearing, nabigo ang mga kinatawan ng mall owners na ipaliwanag kung bakit hindi pare-pareho ang sinisingil na parking fees sa malls. (Malou Escudero)</body>
<link>http://www.philstar.com/Article.aspx?articleId=365257&amp;publicationSubCategoryId=92</link>
</article>
<article>
<title>Malaca&amp;ntilde;ang aapela</title>
<author></author>
<date>
<month>October</month>
<day>26</day>
<year>2006</year>
</date>
<body>Iaapela ng Malaca&amp;ntilde;ang ang pagbasura ng Korte Suprema sa Peoples Initiative na naglalayong amyendahan ang Saligang Batas. Ayon kay Executive Secretary Eduardo Ermita, hindi pa itinuturing ng Palasyo na isang ganap na pagkatalo o &amp;quot;total setback&amp;quot; ang naging desisyon ng SC dahil maaari pa itong magsampa ng motion for reconsideration. Hindi pa naman anya masasabi na gahol na sa panahon para sa pagdaraos ng Chacha at mayroon pa ring nalalabing hakbang para sa Constitutional Assembly at ang mga kaalyado ng Palasyo sa House of Representatives ang bahala sa hakbang na ito. Gayunman, sinabi ni Ermita na irerespeto ng Palasyo ang naging pasya ng Korte. Samantala, sinabi naman ni Sen. Joker Arroyo na hindi na rin makakatulong ang motion for consideration na isasampa ng pabor sa Charter change dahil na rin sa kakapusan ng oras. Sa halip pinayuhan niya ang mga ito na bumalik sa normal at kumilos para sa kapakanan ng bansa. Nanawagan din si Sen. Edgardo Angara sa taumbayan na suportahan na lang ang naging desisyon ng SC at pinuri din nito ang Korte dahil sa madaling pagbigay ng desisyon at hindi nag-iwan ng agam-agam sa bansa. Saludo naman si Sen. Rodolfo Biazon sa desisyon, kung saan sinabi nito na maasahan talaga ang Korte bilang huling taga-resolba ng isang krisis sa bansa. Tagumpay naman para sa sambayanan ang naging desisyon, ayon naman kay Sen. Mar Roxas, kung saan nanawagan ito na panahon na para ituon ang pansin para sa ekonomiya ng bansa. (Lilia Tolentino/Rudy Andal)</body>
<link>http://www.philstar.com/Article.aspx?articleId=365249&amp;publicationSubCategoryId=92</link>
</article>
<article>
<title>Oposisyon, nagbunyi</title>
<author></author>
<date>
<month>October</month>
<day>26</day>
<year>2006</year>
</date>
<body>Kantiyaw ang inabot kahapon ni House Speaker Jose de Venecia mula sa ilang miyembro ng oposisyon matapos ikatuwa ang ginawang pagbasura sa petisyon para sa Peoples Initiative. Ayon kay Ilocos Norte Rep. Imee Marcos, naglaho na ang pangarap ni de Venecia na umaasa umanong magiging Prime Minister ng bansa kung mababago ang porma ng gobyerno. &amp;quot;Kahibangan ang mangarap pa ng maging PM si Manong Joe dahil hindi magtatagumpay kailanman ang Charter change. Ipinakita ng Supreme Court ang kanilang pagiging independent at kailanman ay hindi ito kayang diktahan ng Malaca&amp;ntilde;ang,&amp;quot; ani Marcos. Itinuturing namang tagumpay nina House Minority Leader Francis Escudero at CIBAC party-list Rep. Joel Villanueva ang desisyon ng SC. Pero dapat pa rin anilang maging mapagbantay ang oposisyon upang masiguradong hindi magtatagumpay ang isinusulong na Charter Change dahil siguradong sa Kongreso naman itutuloy ang laban. (Malou Escudero)</body>
<link>http://www.philstar.com/Article.aspx?articleId=365248&amp;publicationSubCategoryId=92</link>
</article>
<article>
<title>Cha-cha ibinasura ng SC!</title>
<author></author>
<date>
<month>October</month>
<day>26</day>
<year>2006</year>
</date>
<body>Ibinasura ng Korte Suprema ang petisyon na baguhin ang Saligang Batas sa pamamagitan ng Peoples Initiative. Sa botong 8-7, pinaboran ng mga mahistrado sa isang en banc resolution ang kahilingan na harangin ang isinusulong na Charter change. Sa desisyong isinulat ni Associate Justice Antonio Carpio, sinabi ng SC na maituturing na &amp;quot;unconstitutional&amp;quot; ang petition na inihain nina Atty. Raul Lambino ng Sigaw ng Bayan at Rep. Erico Aumentado ng Union of Local Authorities of the Philippines (ULAP) dahil nabigo umano ang mga petitioners na maipaliwanag at maipakita sa mga mamamayan ang draft ng isinusulong na pagbabago ng Saligang Batas bago tuluyang papirmahin ang mga ito sa signature sheets. &amp;quot;Clearly, the signature sheet is not the petition that the framers of the constitution envisioned when they formulated the initiative clause in section 2, article XVII of the constitution,&amp;quot; anang desisyon. Nadiskubre na ang 6 milyong signatories ay hindi umano pumirma sa petition maging sa amended petition na isinumite nito sa Comelec. Nilinaw din ng Korte na pinapayagan lamang ang Peoples Initiative kung ito ay amendment subalit ang nais na paraan ng Sigaw ng Bayan ay sa pamamagitan ng revision o malawakang pagbabago. Sinabi pa rin ng SC na hindi umano umabuso sa kapangyarihan ang Comelec sa ginawa nitong pagbasura sa petition ng grupo ni Lambino dahil sa pinagbatayan lamang umano nito ang naging desisyon ng SC sa Santiago vs Comelec. Iginiit pa rin ng SC na hindi umano maaaring maniobrahin ng kahit na sino ang pagbabago ng Constitution lalo na kung tahasan nitong nilalabag ang nilalaman ng Saligang Batas. Gayunman, binigyan ng SC ng 15-araw ang grupo ni Lambino na makapagsumite ng kanilang motion kaugnay sa nasabing usapin. Una ng naghain ng petition ang Sigaw ng Bayan sa SC matapos na ibasura ng Comelec ang kanilang petition para sa pagbabago ng constitution sa pamamagitan ng Peoples Initiative. Kabilang sa 8 mahistrado na bumoto kontra Cha-Cha sina Chief Justice Artemio Panganiban, Associate Justices Consuelo Ynares-Santiago, Angelina Sandoval-Gutierrez, Antonio Carpio (Ponente), Romeo Callejo Sr., Alicia Austria-Martinez, Conchita Morales at Adolfo Azcuna. Kasama naman sa mga mahistradong nagnanais na magkaroon ng pagbabago ng sistema ng gobyerno sina Senior Associate Justice Reynato Puno, Leonardo Quisumbing, Associate Justices Renato Corona, Dante Tinga, Cancio Garcia, Presbitero Velasco at Minita Chico-Nazario. (Grace Dela Cruz)</body>
<link>http://www.philstar.com/Article.aspx?articleId=365234&amp;publicationSubCategoryId=92</link>
</article>
<article>
<title>10 Pinoy sugatan sa riot ng mga Turko at Kazakhs</title>
<author></author>
<date>
<month>October</month>
<day>25</day>
<year>2006</year>
</date>
<body>Sampung Pinoy na ang nasaktan kaugnay ng nagaganap na riot sa pagitan ng grupo ng mga Turko at Kazakhs sa bansang Kazakhstan. Sa impormasyon na ipinarating sa Department of Foreign Affairs (DFA) ni Oniel Landicho, isa sa 500 OFW na nagtatrabaho sa oil refinery sa Kazakhstan, idinadamay na ang mga Pinoy sa gulo kahit hindi naman sila lumalaban. Sa ngayon ay nagkukulong umano sa kani-kanilang mga barracks ang mga OFW at hindi na pumapasok sa kanilang trabaho sa takot na mapag-initan. Subalit nabatid na pinapasok ng mga Kazakhs ang barracks ng mga Pinoy para tingnan kung may mga Turko na nagtatago o itinatago ang mga ito. Sinabi ni Landicho, dumaranas na ng matinding trauma ang mga OFW na kasama niyang nagtatrabaho sa oil refinery kaya muli nilang hiniling sa gobyerno na tulungan silang makaalis sa naturang lugar. (Mer Layson)</body>
<link>http://www.philstar.com/Article.aspx?articleId=365092&amp;publicationSubCategoryId=92</link>
</article>
<article>
<title>Recom walang nilabag na batas  DILG</title>
<author></author>
<date>
<month>October</month>
<day>25</day>
<year>2006</year>
</date>
<body>Lumabas ang katotohanan na walang nilabag na batas si Caloocan City Mayor Enrico &amp;quot;Recom&amp;quot; Echiverri matapos na maglabas ng rekomendasyon and Department of Interior and Local Government (DILG) na nagtatanggal ng administrative liability sa kasong isinampa laban sa kanya. Dahil dito, nagpasalamat si Echiverri kay Secretary Puno sa pagiging &amp;quot;neutral&amp;quot; nito sa pagsasagawa ng imbestigasyon sa mga ibinabatong akusasyon sa alkalde. Matatandaan na may pilit na muling nagbubukas ng mga dating kaso ni Echiverri na isinampa dito upang sirain ang pagkatao at reputasyon ng punong lungsod. Ang kasong grave abuse of authority na isinampa laban kay Echiverri ay nag-ugat matapos na tanggalin ang kontrata ng lokal na pamahalaan at ng Jadewell Parking Corp. dahil sa mga reklamo ng mga residente na pag-abuso nito. Ang nasabing kaso ay matagal nang nadesisyunan at ibinasura ng Office of the Ombudsman, Regional Trial Court (RTC) at ng Court of Appeals.</body>
<link>http://www.philstar.com/Article.aspx?articleId=365091&amp;publicationSubCategoryId=92</link>
</article>
<article>
<title>20% discount sa mga may kapansanan lusot na sa Kamara</title>
<author></author>
<date>
<month>October</month>
<day>25</day>
<year>2006</year>
</date>
<body>Pumasa na sa ikatlo at huling pagbasa ng Mababang Kapulungan ng Kongreso ang panukalang batas ni Las Pi&amp;ntilde;as Rep. Cynthia Villar na naglalayong madagdagan ang mga incentives na nakukuha ng mga taong may kapansanan gaya ng natatanggap na insentibo ng mga senior citizens. Layunin ng panukala na isali ang mga disabled person sa nakatatanggap ng 20% discount sa mga hotel, restaurant, recreational centers at sa pagbili ng gamot, libreng medical at dental services sa government hospitals at 20% discount naman sa mga pribadong ospital, pamasahe sa jeep, bus, eroplano at barko, at i-exempt sa income tax ang kanilang kikitain sa isang taon. &amp;quot;Persons with disabilities is one of the most neglected sectors of our community,&amp;quot; ani Villar. (Malou Escudero)</body>
<link>http://www.philstar.com/Article.aspx?articleId=365090&amp;publicationSubCategoryId=92</link>
</article>
<article>
<title>Desisyon ng SC sa plebisito, wag unahan!</title>
<author></author>
<date>
<month>October</month>
<day>25</day>
<year>2006</year>
</date>
<body>Binatikos ng Partido Demokratiko Sosyalista ng Pilipinas (PDSP) ang banta ng Alliance of Concerned Teachers (ACT) na hindi magtatrabaho ng kanilang poll duties sakaling paboran ng&amp;nbsp; Supreme Court ang plebisito tungo sa Constitutional amendments dahil na rin sa peoples initiative. Ayon kay&amp;nbsp;PDSP spokesman Atty. Nonong Ricafrente, ang pagbo-boycot sa election at pagtangging makilahok sa election duties ay maituturing na &amp;quot;unpatriotic&amp;quot; act. Aniya, dapat na mahigpit na ituro ang patriotism at hindi ang pagiging rebelde at pagsuway sa batas.&amp;nbsp; Sinabi ng grupo na dapat na magsilbing modelo ang mga guro at ipakita ang kanilang respeto at huwag unahan ang magiging desisyon ng Korte Suprema sa magiging desisyon nito.&amp;nbsp; Sa halip na magkasala mas makabubuti pang pagtuunan na lamang ng pansin ng mga guro ang kanilang pagtuturo at gawin ang kanilang mga responsibilidad sa eleksiyon. Idinagdag pa ng grupo na pagkakataon na rin ng mga guro na&amp;nbsp; baguhin ang kanilang mga ugali upang mas tumaas ang pagkilala at paggalang sa kanila ng kanilang mga estudyante. (Doris Franche)</body>
<link>http://www.philstar.com/Article.aspx?articleId=365085&amp;publicationSubCategoryId=92</link>
</article>
<article>
<title>Kredibilidad ng SC nakasalalay sa desisyon sa PI</title>
<author></author>
<date>
<month>October</month>
<day>25</day>
<year>2006</year>
</date>
<body>Naniniwala ang isang kongresista na nakatuon ngayon ang mata ng sambayanang Pilipino sa Supreme Court na maaaring tuluyang bumagsak ang kredibilidad kung magkakaroon ng paborableng desisyon sa isinusulong na Peoples Initiative (PI) bilang paraan sa pagbabago ng Konstitusyon. Ayon kay CIBAC Rep. Joel Villanueva, marami na ang nawawalan ng tiwala sa Korte Suprema, base na rin sa ipinalabas na resulta ng survey ng Social Weather Station (SWS) na nagsabing 60 porsiyento ng mga Pinoy ay hindi siguradong magiging patas ang desisyon ng SC kaugnay sa usapin ng PI. Ipinaalala ni Villanueva na lalong makukuwestiyon ang SC kung babaliktarin ang ipinalabas na desisyon noong 1997 na nagsasabing illegal ang PI para isulong ang Charter Change dahil walang kaukulang batas kaugnay nito. Ipinaliwanag pa nito na ang SC ang huling sandigan ng demokrasya sa bansa kaya dapat buo ang tiwala dito ng publiko at hindi nakukuwestiyon ang kredibilidad. (Malou Escudero)</body>
<link>http://www.philstar.com/Article.aspx?articleId=365084&amp;publicationSubCategoryId=92</link>
</article>
<article>
<title>Dagdag na Cafgu, sinuportahan</title>
<author></author>
<date>
<month>October</month>
<day>25</day>
<year>2006</year>
</date>
<body>Tiniyak ng Partido Demokratiko Sosyalista ng Pilipinas na handa nilang suportahan ang pamahalaan sa pagsasanay ng karagdagang CAFGUs at pagre-recruit ng mga sundalo na dudurog sa communist rebellion sa taong 2010. Ayon kay Jesuit priest Romeo Intengan, ang pagkuha ng dagdag na CAFGUs at pag-aarmas sa mga civilian volunteers ay kailangang-kailangan upang malinis na ang bansa mula sa mga rebeldeng grupo na nagnanais na maghasik ng grupo. Ang mga komunidad na nalinis mula sa mga NPA ay dapat na magkaroon ng kakayahang ipagtanggol ang kanilang miyembro&amp;nbsp; mula sa ibat ibang uri ng harassment.&amp;nbsp; Kamakailan ay ipinahayag din ng mga opisyal ng mula sa Armed Forces at local governments na mayroong recruitment ng 3,000 bagong sundalo at 8,000 militiamen upang palawakin ang kampanya ng pamahalaan laban sa communist insurgency.&amp;nbsp; Binigyan diin din ni Intengan na hindi mangyayari ang kinatatakutan ng publiko na muling bumalik ang pang-aabuso ng civilian volunteers tulad noong rehimeng Marcos. (Doris Franche)</body>
<link>http://www.philstar.com/Article.aspx?articleId=365076&amp;publicationSubCategoryId=92</link>
</article>
<article>
<title>Comelec official inumbag, tinutukan ng baril ni Mayor</title>
<author></author>
<date>
<month>October</month>
<day>25</day>
<year>2006</year>
</date>
<body>Isang alkalde mula sa lungsod ng Metro Manila ang nanugod, nanuntok at nanutok ng baril sa isang opisyal ng Comelec dahil lang hindi pinayagan ng huli na mairehistro ang isang lalaki na dala ng bata ni Mayor kamakailan. Ayon sa source, nasaksihan ang katapangan ni Mayor noong nakaraang Huwebes bago mag-alas-12 ng tanghali ng babain nito, kasama ang kanyang tatlong bodyguard, ang tanggapan ng local Comelec sa nasa ikalimang palapag ng gusali ng city hall. Nag-ugat ang nasabing insidente matapos na dalhin ng isang purok leader ang nasabing lalaki sa tanggapan ng Comelec upang iparehistro ito bilang botante ng lungsod. Hindi pinagbigyan ng Comelec official na marehistro ang lalaki dahil kulang ito sa dokumento na nagpapatunay na lehitimong taga-lungsod nga ito. Dito nagalit ang purok leader at agad umakyat kay Mayor at isinumbong ang nasabing Comelec official. Dahil nataong mainit ang ulo ni Mayor ay agad nitong binaba ang opisina ng Comelec kasama ang kanyang tatlong bodyguard at ng makita ang opisyal ay agad itong sinikmuraan. Hindi pa nakuntento at kinuha pa nito ang baril ng isa sa kanyang bodyguards at tinutukan ang kaawa-awang opisyal sabay sabing &amp;quot;gusto mo dito na kita patumbahin!&amp;quot;?. Sinubukan naman kunan ng pahayag ang nasabing Mayor subalit palagi itong wala sa kanyang tanggapan. Kilala ang lungsod ni Mayor dahil dalawang malaking insidente ang pumutok sa kanyang lugar nitong nakaraang Pebrero. (Edwin Balasa)</body>
<link>http://www.philstar.com/Article.aspx?articleId=365072&amp;publicationSubCategoryId=92</link>
</article>
<article>
<title>Piloto ng Air Force kulong sa pagsa-sideline</title>
<author></author>
<date>
<month>October</month>
<day>25</day>
<year>2006</year>
</date>
<body>Isang junior officer ng Philippine Air Force ang ikinulong dahil sa pagtakas sa kanyang tungkulin para lamang mag-moonlighting o mag-sideline bilang commercial jet pilot. Sinabi ni Maj. Augusto dela Pe&amp;ntilde;a, spokesman ng PAF, si Capt. Roberto Solis ay isinailalim sa custody ng commander ng 520th Air Base wing sa Villamor Airbase. Si Solis ay lilitisin sa kasong Articles of War (AW) 97 o conduct prejudicial to good order and military discipline. &amp;quot;He (Solis) hasnt resigned, yet he is working outside,&amp;quot; paliwanag ni dela Pe&amp;ntilde;a. Huling assignment ni Solis ay ang 205th Helicopter Wing bago ito nag-AWOL noong Sept. 20, 2005 kung saan matapos ito ay nakatanggap ng impormasyon ang PAF na nagta-trabaho na ito bilang piloto sa isang commercial airlines. Nabatid na nagsumite si Solis ng resignation pero ibinasura ito ng PAF Adjutant dahil sa kakulangan ng clearance. (Joy Cantos)</body>
<link>http://www.philstar.com/Article.aspx?articleId=365065&amp;publicationSubCategoryId=92</link>
</article>
<article>
<title>Sex case vs Colonel!</title>
<author></author>
<date>
<month>October</month>
<day>25</day>
<year>2006</year>
</date>
<body>Nakatakdang isalang sa General Court Martial (GCM) ang isang dentistang Colonel matapos ireklamo ng sexual harassment ng 25 dentista at sibilyang empleyado ng AFP Medical Center. Si Col. Leopoldo Deocaris, commanding officer ng 1351st Dental Clinic na nakabase sa AFP Medical Center sa V. Luna, Quezon City ay sinibak noon pang Setyembre 8 matapos makatanggap ng sunud-sunod na reklamo si AFP Chief Hermogenes Esperon hinggil sa pagiging umanoy manyakis ng nasabing opisyal. Ayon kay AFP-Public Information Office (AFP- PIO) Chief Lt. Col. Bartolome Bacarro, inutos ni Esperon sa AFP Provost Marshal General Office na isailalim sa pre-trial investigation ang kaso laban kay Deocaris. Gayunman, matapos ang pre-trial ay inirekomenda ng AFP Provost Marshal ang pagbabasura sa kaso dahilan umano sa kakulangan ng ebidensiya. &amp;quot;When J1 received the recommendation, he had it evaluated. He sought the legal opinion of the Judge Advocate General,&amp;quot; ani Bacarro na nagsabi pang 25 dentista at sibilyang empleyado na subordinates ni Deocaris ang nagsampa naman ng reklamo laban dito sa tanggapan naman ng AFP-Judge Advocate Generals Office (AFP-JAGO). Bunsod nito, inirekomenda ng JAGO ang muling imbestigasyon sa kaso kaugnay ng paglabag sa Article of War 96 conduct unbecoming of an officer and a gentleman. Karamihan ng sexual harassment na inirereklamo laban kay Deocaris ay &amp;quot;verbal abuse&amp;quot; o pagsasalita ng kalaswaan laban sa mga biktima at panghahalik. Bago ang reklamo kay Deocaris ay ikinokonsidera na ang promosyon nito bilang Navys Dental Surgeon.&amp;nbsp; (Joy Cantos)</body>
<link>http://www.philstar.com/Article.aspx?articleId=365057&amp;publicationSubCategoryId=92</link>
</article>
<article>
<title>Validity ng PhilHealth cards gustong palawigin</title>
<author></author>
<date>
<month>October</month>
<day>24</day>
<year>2006</year>
</date>
<body>Upang mas maging kapaki-pakinabang sa mga miyembro, hiniling kahapon ng isang mambabatas na palawigin o i-extend ang validity ng PhilHealth cards sa dalawang taon mula sa isang taon lamang. Ito ang naging panawagan ni Davao Oriental Rep. Joel Almario kay Pangulong Arroyo at sa pamunuan ng Philippine Health Insurance Corp. upang ma-maximize ang benepisyo nito ng mga miyembro. Sinabi pa ng mambabatas na makakatulong din ito sa mga aplikante ng PhilHealth cards dala na rin sa pinagdadaanan nitong proseso sa pag-a-apply ng card. Kumakain aniya ng panahon ang pagkuha ng PhilHealth cards dahil na rin sa pre-qualifying, documenting, printing at issuance ng cards at dissemination ng information sa mga miyembro. Sa panahon na makuha na ng mga miyembro ang kanilang cards ay anim na buwan na ang nakalipas at anim na buwan na lamang ang natitira para magamit nila ito. Ayon kay Almario, pagkatapos nito ay dadaan muli ang mga miyembro sa proseso habang ang mga accredited hospitals ay mahihirapan din sa madalas at metikulosong pagtse-check kung aktibo pa ang card ng pasyente. Naniniwala ang mambabatas na ang pagkakaroon ng 2-year card ay makakapang-engganyo ng mga miyembro at mas malawak na base sa mga accredited hospitals. Idinagdag nito na mas makakatipid pa rito ang pamahalaan dahil hindi taunan ang pagbabago sa card kundi kada dalawang taon pa. (Malou Escudero)</body>
<link>http://www.philstar.com/Article.aspx?articleId=364933&amp;publicationSubCategoryId=92</link>
</article>
<article>
<title>71 Tsinoy na ang nakikidnap ngayong 2006</title>
<author></author>
<date>
<month>October</month>
<day>24</day>
<year>2006</year>
</date>
<body>Taliwas sa ulat ng Philippine National Police na bumababa ang kaso ng kidnap-for-ransom (KFR), ibinunyag kahapon ni Ilocos Norte Rep. Imee Marcos na nasa 71 kaso na ng Filipino-Chinese ang nakikidnap at P23 milyon ransom ang nabayaran. Ibinase ni Marcos ang kanyang pagbubunyag sa October 2006 official report ng Citizens Action Against Crime (CAAC) at Movement for Restoration of Peace and Order. Sinabi ni Marcos na nakakabahala ang ulat ng CAAC, ang anti-crime watchdog na pinamumunuan ni Teresita Ang-See. Maliwanag aniya na isinantabi na ng administrasyon ang all-out war laban sa KFR syndicates kaya marami na namang nabibiktimang mga Filipino Chinese lalo na sa Metro Manila at Mindanao. Noon lang nakaraang linggo, ipinagmalaki ni PNP Dir. Gen. Oscar Calderon na bumaba ang street crimes sa Metro Manila at ang kaso ng kidnapping ay nabawasan ng 50 porsiyento. Pero sinabi ni Marcos na sa Metro Manila pa rin may pinakamaraming insidente ng kidnapping kung saan 28 kaso ang napaulat. (Malou Escudero)</body>
<link>http://www.philstar.com/Article.aspx?articleId=364932&amp;publicationSubCategoryId=92</link>
</article>
<article>
<title>Kaso vs ABS-CBN executive, Wowowee organizer isasampa na</title>
<author></author>
<date>
<month>October</month>
<day>24</day>
<year>2006</year>
</date>
<body>Inaasahang ngayong linggong ito ay isasampa na sa korte ang kasong reckless imprudence resulting to multiple homicide laban sa mga ABS-CBN officials at WOWOWEE organizer dahil sa pagkamatay ng mahigit sa 70 biktima sa naganap na Ultra stampede noong nakaraang Pebrero. Ito ay matapos na ihayag ni Volunteers Against Crime and Corruption (VACC) founder Dante Jimenez sa ginawang misang pagpapasalamat ng mga kamag-anakan ng mga nasawing biktima sa Ultra sa Pasig City. Dakong alas-10:00 ng umaga ng magtipun-tipon ang may 200 kamag-anakan ng mga biktima ng Ultra stampede upang ipagpasalamat ang desisyon ng Department of Justice (DOJ) na sampahan ng kasong reckless imprudence resulting to multiple homicide ang mga opisyal ng ABS-CBN na sina Charo Santos Concio, executive vice president, Ma. Soccoro Vidanes, senior vice president for television production, Marilou Almaden, executive producer at Cipriano Luspo, assistant vice president at head security ng nasabing istasyon. Kasama ring sasampahan ng kahalintulad na kaso si Willie Revillame, host at mga organizer na sina Harold James Nueva, executive producer at manager, Norberto Vidanes, associate producer for sets and technical, director Rey Cayabyab at iba pa. Matatandaang nitong nakaraang linggo ay inilabas na ng DOJ ang pagsasampa ng kaso matapos ang pagkamatay ng mahigit sa 70 at pagkasugat ng may 300 katao sa naganap na stampede noong Pebrero 4 habang naghahantay papasukin sa loob ng Ultra dahil sa 1st year anniversary ng noontime show na WOWOWEE. (Edwin Balasa)</body>
<link>http://www.philstar.com/Article.aspx?articleId=364930&amp;publicationSubCategoryId=92</link>
</article>
<article>
<title>Court Martial vs Marine na namudmod ng CD ni Erap</title>
<author></author>
<date>
<month>October</month>
<day>24</day>
<year>2006</year>
</date>
<body>Namemeligrong isalang sa General Court Martial ang isang junior officer ng Philippine Marine na nakulong matapos na masangkot sa kontrobersiyal na pamumudmod ng &amp;quot;Ang Buhay Para sa Masa&amp;quot; video CD ni dating Pangulong Joseph &amp;quot;Erap&amp;quot; Estrada. Sa kasalukuyan ayon kay Marine Spokesman Lt. Col. Ariel Caculitan si 1st Lt. Artemio Raymundo ay kasalukuyang restricted to barracks sa Fort Bonifacio habang iniimbestigahan ng Judge Advocate Generals Office (JAGO). Ayon kay Caculitan, inirekomenda ni Major Danilo Luna, Commanding Officer ni Raymundo sa Field Artillery Battalion na litisin ito sa GCM sa paglabag sa Article of War 64. Nilinaw naman ni AFP Public Information Office Lt. Col. Bartolome Bacarro na hindi lamang mismong dahilan sa pamumudmod ng video CDs hinggil sa talambuhay ni Erap ang kasalanan ni Raymundo kaya maisasalang ito sa General Court Martial o sa Navy Separation and Efficiency Board. Sa kabila umano ng ginawang babala ng superior officer nito na huwag mag-distribute ng CDs ay nagpatuloy pa rin ito at nakipagtalo pa. &amp;quot;Kinasuhan siya hindi dahil sa pamumudmod ng CDs kundi dahil sa disobedience&amp;quot;, dagdag pa ni Bacarro. Sinabi pa nito na nasa patakaran ng AFP na huwag makisawsaw sa pulitika ang sinumang sundalo. &amp;quot;Alam naman natin na may political color sa kontrobersiyal na video CDs&amp;quot;, dagdag pa nito. Magugunitang ipinagbawal ng MTRCB ang pagpapalabas ng nasabing dokumentaryo at unang binigyan ito ng triple X rating bago ibinaba sa &amp;quot;X&amp;quot; rating matapos ang ilang apela mula sa hanay ng oposisyon kung saan sinasabing ito ang dahilan kung bakit binigyan lamang ng Senado ng pisong budget ang MTRCB. (Joy Cantos)</body>
<link>http://www.philstar.com/Article.aspx?articleId=364929&amp;publicationSubCategoryId=92</link>
</article>
<article>
<title>P50-M donasyon ni MJ sa AFP housing</title>
<author></author>
<date>
<month>October</month>
<day>24</day>
<year>2006</year>
</date>
<body>Naglaan ng P50 milyong piso si dating Manila Rep. Mark Jimenez para sa housing project ng mga sundalo ng Philippine Army upang lalo pang mapalakas ang kanilang puwersa at mapataas ang morale ng mga ito habang isinasakatuparan ang kanilang paglaban sa masasamang elemento sa bansa. Ang paunang donasyon na P5 milyon ay ipinagkaloob ni Jimenez kay Army chief Lt. Gen Romeo Tolentino sa punong tanggapan ng Army sa Fort Bonifacio. Ayon kay Army Spokesman Major Ernesto Torres Jr., ang nasabing halaga ay gagamitin sa pagbibigay ng suporta sa Kawal Kalinga Project site sa Fort Magsaysay, Palayan City, Nueva Ecija. Makikinabang sa naturang halaga ang mga sundalong may malaking naiambag sa bansa na hindi nakapagtayo ng sariling bahay. Sa kasalukuyan, ang Kawal Kalinga project ay nangangailangan ng pondo dahil ang pagpopondo rito ay karaniwang nanggagaling sa mga principal sponsor ng programa kaya malaki anya ang halagang naipagkaloob ni Jimenez sa Army. Ayon kay Jimenez, patuloy ang kanyang paglilibot sa ibat ibang sulok ng bansa upang magbigay ng tulong sa mga nangangailangan upang maiangat ang antas ng pamumuhay ng mga mahihirap. Iginiit pa ni Jimenez na hindi kailangang maging isang pulitiko para tumulong sa kapwa. (Joy Cantos)</body>
<link>http://www.philstar.com/Article.aspx?articleId=364921&amp;publicationSubCategoryId=92</link>
</article>
<article>
<title>Simbahan nakiisa sa pagdiriwang ng Eidl Fitr</title>
<author></author>
<date>
<month>October</month>
<day>24</day>
<year>2006</year>
</date>
<body>Nakiisa ang Simbahang Katoliko sa pagbati sa mga kapatid nating Muslim sa pagtatapos ng Ramadan at pagdiriwang nila ng Eidl Fitr. Sa ipinalabas na mensahe ni Archbishop Angel Lagdameo, pangulo ng Catholic Bishops Conference of the Philippines, sinabi nito na ang Ramadan ay panahon ng pananalangin at fasting bilang pagpapakita ng kanilang suporta sa tradisyon ng pagkakaisa at pagpapatawad. Nagpahayag din ng paniniwala si Bishop Lagdameo na ang Muslim at Kristiyano ay iisa ang paniniwala na ang problemang hinaharap kabilang ang kawalan ng hustisya, hidwaan at pagkakawatak-watak ay malulutas. Aniya, ito rin ang panahon para magkaisa ang Muslim at Kristiyano para labanan ang gutom, kawalan ng tirahan at trabaho na siyang pangunahing dahilan ng kahirapan ng milyon-milyong Filipino. &amp;quot;On the occasion of the end of Ramadan and the celebration of the holiday of Eidl Fitr, we pray that the Almighty will bless our common efforts for the good especially of the poor in our country,&amp;quot; wika pa ni Lagdameo. (Gemma Garcia)</body>
<link>http://www.philstar.com/Article.aspx?articleId=364917&amp;publicationSubCategoryId=92</link>
</article>
<article>
<title>Doktor babantayan sa pagbabayad ng buwis</title>
<author></author>
<date>
<month>October</month>
<day>24</day>
<year>2006</year>
</date>
<body>Pinayuhan kahapon ni House Majority Leader Prospero Nograles ang Department of Finance na mahigpit nitong bantayan ang tax behavior ng mga manggagamot na umanoy pangunahing nandaraya sa pagbabayad ng buwis. Sinabi ni Rep. Nograles, dapat lamang bantayan ang mga doktor matapos iulat ng DOF na ang nasabing mga professionals ang nangunguna sa listahan ng mga worst tax cheaters matapos tanggalin ng gobyerno ang exemption nila sa pagbabayad ng Value Added Tax (VAT). Ayon kay Nograles, hindi dapat magulat ang mga opisyal ng DOF sa kanilang natuklasan dahil ilang beses nang iniulat sa Kongreso na ang mga doktor at iba pang professionals ay mga delinquent sa pagbabayad ng buwis. Aniya, ang mahalaga ay maipatupad ng tama ng DOF ang bagong VAT law upang masigurong madagdagan ang pondo ng gobyerno. (Malou Escudero)</body>
<link>http://www.philstar.com/Article.aspx?articleId=364909&amp;publicationSubCategoryId=92</link>
</article>
<article>
<title>Taumbayan dinggin sa PI</title>
<author></author>
<date>
<month>October</month>
<day>24</day>
<year>2006</year>
</date>
<body>&amp;quot;Dinggin ang totoong boses ng bayan na nanananawagan ng reporma.&amp;quot; Ito ang panawagan ng mga organisasyong nagsusulong sa Charter Change sa Korte Suprema na magpapalabas anumang araw ng opinyon sa legalidad ng Peoples Initiative (PI). Nanawagan kahapon sa SC ang Sigaw ng Bayan at Union of Local Authorities of the Philippines (ULAP) na pagtuunan ng pansin ang tunay na hamon ng nakakaraming Pilipino para sa tunay na pagbabago tungo sa kaunlaran. Ayon sa ULAP, Sigaw ng Bayan at Aguman Pilipino International, iisa lamang ang panawagan at hindi panggigipit o pag-pressure sa SC kung katigan nito ang PI sa pag-amyenda sa Konstitusyon. Inaasahang tatapusin ngayon ng SC ang pag-uusap ukol sa kanilang petisyon upang amyendahan ang ilang probisyon sa Saligang Batas. Sabi ng Sigaw ng Bayan, nakakalap na sila ng sobra-sobrang itinakdang 12 porsiyento ng total voting population na 45 milyon at naisumite na nila ito sa Comelec para sa verification kung saan ay umabot sa 6.35 milyon ang nakalap nilang pirma. &amp;quot;Ang mahalaga ay mangibabaw ang tunay na ninanais ng mga Filipino sa isyu ng PI dahil kailangan na ang pagbabago dahil mahigit 70 taon na nating gamit ang presidential form of government kaya naiiwan na tayo ng mga kapitbahay na bansa,&amp;quot; giit naman ng Aguman Pilipino International. (Grace dela Cruz)</body>
<link>http://www.philstar.com/Article.aspx?articleId=364902&amp;publicationSubCategoryId=92</link>
</article>
<article>
<title>GMA asar na!</title>
<author></author>
<date>
<month>October</month>
<day>24</day>
<year>2006</year>
</date>
<body>Nairita na si Pangulong Arroyo sa mga akusasyong ginigipit niya ang mga mahistrado ng Korte Suprema sa isyu ng Peoples Initiative (PI). Dahil dito, hiniling ng Malacanang sa mga miyembro ng Senado at grupong kontra sa Charter Change na itigil na ang kanilang pang-iintriga sa pagsasabing pinipilit ng Palasyo ang Supreme Court para paboran ang PI. Ayon kay Press Secretary at Presidential Spokesman Ignacio Bunye, nirerespeto ng Arroyo administration ang kalayaang gumawa ng desisyon ng Korte Suprema. Ginawa ng Palasyo ang pakiusap matapos magpahayag sina Sen. Joker Arroyo at Sen. Richard Gordon na dapat tigilan ng Malaca&amp;ntilde;ang ang SC at hayaang masuri ng mga kagawad ng High Tribunal ang isinusulong na PI ng Sigaw ng Bayan at Union of Local Authorities of the Philippines. Idinagdag pa ni Sec. Bunye, bagamat nasa 10-point agenda ng Arroyo government ang pag-amyenda sa Konstitusyon ay hindi nangangahulugan na makikialam ang Palasyo sa magiging desisyon ng Korte. Naniniwala naman si Sen. Juan Ponce Enrile na kakatigan ng mga mahistrado ng SC ang isinusulong na PI. Sinabi ni Sen. Enrile, pabor siyang amyendahan ang 1987 Constitution subalit sa pamamagitan ng Constituent Assembly at hindi sa pamamagitan ng PI. Wika pa ni Enrile, posibleng magpalabas ng wise decision ang SC bukas (Miyerkules) kaugnay sa isyu ng PI. Binatikos naman ni Sen. Aquilino Pimentel Jr. ang umanoy panggigipit ni PGMA sa mga mahistrado ng SC kaugnay sa PI isyu na mariing itinanggi naman ni Sec. Bunye. Hiniling naman ni Anak Pawis Rep. Crispin Beltran sa SC na ibasura na nito ang inihaing PI bilang pamamaraan upang amyendahan ang Konstitusyon. (Lilia Tolentino, Malou Escudero at Rudy Andal)</body>
<link>http://www.philstar.com/Article.aspx?articleId=364893&amp;publicationSubCategoryId=92</link>
</article>
<article>
<title>Mass blood donation vs dengue inilunsad</title>
<author></author>
<date>
<month>October</month>
<day>23</day>
<year>2006</year>
</date>
<body>Dahil na rin sa layuning makatulong sa pagsugpo ng paglaganap ng sakit na dengue sa bansa kung kaya naglunsad ng series of mass blood donation drives nationwide si BUHAY Party-list Cong. Christian Seneres. Ang proyekto ay tinawag na &amp;quot;Buhay mo Sagot Ko&amp;quot; kung saan katuwang ni Seneres ang Philippine National Red Cross (PNRC) at Councilor Ariel S. Arceo ng Guiguinto, Bulacan. Sa isinagawang blood donation sa Baliuag University at Bulacan State University kamakailan, sinasabing magbibigay ng sapat na supply ng dugo na maaring gamitin para sa blood transfusion sa mga biktima ng dengue na nasa ibat-ibang hospital sa nasabing lalawigan. Pinasimulan ni Seneres sa Bulacan ang programa dahil sinasabing critical ang nasabing probinsiya makaraang makapagtala ng pinakamataas na bilang ng dengue cases sa Central Luzon ngayong taon. Sa rekord ng Region 3 Epidemiology and Surveillance Unit, lumilitaw na ang Bulacan ang may pinakamataas na bilang na sakit na dengue na may kabuuang 814; Nueva Ecija, 482 cases; Pampanga, 472 cases mula Enero-Setyembre taong kasalukuyan. Ang PNRC at BUHAY Party-list ang nangungunang tumutulong ngayon sa mga pasyente na may sakit na dengue sa bansa. (Mer Layson)</body>
<link>http://www.philstar.com/Article.aspx?articleId=364752&amp;publicationSubCategoryId=92</link>
</article>
<article>
<title>600 OFWs naiipit sa riot ng Kazakhstan vs Turkish</title>
<author></author>
<date>
<month>October</month>
<day>23</day>
<year>2006</year>
</date>
<body>May 600 overseas Filipino workers (OFWs) ang humihingi ng tulong kay Pangulong Arroyo na iuwi na sila sa bansa dahil sa panganib na maaari nilang kaharapin bunsod ng riot sa pagitan ng mga manggagawa ng Kazakhstan at Turkish nationals. Sinabi ng isang Eduardo Bartolome, empleyado ng Bechtel, Kazakhstan, sa ilalim ng ISD agency, na marami na ang namatay sa nasabing gulo at nalalagay sa panganib ang kanilang buhay dahil ginigipit sila ng mga Turkish national. &amp;quot;Ninanakawan daw sila ng mga Turko at nagagalit sa kanila dahil kampi umano ang ilang OFW sa Kazakhstan kaya pati mga cellphones daw nila ay kinuha ng mga ito,&amp;quot; ani Bartolome. Wala namang iniulat na nasaktan o nasawing Pinoy sa riot. (Butch Quejada)</body>
<link>http://www.philstar.com/Article.aspx?articleId=364751&amp;publicationSubCategoryId=92</link>
</article>
<article>
<title>TRO kay Binay iaapela ngayon</title>
<author></author>
<date>
<month>October</month>
<day>23</day>
<year>2006</year>
</date>
<body>Iaapela ngayong araw ng abogado ng gobyerno sa Court of Appeals (CA) na bawiin nito ang pagkakaloob ng 60-day temporary restraining order (TRO) kay Makati Mayor Jejomar Binay. Sinabi ni Solicitor General Eduardo Nachura na magtutungo sila ngayon sa CA upang isumite ang kanilang komento at oposisyon sa nabanggit na ruling na humarang sa pagsuspinde kay Binay. Nanindigan si Nachura na hindi umakto ng ilegal si DILG Sec. Ronaldo Puno nang isilbi ang suspension order habang si Executive Secretary Eduardo Ermita naman na nagpalabas ng suspension order ay hindi rin ilegal dahil saklaw pa ito ng kapangyarihan ng Pangulo. Iginigiit pa ni Nachura na hindi isang parusa ang pagsuspinde kay Binay bagkus ito ay paraan ng Palasyo upang maiwasang magamit ang impluwensiya ng alkalde habang iniimbestigahan ng DILG ang reklamo ukol sa umanoy pagkakaroon nito ng ghost employees. (Ludy Bermudo)</body>
<link>http://www.philstar.com/Article.aspx?articleId=364744&amp;publicationSubCategoryId=92</link>
</article>
<article>
<title>Northrail aarangkada na</title>
<author></author>
<date>
<month>October</month>
<day>23</day>
<year>2006</year>
</date>
<body>Siniguro kahapon ni Northrail president Jose Cortes Jr. na malapit ng mapakinabangan ng taumbayan ang matagal nang hinihintay na konstruksyon ng 32-kilometrong double track na riles mula Caloocan City hanggang Malolos, Bulacan. Ang paniniguro ay ginawa ni Cortes, president ng North Luzon Railways Corp. (Northrail), matapos ang ginawang pormal na inagurasyon sa konstruksyon ng Northrail sa paglalatag ng riles sa Old PNR station sa Caloocan City. Sinabi ni Cortes, chairman din ng Philippine National Railways, ang nilagdaan ng Northrail na Memorandum of Agreement sa National Housing Authority (NHA) at Housing Urban Development Coordinating Council (HUDCC) na pinamumunuan ni Vice-President Noli de Castro kung saan ay magiging prayoridad ang mga relocatees na bigyan ng trabaho ay isasakatuparan na ngayon. Ayon pa kay Cortes, maraming pinagdaanang &amp;quot;unos&amp;quot; ang Northrail at ang pormal na pagsisimula ng konstruksyon nito noong Biyernes ang magiging katapusan ng mahabang paghihintay ng taumbayan at simula din ng makabagong mass transportation system na magbibigay ginhawa sa mga commuters patungong Central Luzon. Inaasahang matatapos ang Phase 1 section 1 ng Northrail project na mula Caloocan-Malolos na mayroong 6 stations sa susunod na taon habang ang section 2 na mula Malolos-Clark, Pampanga ay inaasahang masisimulan na rin. (Rudy Andal)</body>
<link>http://www.philstar.com/Article.aspx?articleId=364739&amp;publicationSubCategoryId=92</link>
</article>
<article>
<title>Pagbibigay ng puwesto sa ret. generals binira ni Nene</title>
<author></author>
<date>
<month>October</month>
<day>23</day>
<year>2006</year>
</date>
<body>Binatikos ni Senate Minority Leader Aquilino Pimentel Jr., si Pangulong Arroyo dahil sa pagkuha nito sa mga retiradong heneral upang bigyan ng puwesto sa kanyang administrasyon. Nadismaya si Sen. Pimentel sa natanggap niyang impormasyon na si dating AFP chief Gen. Generoso Senga ang pahahawakin ng Pangulo sa pamamahala ng NBN Channel 4 dahil sa pagiging tapat nito sa nabigong kudeta noong Pebrero. Pinuna ni Pimentel ang nakagawian ni Mrs. Arroyo na pagbabayad ng utang na loob sa mga retiradong heneral na naging tapat sa kanya sa pamamagitan ng pagbibigay ng puwesto sa mga ito sa sandaling magretiro. Kabilang sa mga binigyan ng puwesto na mga retiradong heneral ay sina dating AFP chief Narciso Abaya bilang BCDA chairman, Efren Abu bilang special envoy sa Brunei-Indonesia-Malaysia-Philippines East ASEAN growth areas, Roy Cimatu bilang ambassador at head ng Middle East Preparedness Team at Angelo Reyes bilang DENR chief. Sa hanay naman ng PNP, itinalaga sina dating PNP chief Arturo Lomibao sa National Irrigation Administration, Leandro Mendoza bilang DOTC head, Hermogenes Ebdane bilang DPWH secretary at Edgardo Aglipay bilang general manager ng Philippine Retirement Authority. (Rudy Andal)</body>
<link>http://www.philstar.com/Article.aspx?articleId=364732&amp;publicationSubCategoryId=92</link>
</article>
<article>
<title>P1.5-B textbook scam!</title>
<author>Ni Rudy Andal</author>
<date>
<month>October</month>
<day>23</day>
<year>2006</year>
</date>
<body>Sinita na ni Sen. Panfilo Lacson kung bakit patuloy pa ring nakakakuha ng kontrata sa Department of Education (DepEd) ang isang publisher na natuklasan na nagpalimbag ng nakaka-bobong libro noong 2004. Napag-alaman na ang librong &amp;quot;Asya: Noon, Ngayon at sa Hinaharap&amp;quot; ay natuklasan ng Marian School academic supervisor na si Antonio Go na may 431 factual at grammatical errors. Ang libro ay nilimbag ng SD Publication, sister company ng Vibal Publishing House. Noong Setyembre 2004 naman, natuklasan din ni Go ang 300 errors sa history textbook na &amp;quot;Kasaysayan ng Daigdig&amp;quot; na inaprobahan ng DepEd para gamitin sa mga estudyante ng third year high school. Bagamat ipinag-utos na ng National Book Development Board ang recall ng mga librong puno ng depekto, tumanggi naman ang Vibal na ipabawi ito sa mga pribado at pampublikong paaralan hanggang sa mamatay na lamang ang nasabing isyu. Sa kabila ng kanilang nakakabobong libro, patuloy pa ring nakakakuha ng kontrata sa DepEd ang Vibal at ang kanilang sister companies. Sinabi pa ni Lacson na kung hindi makokontrol ang monopolya ng Vibal Publishing, tinatayang P1.5 bilyong halaga ng textbook contract ang makokorner nila sa P 2.064 bilyong budget ng kagawaran bilang pambili ng textbook sa susunod na taon. Dalawang taon na ang nakaraan ay iginiit ni Bayan Muna partylist Rep. Satur Ocampo sa Presidential Anti-Graft Commission(PAGC) na imbestigahan ang mga opisyal ng DepEd na sumuri at nagbigay ng rekomendasyon na gamitin sa mga paaralan ang mga librong puno ng kamalian. Binigyang-diin ni Rep. Ocampo na hindi dapat ipinapakalat ang ganitong klaseng libro dahil itoy nagtuturo ng maling impormasyon sa mga mag-aaral na siyang ikasisira nila at ng bayan.</body>
<link>http://www.philstar.com/Article.aspx?articleId=364727&amp;publicationSubCategoryId=92</link>
</article>
<article>
<title>Okt. 31, Nob. 2 may pasok</title>
<author></author>
<date>
<month>October</month>
<day>22</day>
<year>2006</year>
</date>
<body>Tiniyak ng Malaca&amp;ntilde;ang na hindi idedeklarang special holiday ni Pangulong Arroyo ang Oktubre 31 at Nobyembre 2 matapos mapagitnaan ang Nobyembre 1, Araw ng mga Patay na isang regular holiday. Nilinaw ito ni Press Secretary at Presidential Spokesman Ignacio Bunye para sa kapakanan ng mga mag-aaral at empleyadong nagtatanong kung magkakaroon sila ng mas mahabang pagkakataong makapagdiwang ng Undas kung idedeklarang holiday ang Okt. 31 at Nob.2 na dating ginagawa noong nakaraang mga taon. (Lilia Tolentino)</body>
<link>http://www.philstar.com/Article.aspx?articleId=364400&amp;publicationSubCategoryId=92</link>
</article>
<article>
<title>Enrile kumpiyansang papasa ang anti-terror bill</title>
<author></author>
<date>
<month>October</month>
<day>22</day>
<year>2006</year>
</date>
<body>Aminado si Sen. Juan Ponce Enrile na kahit maipasa ang anti-terrorism bill ay hindi ito garantiya na mapipigilan ang mga terorista sa ating bansa. Aniya, hindi puwedeng kontrolin ang utak ng mga tao dahil may kanya-kanyang dahilan, pero sakaling maipasa ito, posibleng magdadalawang-isip sila bago ito gawin. Dinagdag nito na kapag naging ganap na itong batas, makakatulong ito sa mga law enforcers para magpatupad ng batas. Sinabi rin nito na ang anti-terrorism bill ay nakatuon sa mga terorista at sa mga may balak na gumawa ng terorismo kaya walang dapat ipangamba ang mga oposisyon. Kumpiyansa si Enrile na magiging ganap na batas ito bago matapos ang taon at ang kailangan na lang ay pagdebatehan nila ang mga amendments na ipinasok ng mga kontra sa kanyang bersiyon. (Rudy Andal)</body>
<link>http://www.philstar.com/Article.aspx?articleId=364395&amp;publicationSubCategoryId=92</link>
</article>
<article>
<title>Litrato ng sanggol sa lata ng mga gatas, pinaaalis</title>
<author></author>
<date>
<month>October</month>
<day>22</day>
<year>2006</year>
</date>
<body>Nais ipagbawal ni Cavite Rep. Jesus Crispin Remulla ang paglalagay o paggamit ng litrato ng sanggol sa lata, containers o label ng infant formula. Nakasaad sa House Bill 5787 ni Remulla na isulong ang breastfeeding ng mga sanggol kahit man lamang sa anim na buwan matapos itong ipanganak para makuha nito ang kumpletong nutrisyon para sa development ng bata, gaya ng ipino-promote ng World Health Organization (WHO) .Sa ilalim ng panukala, pinagbabawalan ang mga manufacturers at distributors sa pagbibigay, direkta man o hindi, sa mga buntis, ina at miyembro ng pamilya ng mga samples ng produkto na para sa mga sanggol o infants mula 0-6 buwan. Gayundin ang pagbibigay ng compensation schemes o sales quota sa sales ng infant formula ng marketing personnel upang ma-discourage ang paggamit ng infant formula at maisulong ang breastfeeding bilang pinakamagaling na source ng nutrition sa mga sanggol. (Malou Escudero)</body>
<link>http://www.philstar.com/Article.aspx?articleId=364390&amp;publicationSubCategoryId=92</link>
</article>
<article>
<title>PNP handa na sa Undas</title>
<author></author>
<date>
<month>October</month>
<day>22</day>
<year>2006</year>
</date>
<body>Inilatag na ng pamunuan ng PNP-National Capital Regional Police Office (NCRPO) ang anti-criminality campaign nito sa Metro Manila para matiyak ang seguridad at kaligtasan ng bawat mamamayan sa panahon ng pagdiriwang ng All Saints Day at All Souls Day sa Nobyembre 1 at 2. Ayon kay NCRPO Director Reynaldo Varilla, takda siyang makipag-usap sa mga security officers ng ibat ibang bus terminals, gayundin sa mga opisyal ng MRT/LRT stations, sementeryo/memorial parks at shopping malls sa Metro Manila upang alamin ang kahandaan ng mga ito sa pagtugon sa anumang emergency cases sa kani-kanilang nasasakupan. Inatasan na ni Varilla ang kanyang limang mga district directors sa kalakhang Maynila para magsagawa ng police operations tulad ng roving patrols, foot patrol, night watch operations sa kani-kanilang mga area of responsibility para maprotektahan ang taumbayan mula sa anumang uri ng krimen. &amp;quot;Alam naman natin na maraming mga kababayan natin ang mag-aalisan ng Maynila at luluwas ng kani-kanilang mga probinsiya na posibleng samantalahin ng mga lawless elements kaya dapat on alert lahat ng pulis natin,&amp;quot; ayon kay Varilla. (Angie dela Cruz)</body>
<link>http://www.philstar.com/Article.aspx?articleId=364382&amp;publicationSubCategoryId=92</link>
</article>
<article>
<title>Nagpapakalat ng text bomb threat tukoy na ng PNP</title>
<author></author>
<date>
<month>October</month>
<day>22</day>
<year>2006</year>
</date>
<body>Tukoy na ng Philippine National Police (PNP) ang nagpapakalat ng mga &amp;quot;text bomb threat&amp;quot; bagaman tumanggi muna silang kilalanin ito habang patuloy ang isinasagawang imbestigasyon. Nabatid na isang babae mula sa Makati ang nagpakalat ng text message na bobombahin ang dalawang mall sa Ortigas Center, Mandaluyong. Bagaman itinuturing ng pulisya na isang panggugulo lamang ang naturang text ay ayaw pa rin naman nilang pakasiguro kaya kahapon ay nagdagdag si Eastern Police District (EPD) Chief Supt. Luizo Ticman ng seguridad sa loob at labas ng nasabing mga malls upang hindi masingitan ng terorista at masiguro ang kaligtasan ng mamimili. Nagdagdag din si Ticman ng mga K-9 dogs na siyang gagamitin sa entry point ng mga malls. Tiniyak ni Ticman sa publiko na sa kabila ng nagkalat na &amp;quot;text bomb threat&amp;quot; ay nanatiling normal ang sitwasyon sa loob ng mga malls. Sakaling may kahina-hinalang kilos o naiwanang gamit na mapansin ang publiko ay ipagbigay alam lang sa mga awtoridad sa 117 o sa mga Help Desk na nasa loob din ng mga malls na minamantine ng mga pulis. (Edwin Balasa)</body>
<link>http://www.philstar.com/Article.aspx?articleId=364378&amp;publicationSubCategoryId=92</link>
</article>
<article>
<title>Luzon, Metro Manila 5 beses niyanig: Lindol!</title>
<author></author>
<date>
<month>October</month>
<day>22</day>
<year>2006</year>
</date>
<body>Limang beses na sunud-sunod na lindol ang naramdaman sa ibat ibang bahagi ng Luzon at Metro Manila na nagsimula kamakalwa ng gabi hanggang kahapon ng umaga. Sa panayam kay Dante Soneja-seismologist ng Philippine Institute of Volcanology and Seismology (Phivolcs), ang lahat na mga pagyanig ay dulot ng paggalaw ng Eastern Segment ng Lubang fault malapit sa Boac, Marinduque na pawang tectonic ang pinagmulan. Ang unang pagyanig ay naitala alas-10:30 nitong Biyernes ng gabi na may magnitude 5.2 sa Richter scale. Naramdaman ito sa lakas na intensity 5 sa Batangas, intensity 4 sa Maynila at Lipa City, intensity 3 sa Makati at Lucban, Quezon gayundin sa Puerto Galera, intensity 2 sa Quezon City at Tagaytay City, Cavite. Ganap na ala 1:27 ng madaling araw kahapon ay muling nakaramdam ng lindol sa magnitude na 3.7 sa Richter scale sa Lipa City, intensity 3 at intensity 2 sa QC, Muntinlupa at Talisay, Batangas. Alas-6:09 ng umaga kahapon ay muling lumindol sa magnitude na 4.7 sa Richter scale at naitala ang intensity 2 sa QC at Maynila. Sinundan ito bandang 10:53 ng umaga kahapon sa magnitude na 4.6 kaya naitala ang intensity 3 sa San Pablo Laguna, intensity 2 sa Tanauan, Batangas at intensity 1 sa Talisay, Batangas at Puerto Galera. Dakong alas 11:46 ng umaga kahapon ay muling naramdaman ang lindol sa magnitude 3.8 kaya may pagyanig na may lakas na intensity 2 sa Talisay, Batangas. Ayon pa kay Soneja, patuloy silang nakakapagtala ng mga aftershocks sa mga lugar na dumanas ng mga pagyanig. Gayunman,sinabi pa nito na bagamat ang paggalaw ng Lubang fault ay nasa malapit sa Boac, Marinduque wala naman anya silang naitalang paglindol sa lugar na ito. Itinanggi naman ni Soneja na ang sunud-sunod na pagyanig ay bunsod ng pagbabago ng klima ng panahon o taglamig dahil sa nalalapit na kapaskuhan. Anya, walang kinalaman ang klima sa mga nararanasang paglindol sa bansa. Ilang kritiko naman ang nagsasabing ang serye ng mga pagyanig ay dahil sa pagpaparamdam ng kalikasan sa tao na masyado nang nasisira ng tao ang kalikasan tulad ng pagkaubos ng mga kagubatan. Ilan naman ang nagsasabi na nagagalit na ang ating Panginoong Hesukristo dahilan sa matinding away sa pulitika sa bansa. Gayunman, pinayuhan ng Phivolcs ang publiko na ugaliin ang pag-iingat at maging mapagmasid sa paligid upang makaiwas sa anumang epekto ng anumang kalamidad na dumarating sa ating bansa. (Angie Dela Cruz)</body>
<link>http://www.philstar.com/Article.aspx?articleId=364371&amp;publicationSubCategoryId=92</link>
</article>
<article>
<title>Weakest number, lucky number</title>
<author></author>
<date>
<month>October</month>
<day>21</day>
<year>2006</year>
</date>
<body>Ito ang makabagong laro ngayon sa text kung saan ang pinakamababang numero ang siyang pinakamaganda at suwerte dahil maaari silang manalo ng P10,000 linggu-linggo. Sa pagsali, kailangan lamang pumili ang isang texter ng numero na tingin nilang mababa sa bilang na 1 hanggang 999,999 kasama ang kanilang &amp;quot;entries.&amp;quot; Isang lucky texter ang pipiliin linggu-linggo. Sakaling matanggal ang lahat ng numero, ang numerong may pinakamababang boto ang idideklarang Weakest Number at ang premyo ay hahatiin sa ilang manlalarong mananalo. Lahat ng panalo ay malalaman sa pamamagitan ng text o tawag sa telepono. Kailangan sa pagsali ay bumili ng E-Games prepaid card at I-load ito sa inyong cellular phone. Mag-text ng REGAGE at ipadala sa 8008 (Smart and Talk N Text) o sa 2888 (Sun subscribers). Ang bawat taya ay nagkakahalaga ng P10. Maaaring kunin ang premyo sa&amp;nbsp; E-Games Redemption Kiosks sa Casino Filipino outlets at selected Comworks outlets nationwide. Ang hotline number ay 6870808. Hindi maaaring sumali ang mga menor-de-edad.</body>
<link>http://www.philstar.com/Article.aspx?articleId=364200&amp;publicationSubCategoryId=92</link>
</article>
<article>
<title>Pagbabalik ni Yap sa DA ok sa local execs</title>
<author></author>
<date>
<month>October</month>
<day>21</day>
<year>2006</year>
</date>
<body>Tanggap ng mga lokal na opisyal ang pagbabalik ni Secretary Arthur Yap bilang pinuno ng Department of Agriculture upang lalong mapasigla ang programa ng Arroyo government. Ayon kay Nueva Vizcaya board member Teodorico Padilla Jr., general-manager ng Nueva Vizcaya agricultural terminal cooperative, malaki ang kanilang paniniwala na maitutuloy ni Sec. Yap ang kanyang mga programa sa agricultural sector ngayong nakabalik na ito sa DA. Ani Padilla, kailangan ng DA ang isang energetic na pinuno lalo na sa pagpapatupad ng mga agri-programs na kinakailangan niyang personal na mapangasiwaan lalo sa mga uplands tulad din sa Northern Luzon. Dinagdag pa nito na mas madali ring maipapatupad ang mga programa sa Northern Luzon triangle partikular sa agri-sector ngayong si Yap muli ang namumuno sa DA. Maging si La Trinidad, Benguet Mayor Nestor Fongwang ay positibo na lalong mapapabilis ang paghahatid ng programa sa mga magsasaka sa pagbabalik ni Yap sa DA at maitutuloy na nila ang kanyang naiwang programa para lalong mapatatag ang agricultural sector. (Rudy Andal)</body>
<link>http://www.philstar.com/Article.aspx?articleId=364197&amp;publicationSubCategoryId=92</link>
</article>
<article>
<title>Billboard operators, advertisers nagkasundo sa paglalagay ng ads</title>
<author></author>
<date>
<month>October</month>
<day>21</day>
<year>2006</year>
</date>
<body>Nagkasundo ang dalawang malaking grupo ng billboard operators and advertisers na maglatag ng kanilang mga alituntunin sa paglalagay ng mga anunsiyo na tatalima sa mga isinasaad ng kasalukuyang batas sa ilalim ng National Building Code. Sa inilabas na pahayag, sinabi ni Carlo Llave, chairman ng Outdoor Advertising Association of the Philippines (OAAP) na nagkasundo sila ng Advertising Board of the Philippines (ADBOARD) at iba pang miyembro ng organisasyon na huwag ng tanggapin ang mga kontrata sa outdoor advertisements kung hindi tumutugma sa patakaran at alituntuning isinasaad sa batas. Bagamat aminado ang naturang grupo na malaki ang nalugi sa kanilang industriya mula nang simulan ng DPWH at MMDA ang pagbabaklas sa mga billboards, kinakailangan aniya na suportahan nila ang kampanya ng pamahalaan na makontrol at maisaayos ang paglalagay ng mga billboards. Isa anila ito sa paraan upang maipakita nila sa pamahalaan ang pakikiisa at pagsuporta sa kampanya para na rin matiyak ang kaligtasan ng publiko at ari-arian. (Angie dela Cruz)</body>
<link>http://www.philstar.com/Article.aspx?articleId=364196&amp;publicationSubCategoryId=92</link>
</article>
<article>
<title>Dagdag benepisyo sa breast cancer patients hirit ni Villar</title>
<author></author>
<date>
<month>October</month>
<day>21</day>
<year>2006</year>
</date>
<body>Hiniling ni Sen. Manuel Villar Jr., na magkaroon ng karagdagang benepisyo para sa mga kababaihan na may sakit na breast cancer upang agad na matukoy at malunasan ito. Ayon kay Sen. Villar, nangunguna ang breast cancer sa talaan ng pinakamaraming namamatay sa Pilipinas, sa kabila na puwede naman itong malunasan lalo na kung agad malalaman. Subalit dahil sa kakapusan sa pera ay napapabayaan ito. Ginawa ng senadpr ang pahayag bilang tugon na rin sa &amp;quot;National Breast Cancer Awareness Month&amp;quot; ngayong Oktubre kung saan marami rin ang nakalinyang mga aktibidades at talakayan sa buong bansa para mabigyang kaalaman ang mga kababaihan tungkol sa naturang sakit partikular na ang pag-iwas dito. Sa kanyang Senate Bill 613 o &amp;quot;Womens Medical Hospitalization Benefits Act,&amp;quot; giniit ni Villar na bigyan ng libreng medical at hospitalization ang mga maysakit na kababaihan lalo na ang mga mahihirap. (Rudy Andal)</body>
<link>http://www.philstar.com/Article.aspx?articleId=364191&amp;publicationSubCategoryId=92</link>
</article>
<article>
<title>SSS pension tataas ng 10%</title>
<author></author>
<date>
<month>October</month>
<day>21</day>
<year>2006</year>
</date>
<body>Madadagdagan ng 10 porsiyento ang pension ng mga miyembro ng Social Security System (SSS). Inaprubahan ni Pangulong Arroyo ang maagang pamaskong handog ng SSS at epektibo ito sa Setyembre 1. Ayon kay Chairman Thelmo Cunanan, malaki ang itinaas ng kita ng SSS ngayong taon kung saan umabot ang koleksiyon sa P1.6 bilyon. Sakop ng increase ang mga pensioner, retirees at disability pensioner. (Lilia Tolentino)</body>
<link>http://www.philstar.com/Article.aspx?articleId=364189&amp;publicationSubCategoryId=92</link>
</article>
<article>
<title>Eusebio pinakakasuhan din sa Wowowee stampede</title>
<author></author>
<date>
<month>October</month>
<day>21</day>
<year>2006</year>
</date>
<body>Naniniwala si Pasig Rep. Robert Jaworski na hindi dapat paligtasin ng pamahalaan ang naging pananagutan ng Pasig City local government at pulisya sa Wowowee stampede. Ayon kay Jaworski, dapat ituloy ni Justice Sec. Raul Gonzalez ang pagsasagawa ng isa pang preliminary investigation upang mabatid ang pananagutan nina Pasig City Mayor Vicente Eusebio, ilang opisyal ng Pasig City Police force, ibang opisyal ng ULTRA at barangay captain ng Urambo, Pasig na nagbigay ng permit sa programang Wowowee para makapagtanghal sa Ultra noong Pebrero. Ipinagtataka ni Jaworski kung bakit tanging 17 mga opisyal at tauhan ng ABS-CBN, ilang opisyal ng ULTRA at 3 security officers ng Goldlink Security and Allied Services ang sasampahan ng kasong &amp;quot;reckless imprudence resulting to multiple homicide and physical injuries.&amp;quot; Tungkulin din aniya ng Mayors office na i-regulate ang ganitong uri ng aktibidades na gaganapin sa kanilang hurisdiskyon. &amp;quot;Nakita na nila ang daming tao, ilang araw pa bago ang takdang oras ng programa, pero wala silang ginawa. This is unfair. This is an injustice. Kinasuhan na ang iba, pero yung mga taong may malaking responsibilidad sa bayan di pa dumadaan sa preliminary investigation,&amp;quot; sabi ni Jaworski. Lumalabas sa imbestigasyon na ang naganap na stampede sa Ultra ay bunga umano ng kapabayaan sa panig ng mga nag-organisa ng ng programa ng Wowowee. (Malou Escudero)</body>
<link>http://www.philstar.com/Article.aspx?articleId=364180&amp;publicationSubCategoryId=92</link>
</article>
<article>
<title>11,000 sundalo, Cafgus ire-recruit ng AFP vs NPAs</title>
<author></author>
<date>
<month>October</month>
<day>21</day>
<year>2006</year>
</date>
<body>Nakatakdang mag-recruit ang Armed Forces of the Philippines (AFP) ng karagdagang 3,000 mga bagong sundalo at 8,000 Cafgus (Citizens Armed Forces Geographical Units) upang durugin ang puwersa ng mga rebeldeng New Peoples Army (NPA) sa bansa. Sa command conference sa Camp Aguinaldo, sinabi ni AFP Chief of Staff Gen. Hermogenes Esperon Jr., ang misyon ng militar ay mapababa ang puwersa ng NPA rebels ng 50% sa mga kritikal na lugar na pinamumugaran ng mga ito hanggang 2010. Prayoridad ng operasyon ng militar ang Southern Luzon, Bicol Region habang isusunod ang Samar, Davao at Caraga. Ang nasabing mga lugar ay kilalang balwarte ng mga rebelde. Inihayag ni Esperon na sisikapin ng AFP na putulin ng operational logistical at financial na suporta ng mga rebelde. Alinsunod sa Executive Order 546, binigyan ng kapangyarihan ni Pangulong Arroyo ang AFP at PNP na magkatuwang na lipulin ang mga rebelde na sangkot sa talamak na pangongotong sa mga negosyante, pananabotahe sa mga instalasyon ng gobyerno at iba pang uri ng terorismo. (Joy Cantos)</body>
<link>http://www.philstar.com/Article.aspx?articleId=364176&amp;publicationSubCategoryId=92</link>
</article>
<article>
<title>Binay di pa lusot</title>
<author></author>
<date>
<month>October</month>
<day>21</day>
<year>2006</year>
</date>
<body>Tiniyak kahapon ng Malaca&amp;ntilde;ang na hindi ito susuko sa kasong katiwaliang isinampa laban kay Makati Mayor Jejomar Binay at lalabanan ang temporary restraining order (TRO) na nakuha nito sa Court of Appeals (CA). Ayon kay Interior and Local Government Secretary Ricardo Puno, bagaman na-TRO ang suspension ni Binay, hindi ito nangangahulugan na lusot na ito sa mga akusasyon laban sa kanya dahil may kaso pa itong kinakaharap sa Ombudsman na may kinalaman sa umanoy iregularidad sa pagbili ng mga gamit sa opisina na nagkakahalaga ng P232 milyon mula 1999 hanggang 2001. Ang anomalya ay nagresulta umano sa pagkalugi ng halagang nasa P110 milyon ng pamahalaan. Si dating Makati Vice Mayor Roberto &amp;quot;Bobby&amp;quot; Brillante ang nagsampa ng reklamo. &amp;quot;The charges are still there, the administrative action is still pending, it has not been extinguished. He has not been for example exonerated,&amp;quot; ani Puno. Nanindigan ang Palasyo na ang ipinalabas na 60-araw na suspensiyon kay Binay ay may legal na basehan at naaayon sa makatarungang proseso ng batas, taliwas sa pahayag ng CA 13th Division na nakita nila ang merito sa petisyon ni Binay. Inihahanda na ng legal team ng Malaca&amp;ntilde;ang at ng DILG ang kanilang sagot sa petisyon ng mayor. Binigyang ng korte ng 10 araw sina Executive Secretary Eduardo Ermita at DILG para magpaliwanag sa suspension order. (Lilia Tolentino)</body>
<link>http://www.philstar.com/Article.aspx?articleId=364167&amp;publicationSubCategoryId=92</link>
</article>
<article>
<title>DOJ pinasalamatan sa P100M estafa vs govt contractor</title>
<author></author>
<date>
<month>October</month>
<day>20</day>
<year>2006</year>
</date>
<body>Pinasalamatan ng mga opisyal ng Star Infrastracture Development Corp. (SIDC) si Justice Secretary Raul Gonzales sa direktiba nito sa Pasig Prosecutors Office na madaliin ang resolusyon sa P100 million estafa case na kanilang isinampa laban sa dati nilang kasamahan sa korporasyon. Ayon kay SIDC Administrative and General Affairs Officer Louie Turgo, mas lalo silang magpupursiging ihanda ang mga ebidensiya laban kay Cesar Quiambao na inaakusuhan nilang &amp;quot;nagpadugo&amp;quot; sa kanilang kompanya. Sinabi ni Turgo na mahalagang mapanagot si Quiambao sa umanoy paggamit nito sa pondo ng SIDC para sa pakinabang ng mga sarili nitong korporasyon. Tahasang sinabi ni Turgo na mistulang &amp;quot;systematic plunder&amp;quot; ang ginawa ni Quiambao sa SIDC funds na naging sanhi ng pagkaubos ng pondo nito. Naniniwala si Turgo na malaking tulong ang kautusan ni Gonzales para mas mabilis nilang makamit ang hustisya laban kay Quiambao.</body>
<link>http://www.philstar.com/Article.aspx?articleId=364035&amp;publicationSubCategoryId=92</link>
</article>
<article>
<title>DOJ probe sa nursing exam leak kasado na</title>
<author></author>
<date>
<month>October</month>
<day>20</day>
<year>2006</year>
</date>
<body>Kasado na ang isasagawang imbestigasyon sa Department of Justice (DOJ) kaugnay sa inihaing reklamo ng National Bureau of Investigation (NBI) laban sa 17 personalidad na sangkot sa Nursing Licensure Exam leakage. Sa Department Order No. 780, binuo ni Justice Secretary Raul Gonzalez ang five-man panel na siyang magsasagawa ng preliminary investigation sa kaso. Matatandaang 17 personalidad na pawang nagmula sa tatlong review centers ang ipinagharap ng NBI ng kasong paglabag sa Republic Act 8991 o Professional Regulations Commission (PRC) Modernization Act. Kabilang sa mga kinasuhan sina Ricarte, Evangeline, Ma. Elena at Eleanor Gapuz at Elizabeth Iciano na pawang mula sa Gapuz Review Center Inc. Dawit din ang mga opisyal ng INRESS Review Center, Inc. na sina George Cordero; Adela at Jerry Cordero; Corazon Sabado; Macjohn Fabian; Lolita Barlahan at Eugenia Alcantara habang ang natitirang sina Gerald Andamo; Atty. Glenn Luansing; Mike Jimenez; Jerome Balisnomo at Freddie Valdez ay mula sa Pentagon Review Center. Inaasahan namang pagtutuunan ng pansin ng panel ang ibinunyag ng whistleblower na si Dennis Bautista na, taliwas sa report ng NBI, ay hindi limitado sa Baguio at Metro Manila ang leakage dahil sa isang last minute coaching na dinaluhan niya mismo sa Philippine Trading Center ay natuklasan niyang napapanood din ito sa pamamagitan ng satellite sa Cebu at Davao. (Ludy Bermudo)</body>
<link>http://www.philstar.com/Article.aspx?articleId=364033&amp;publicationSubCategoryId=92</link>
</article>
<article>
<title>Chacha naghihingalo na</title>
<author></author>
<date>
<month>October</month>
<day>20</day>
<year>2006</year>
</date>
<body>Nauubos na umano ang panahon para sa pagtalakay sa usapin ng Charter change kaya malabo nang maipasa pa ito sa Kongreso. Ayon kay Makati City Rep. Teodoro Locsin, nasa apat na buwan na lamang ang natitira mula Enero hanggang eleksyon sa May 2007 at tiyak na kukulangin na ang panahon para sa pagtalakay sa Chacha ngayong 13th Congress. Hindi naman aniya ito mapag-usapan sa Kamara dahil hindi pa nagpapalabas ng desisyon ang Korte Suprema ukol sa isyu ng Peoples Initiative. Sinabi pa ng mambabatas na kung tatalakayin nila ang Peoples Initiative sa Kamara ay tiyak na dadalhin din naman ito sa SC. Habang hinihintay nila ang desisyon ng SC ay nalalapit na ang pagtatapos ng taong 2006 kung saan bubuksan ang sesyon sa Nobyembre at matatapos sa Disyembre. Ayon kay Locsin, habang hindi natatalakay ng Kamara ang naturang usapin ay lalo pang lumalabo ang kinabukasan nitong maaprubahan ng Senado. (Malou Escudero)</body>
<link>http://www.philstar.com/Article.aspx?articleId=364024&amp;publicationSubCategoryId=92</link>
</article>
<article>
<title>Charo, Willie, 15 pa kasuhan sa Ultra stampede  DOJ</title>
<author></author>
<date>
<month>October</month>
<day>20</day>
<year>2006</year>
</date>
<body>Inutos na ng Department of Justice (DOJ) ang pormal na pagsasampa ng kasong kriminal laban sa 17 katao na sinasabing may pananagutan sa naganap na trahedya sa unang anibersaryo ng noontime show ng ABS-CBN na Wowowee noong Peb. 4, 2006 sa Ultra, Pasig City. Kasong reckless imprudence resulting to multiple homicide at multiple physical injury ang kinakaharap nina Charo Santos Concio, executive vice president at head ng Entertainment Group ng ABS-CBN; Malou Almadel, production manager; Rene Luspo, chief security, Wowowee noontime show host Willie Revillame at 13 iba pang staff. Inirekomenda rin ng DOJ na maaaring maglagak ng piyansa ang mga ito ng tig P10-libo para sa naturang kaso subalit aabot ito sa milyun-milyong piso dahil kailangang i-multiply ito sa bawat bilang ng namatay at nasaktan sa naganap na Ultra stampede. Ang kaso ay nakatakdang ihain na sa Pasig Regional Trial Court (RTC). Sinabi naman ni Justice Secretary Raul Gonzalez na maari pa namang maghain ng apela sa DOJ ang kampo ng ABS-CBN. (Ludy Bermudo)</body>
<link>http://www.philstar.com/Article.aspx?articleId=364022&amp;publicationSubCategoryId=92</link>
</article>
<article>
<title>Gulo sa Makati wag gatungan  Mca&amp;ntilde;ang</title>
<author></author>
<date>
<month>October</month>
<day>20</day>
<year>2006</year>
</date>
<body>Nakiusap ang Malaca&amp;ntilde;ang sa mga kritiko ni Pangulong Arroyo na huwag ng gatungan pa ang mainit na tensiyon sa Makati City dulot ng 60-araw preventive suspension kay Mayor Jejomar Binay at iba pang city officials. Ang panawagan ay ginawa ni Executive Secretary Eduardo Ermita kasunod ng panawagan ng mga Obispo sa mga mamamayan na magsagawa ng kilos protesta laban sa kawalang hustisya ng pamahalaan. Sa ginanap na Bishops-Peoples Conference ng Kilusang Makabansang Ekonomiya sa St. Peters Church sa Quezon City, sinabi nina Novaliches Bishop Antonio Tobias at Caloocan Bishop Deogracias Iniguez na panahon na para harapin ng mamamayan ang mga pang-aabuso ng Arroyo government. &amp;quot;Sana naman ay hindi tayo makarinig ng ganyang mga salita sa Obispo. Gusto ba natin talaga na maging magulo. Harinawa, huwag namang udyukan ng mga salita ng rebolusyon, pagpahingahin na natin si Andres Bonifacio,&amp;quot; ani Ermita. Sinabi ni Ermita na kababangon lang ng bansa sa epekto ng tangkang kudeta noong Pebrero kaya wag na sanang palakihin pa ang sunog. (Lilia Tolentino)</body>
<link>http://www.philstar.com/Article.aspx?articleId=364013&amp;publicationSubCategoryId=92</link>
</article>
<article>
<title>TRO aprub, Binay balik-mayor!</title>
<author>Nina Ludy Bermudo, Lilia Tolentino At Lordeth Bonilla</author>
<date>
<month>October</month>
<day>20</day>
<year>2006</year>
</date>
<body>Balik-puwesto na uli si Makati Mayor Jejomar Binay makaraang pagbigyan ng Court of Appeals (CA) ang kahilingan nito para sa 60-day temporary restraining order (TRO) para sa kanyang preventive suspension. Sa 8-pahinang kautusan ng CA 13th Division, inutusan nito si Executive Secretary Eduardo Ermita at Department of Interior and Local Government (DILG) na itigil muna ang pagpapatupad ng suspension. Kumbinsido sa botong 3-0 ang tatlong mahistrado na sina Justices Enrique Lanzana, bilang chairman at mga miyembrong sina Edgardo Cruz at Jose Reyes sa petisyon ni Binay na may pagkakamali sa panig ng DILG nang isilbi ang suspension order ng Malaca&amp;ntilde;ang dahil sa wala namang nakitang sapat na batayan ang mga mahistrado. Agad magkakabisa ang TRO kung saan inatasan ng CA ang Office of the President at DILG na magpaliwanag sa loob ng 10 araw kaugnay sa pagpapalabas ng suspension order. Matapos makapagsumite ang DILG at Malaca&amp;ntilde;ang ng paliwanag, binigyan din ng limang araw na pagkakataon si Binay upang sagutin ito. Si Binay lamang at hindi kasama ang kanyang bise alkalde at mga konsehal na pawang nasuspinde rin ang sakop ng kautusang ito. Ito ay dahil hindi naman naghain ng petisyon ang mga ito, habang ang bise na si Ernesto Mercado ay binawi din kahapon ang kanyang petisyon para sa paghahain naman ng mosyon para sa consolidation ng kanyang kaso sa kaso ni Binay. Nakasaad din sa kautusan ng CA na patigilin ang DILG sa pag-iimbestiga sa kasong kinakaharap ni Binay hanggat hindi pa nareresolba ang usapin sa CA. Ipinaliwanag ng CA na ang isang elective official ay hindi marapat na matanggal sa puwesto nang hindi malinaw ang batayan dahil napagkakaitan nito ng karapatan ang mga constituent na bumoto sa kanya. Kailangang magbayad ni Binay ng P200,000 bond at kung hindi ay babawiin ang TRO. Samantala, irerespeto naman ng Malaca&amp;ntilde;ang ang desisyon ng korte na preventive suspension laban kay Binay. Ayon kay Presidential Chief of Staff Mike Defensor, &amp;quot;Its a welcome development para humupa ang tensiyon sa siyudad ng Makati.&amp;quot; Tumanggi munang magkomento si Binay dahil hindi pa anya niya natatanggap ang desisyon, habang sinabi naman ng maybahay nitong si Elenita na umpisa pa lamang daw ito ng kanilang laban. Kaugnay nito, unti-unti nang nag-alisan ang mga supporters ni Binay sa bisinidad ng Makati City Hall kung saan namaho ang lugar dahil sa tambak ng basura na naiwan.</body>
<link>http://www.philstar.com/Article.aspx?articleId=364007&amp;publicationSubCategoryId=92</link>
</article>
<article>
<title>Bagong produktong langis inendorso ng DOE</title>
<author></author>
<date>
<month>October</month>
<day>19</day>
<year>2006</year>
</date>
<body>Ikinatuwa ng Department of Energy (DOE) ang pag-usbong ng isang produktong petrolyo na tinatayang sasagot sa pamahal na pamahal na presyo ng gasolina at mga pangunahing petrolyo sa bansa. Ang X-1R, isang anti-friction protection lubricants, ay inilunsad ng American Society of Mechanical Engineers sa kart racing event na ginanap sa Kart Race, Manila Speed Zone, Taguig City kamakailan. Namangha ang mga dumalong kart racers nang mapatakbo pa rin ng halos 28 minuto ang mga sasakyan na inalisan na ng langis ngunit ginamitan ng X-1R. Patunay ito na ang X-1R ay nagdaragdag ng fuel economy ng 10 porsyento. Ayon kay Quantum president Harold Ledesma, malaking porsyento ng produktong krudo ang naaaksaya dahil sa masamang kondisyon ng mga lubricated engines, dahilan para gumastos ang pamahalaan ng bilyun-bilyong piso taun-taon. Ngunit kung gagamit ng X-1R, ang matitipid na salapi ng pamahalaan ay maaari sanang magamit sa ibang energy needs ng bansa. Upang patunayan naman ang kanilang tiwala sa produkto, ginarantiyahan ng mga pinuno ng Quantum Global Philippines, Inc. na pananagutan nila ang sinumang mapapahamak mula sa paggamit ng X-1R kapag pinatakbo ang kanilang mga sasakyan. (Edwin Balasa)</body>
<link>http://www.philstar.com/Article.aspx?articleId=363861&amp;publicationSubCategoryId=92</link>
</article>
<article>
<title>GMA ginagamit sa text scam</title>
<author></author>
<date>
<month>October</month>
<day>19</day>
<year>2006</year>
</date>
<body>Isang text scam ang kumakalat ngayon kung saan ginagamit ang isang pekeng foundation na nagtataglay ng pangalan ni Pangulong Arroyo. Isang Atty. Eduardo Gosalez na diumanoy auditor ng PGMA Charity Foundation ang nagkakalat ng text ngayon na nagsasabing nanalo ang numero ng cellular phone user ng P950,000 bilang second prize at pagkatapos ay hihilingin na siya ay tawagan sa numerong 0916-2888685 upang malaman kung paano makukuha ang naturang premyo. Nadiskubre ang bagong text scam na ito pagkaraang alamin ng isang residente mula sa Mabalacat, Pampanga sa Office of the First Gentleman kung totoong mayroong Atty. Gosalez at PGMA Charity Foundation. Isa ring nagpakilala namang Sec. Manuel Manding mula sa pekeng foundation ang nag-iikot sa parehong istilo. Sinasabi ng umanoy Sec. Manding na ang SIM card number ng cellphone user ay nanalo ng P680,000 sa ilalim ng DTI promotion number 0010 at kailangang tawagan siya sa 0920-3079924 para sa mga detalye kung paano makukuha ang premyo. Binigyang-diin ni OFG Chief of Staff Undersecretary Juris Soliman na peke ang PGMA Charity Foundation at walang sinumang awtorisadong gumamit ng pangalan ni Pangulong Arroyo. (Lilia Tolentino)</body>
<link>http://www.philstar.com/Article.aspx?articleId=363856&amp;publicationSubCategoryId=92</link>
</article>
<article>
<title>P51B ill-gotten wealth vs Marcos ipapasalo kay Imelda, 3 anak</title>
<author></author>
<date>
<month>October</month>
<day>19</day>
<year>2006</year>
</date>
<body>Dahil namayapa na si dating Pangulong Ferdinand Marcos kaya ang kanyang biyudang si dating Unang Ginang Imelda Marcos at tatlong anak ang haharap sa P51 bilyong ill-gotten wealth case na isinampa ng gobyerno laban kay Marcos noong 1987. Sa 12-pahinang resolusyon na ipinalabas ng Sandiganbayan Fourth Division, ibinasura ng korte ang dalawang &amp;quot;motion to dismiss&amp;quot; ng isinampa ng mga Marcoses na kumukuwestiyon sa ginawang substitution ng defendants o akusado sa Civil Case No. 0027. Ang mosyon ay isinampa nina Mrs. Marcos, Ilocos Norte Rep. Imee Marcos, Ilocos Norte Gov. Ferdinand Marcos Jr. at Irene Marcos-Araneta, noon pang 1990, pero umabot ng 16 na taon bago ito naresolba dahil sa ibat ibang pleadings na nakarating pa sa Supreme Court. Kabilang rin bilang akusado si businessman Vicente Chuidian ng Asian Reliability Co. Inc., na diumanoy pinaburan ng Marcos administration sa pamamagitan nang pagbibigay ng $25 milyon loan noong 1980. Ikinakatuwiran naman ni Mrs. Marcos at ng kanyang mga anak na ang criminal at civil obligations ng dating pangulo ay hindi na maaring isulong matapos itong mamatay noong Sept. 28, 1989 habang naka-exile sa Waikiki, Hawaii. Pero sinabi ng anti-graft court na ang claim ng gobyerno ay dapat ipagpatuloy laban sa mga tagapagmana ni Marcos. (Malou Escudero)</body>
<link>http://www.philstar.com/Article.aspx?articleId=363855&amp;publicationSubCategoryId=92</link>
</article>
<article>
<title>Lingguhang pagbisita kay Do&amp;ntilde;a Mary hiling ni Erap</title>
<author></author>
<date>
<month>October</month>
<day>19</day>
<year>2006</year>
</date>
<body>Lumalala na umano ang kondisyon ni Do&amp;ntilde;a Mary kaya hiniling ni dating Pangulong Joseph Estrada sa Sandiganbayan Special Division na payagan siyang mabisita ng lingguhan ang kanyang maysakit na ina. Isinumite ni Atty. Rene Saguisag ang dalawang pahinang mosyon kung saan sinabi nitong nais ng kanyang kliyente na makasama ang ina sa natitirang panahon ng kanyang buhay kaya hiniling nito magtungo sa tahanan ni Do&amp;ntilde;a Mary sa Greenhills, San Juan. Inamin ni Dr. Lorenzo Hocson, doktor ng pamilya Estrada na lumalala ang kondisyon ni Do&amp;ntilde;a Mary na tatlong taon nang labas-pasok sa ospital dahil sa pneumonia. &amp;quot;For the past three years, she has been in and out of the hospital because of recurrent bouts of pneumonia, the latest of which was August 11, 2006,&amp;quot; ani Hocson. Sa kasalukuyan aniya ay &amp;quot;bedridden&amp;quot; na si Do&amp;ntilde;a Mary na posible pang magkaroon ng abdominal aneurysm. &amp;quot;Lastly there is always the imminent risk of rupture of the Abdominal Aneurysm which is invariably would be fatal,&amp;quot; pahayag ni Hocson. Nais ng dating pangulo na makalabas siya ng kanyang villa sa Tanay, Rizal tuwing Biyernes ng gabi upang magtungo sa bahay ng kanyang ina sa San Juan at muling babalik sa Tanay tuwing Linggo ng hapon. (Malou Escudero)</body>
<link>http://www.philstar.com/Article.aspx?articleId=363847&amp;publicationSubCategoryId=92</link>
</article>
<article>
<title>Bantang pambobomba sa MM destabilisasyon lang  PNP</title>
<author></author>
<date>
<month>October</month>
<day>19</day>
<year>2006</year>
</date>
<body>Bahagi umano ng destabilisasyon at disinformation ang banta ng pambobomba sa Metro Manila na kumakalat ngayon sa mga text messages. Ito ang inihayag kahapon ni PNP Chief Gen. Oscar Calderon sa pagsasabing nananatiling kontrolado ng PNP ang sitwasyon kaugnay ng nakaambang terror attack sa Metro Manila. Base sa text messages, plano umanong bombahin sa darating na Oktubre 21 ang dalawang malaking malls sa kahabaan ng Edsa na ibinulgar umano ng nasakoteng Abu Sayyaf member. Itinanggi naman ng pulisya na may nasakote silang Abu bomber. Sa kabila nito, isinailalim ng PNP sa full alert status ang buong puwersa ng NCRPO matapos ang suspension order kay Makati Mayor Jejomar Binay at 17 opisyal ng lungsod. (Joy Cantos)</body>
<link>http://www.philstar.com/Article.aspx?articleId=363840&amp;publicationSubCategoryId=92</link>
</article>
<article>
<title>Peoples initiative tatapusin na ng SC</title>
<author></author>
<date>
<month>October</month>
<day>19</day>
<year>2006</year>
</date>
<body>Tatapusin sa susunod na linggo na Korte Suprema ang usapin sa Peoples Initiative at isang special en banc session ang takdang isagawa sa darating na Miyerkules. Sa Lunes naman ay inaasahan nang magsusumite ang mga mahistrado ng kani-kanilang concurring o dissenting opinions dahil natanggap na rin ng SC ang hinihinging memoranda mula sa mga partido ng Peoples Initiative na isinusulong ng Sigaw ng Bayan bilag paraan para amyendahan ang Saligang Batas. Nanindigan si SC Chief Justice Artemio Panganiban na napakahalaga ng kanilang desisyon dahil nakasalalay dito ang buong sambayanan. Bagaman may &amp;quot;pressure&amp;quot; umano silang nararanasan mula sa mga litigants at opisyal ng gobyerno ay sinabi ni Panganiban na hindi sila maduduwag. Naitalagang ponente o susulat ng desisyon si Senior Associate Jutice Reynato Puno, isa sa itinuturing na pinaka-senior at isa sa pinakamatalinong mahistado sa Mataas na Hukuman. (Ludy Bermudo)</body>
<link>http://www.philstar.com/Article.aspx?articleId=363839&amp;publicationSubCategoryId=92</link>
</article>
<article>
<title>LTFRB, LTO chiefs sinibak!</title>
<author></author>
<date>
<month>October</month>
<day>19</day>
<year>2006</year>
</date>
<body>Kapwa sinibak kahapon ng Malaca&amp;ntilde;ang sa puwesto sina Land Transportation Franchising Regulatory Board (LTFRB) Chairman Ma. Elena Bautista at Land Transportation Office (LTO) Chief Anneli Lontoc dahil na rin sa umanoy ilang iregularidad sa kanilang pamunuan. Agad rin namang inanunsiyo ni Executive Secretary Eduardo Ermita ang pagkakahirang kay DOTC spokesman Thomas Lantion bilang kapalit ni Bautista habang wala pang kahalili si Lontoc. Bagaman sinasabi ng Malaca&amp;ntilde;ang na isang promosyon kay Bautista ang pagkakatanggal niya sa LTFRB dahil ginawa siyang undersecretary ng DOTC, para sa transport sector ay isa itong maagang pamasko sa kanila. Una nang nagsampa ng reklamo sa Malaca&amp;ntilde;ang ang grupo ng transportasyon dahil sa pagtataas sa singil sa LTFRB ng walang public consultation laluna sa transport sector. Magugunitang sumama ang rekord ni Bautista sa publiko nang imbestigahan ito ng Presidential Anti-Graft Commission (PAGC) dahil sa umanoy hindi maipaliwanag na yaman tulad ng pagkakaroon ng magagarang sasakyan tulad ng Jaguar at property umano sa Tagaytay City. Gayundin, isinumbong ito ng mga empleyado ng LTFRB sa tanggapan ng Ombudsman dahil sa umanoy hindi maayos na pamamalakad sa ahensiya. Si Lontoc naman ay inirereklamo ng ilang sektor dahil sa patuloy na pagdami ng mga sasakyan na nairerehistro sa LTO kahit mauusok at tumaas na computer fee sa rehistro ng sasakyan at drivers license fee. Gayunman, nilinaw ni Ermita na ang pagtanggal sa dalawa ay bahagi ng patuloy na pagsasaayos ng Pangulo sa pagpapatakbo ng pamahalaan. (Angie Dela Cruz At Lilia Tolentino)</body>
<link>http://www.philstar.com/Article.aspx?articleId=363831&amp;publicationSubCategoryId=92</link>
</article>
<article>
<title>Mosyon ni Binay umusad na sa CA</title>
<author></author>
<date>
<month>October</month>
<day>18</day>
<year>2006</year>
</date>
<body>Tinatalakay na rin sa Court of Appelas (CA) ang petisyong inihain ni Makati Mayor Jejomar Binay na maharang ang suspension order sa pamamagitan ng pag-iisyu ng temporary restraining order. Nabatid na si CA Associate Justice Enrico Lanzanas ang ponente ng desisyong ilalabas habang ang dalawa pang miyembro ng 13th Division ang kokontra o papabor para sa desisyon. Sakaling unanimous o hindi makontra ng 2 ang ponente, dito maglalabas ng desisyon. Maaaring mag-isyu ng TRO o pagkomentuhin ang mga sangkot na kampo. Kung hindi magkakaisa ang mga miyembro sa kanilang desisyon ay bubuo ng tinatawag na Division of Five kung saan 2 mahistrado pa ang idadagdag upang sumali sa deliberasyon. (Ludy Bermudo)</body>
<link>http://www.philstar.com/Article.aspx?articleId=363677&amp;publicationSubCategoryId=92</link>
</article>
<article>
<title>NPO chief, pumapasok pa rin kahit suspendido</title>
<author></author>
<date>
<month>October</month>
<day>18</day>
<year>2006</year>
</date>
<body>Lalo umanong napatunayan ang pagiging malakas sa Malaca&amp;ntilde;ang ni National Printing Office (NPO) director Felipe Evardone dahil sa kabila ng suspensyong ipinataw dito ni Presidential Anti-Graft Commission (PAGC) ay nadiskubreng patuloy pa rin itong pumapasok at nag-o-opisina. Mismong complainant ni Evardone ang lumiham kay Philippine Information Agency (PIA) Director General Conrado Limcaoco para isumbong ang pag-opisina ng NPO director gayong nagpalabas ng 90-day suspension si Executive Secretary Eduardo Ermita. Ayon kay Anselmo Badillo, sales manager ng Ernest Printing at nagreklamo ng &amp;quot;unsatisfactory performance&amp;quot; ni Evardone, hindi kinikilala ng opisyal ang kautusan ng Malaca&amp;ntilde;ang dahil tumatayo umanong padrino nito si Presidential Adviser on Political Affairs Gabriel &amp;quot;Gabby&amp;quot; Claudio na kababayan umano ng NPO chief. Si Evardone ay unang pinaimbistigahan ni Sen. Panfilo&amp;nbsp;Lacson sa Senado matapos madiskubreng kinasangkapan ng kanyang kapatid na si Eastern Samar Gov. Ben Evardone, spokesman ng Union of Local Authorities of the Philippines (ULAP) at nagtutulak sa Peoples Initiative para sa pag-imprenta ng campaign materials sa Charter change. Nauna rito, ibinulgar ng mga private printers na Eastland Printink Inc., Ernest Printing Corp. at Best Forms Inc. ang monopolyong nangyayari sa bidding sa loob ng NPO. (R.Andal)</body>
<link>http://www.philstar.com/Article.aspx?articleId=363673&amp;publicationSubCategoryId=92</link>
</article>
<article>
<title>Huling rollback ikinasa</title>
<author></author>
<date>
<month>October</month>
<day>18</day>
<year>2006</year>
</date>
<body>Muli na namang ibinaba ng mga kompanya ng langis ang presyo ng kanilang produktong petrolyo ng halagang 50 sentimos kada litro habang P5.50 naman sa tangke ng liquified petroleum gas (LPG). Ito na ang ikatlong sunod na rollback sa presyo ng petrolyo habang ikalawa naman sa LPG ngayong buwan pa lang ng Oktubre. Ito ay bunsod na rin sa patuloy na pagbaba ng presyo ng oil product sa world market. Pero nagbabala ang mga kumpanya ng langis na baka ito na ang huling rollback dahil palapit na ang taglamig kung saan mas mataas ang demand. Tiniyak naman ng oil companies na hindi agad-agad ipapasa ang posibleng pagtaas ng presyo ng produktong petrolyo. (Edwin Balasa)</body>
<link>http://www.philstar.com/Article.aspx?articleId=363670&amp;publicationSubCategoryId=92</link>
</article>
<article>
<title>Opposition congressmen isusunod kay Binay</title>
<author></author>
<date>
<month>October</month>
<day>18</day>
<year>2006</year>
</date>
<body>Naniniwala si House senior deputy minority leader Alan Peter Cayetano na hindi matatapos kay Makati Mayor Jejomar Binay ang panggigipit sa hanay ng oposisyon dahil malaki ang posibilidad na isunod naman ang mga opposition congressmen at non-government organizations na kalaban ng gobyernong Arroyo. Ayon kay Cayetano, kapansin-pansin na hindi patas ang trato ng administrasyon sa mga opisyal na may kinakaharap na kaso dahil palaging nauunang hatulan ang mga kakampi ng oposisyon. Nahaharap din sa kasong graft ang mga kaalyado ng administrasyon na sina Metropolitan Manila Development Authority Bayani Fernando, Manila Mayor Lito Atienza, Pasig Mayor Vicente Eusebio at iba pang alkalde sa Metro Manila subalit hindi pa ito naaaksyunan. Kaugnay nito, sinabi ni House Minority Leader Francis Escudero na kapit-bisig nilang lalabanan ang panggigipit ng Malaca&amp;ntilde;ang. Isa umanong harassment ang ginawang pagsuspinde kay Binay na isang kilalang kritiko ng administrasyon. Sinabi rin ni Senate Majority Leader Francis Pangilinan na lalo lang magkakawatak-watak ang ating bansa sa pagpataw ng suspensiyon laban sa mga alkalde na kontra sa pamahalaan ni Arroyo kaya mas maigi umanong pag-isipan muna ang pagsuspinde kay Binay. (Malou Escudero/Rudy Andal)</body>
<link>http://www.philstar.com/Article.aspx?articleId=363662&amp;publicationSubCategoryId=92</link>
</article>
<article>
<title>17-anyos di puwedeng mag-sundalo  DOJ</title>
<author></author>
<date>
<month>October</month>
<day>18</day>
<year>2006</year>
</date>
<body>Kontra ang Department of Justice (DOJ) sa plano ng Armed Forces of the Philippines (AFP) na gawing 17-anyos ang recruitment age ng mga nais pumasok bilang sundalo. Nabatid ito sa liham ni Justice Secretary Raul Gonzalez kay Pangulong Arroyo, na nagsasabing isang paglabag sa batas ang nasabing hakbang partikular sa Republic Act 7610 o Anti-Child Abuse Law. Ang panukala ng AFP ay isa umanong tahasang paglabag sa nasabing batas na alinsunod dito ang probisyon na hindi maaaring maging miyembro ng pakikipaglaban ang mga menor-de-edad kahit sila ay gagamitin lamang bilang mga guide, courier o espiya. Labag din umano sa batas na gamitan ng waiver o palagdain ang isang menor-de-edad, partikular sa Article 6 ng Civil Code na &amp;quot;All rights may be waived, unless the waiver is contrary to law, public order, public policy&amp;quot;. Bukod pa ito sa lalabaging United Nation Convention on the Rights of the Child at ang International Labour Convention No. 138 na nagbabawal na mag-empleyo ng mga taong wala pang 19-taong gulang para sa mga mapanganib na trabaho. Nilinaw pa ng kalihim na tinatamaan din rito ang &amp;quot;Juvenile Justice and Welfare Act of 2006&amp;quot;, na nagtuturing sa hindi pa tumutuntong ng edad 18 ay isang menor-de-edad, habang ang mga nasa edad na 15-anyos pataas at hindi lalagpas ng 18-anyos ay &amp;quot;exempted&amp;quot; pa rin sa criminal responsibility maliban na lamang kung alam nila ang kanilang nagawa. (Ludy Bermudo)</body>
<link>http://www.philstar.com/Article.aspx?articleId=363657&amp;publicationSubCategoryId=92</link>
</article>
<article>
<title>Binay palaban!</title>
<author></author>
<date>
<month>October</month>
<day>18</day>
<year>2006</year>
</date>
<body>&amp;quot;Patayin na nila ako, lalaban ako. I will not follow this illegal order!&amp;quot; Ito ang matigas na pahayag kahapon ni Makati City Mayor Jejomar Binay kasabay ng pagbalewala sa 60 days suspension order na inihain sa kanya ng Department of Interior and Local Government (DILG) kaugnay ng kasong katiwalian na isinampa laban sa alkalde na may kinalaman sa ghost employees. Nakasuot ng army fatigues, inihayag ni Binay sa media na wala siyang balak bumaba sa puwesto dahil politically motivated ang suspension order. Ipinaalala ng alkalde na may nakabinbin siyang mosyon kaya dapat hintayin muna ang desisyon ng Court of Appeals (CA). &amp;quot;My only fault here is being in the opposition,&amp;quot; sabi ni Binay na nagkulong sa city hall kasama ang kanyang mga supporters. Bandang alas-6:51 ng umaga kahapon nang ihain nina DILG-NCR director Rudy Feraren at DILG Undersec. Wencelito Andanar ang suspension kay Binay, sa bise nitong si Ernesto Mercado at 16 konsehal. Una rito, maaga pa lang ay nagtayo na ng barikada sa palibot ng Makati City Hall ang mga taga-suporta ni Binay matapos matunugan na nakatakdang isilbi ang suspension. Bunsod nito kaya nag-deploy agad ng mga sundalo at pulis sa lugar upang pairalin ang peace and order. Unang dumating sa Makati City Hall para suportahan si Binay sina dating Pangulong Cory Aquino, dating VP Teofisto Guingona at ilang taga-oposisyon. Sandaling nagkaroon ng tensiyon nang harangin sa pintuan ng mga Binay supporters sina Feraren at Andanar. At para hindi na umano lumala ang tensiyon ay hindi na nagpumilit ang dalawa na personal na maihain sa mayor ang order at idinikit na lamang ito sa haligi ng gusali ng munisipyo saka umalis. Pansamantalang uupong alkalde ng Makati si Feraren at acting vice mayor si Andanar. Nag-ugat ang pagsuspinde kina Binay dahil sa reklamo ni dating Makati Vice Mayor Bobby Brillantes na may mga ghost employees umano ang city hall ng lungsod na pinabulaanan ng alkalde. Maliban kina Binay at Mercado, kabilang din sa mga sinuspinde sina Makati Councilors Erwin Jejomar Binay, Ferdinand Eusebio, Erlinda Gonzales, Ricardo Javier, Ricardo &amp;quot;Rico J&amp;quot; Puno, Monique Lagdameo, Romeo Medina, Ernesto Aspillaga, Israel Cruzado, Elias Tolentino, Divina Jacome, Romana Pangilinan, Nelson Pasia, Nemesio Yabut Jr., Rodolfo Sese at Christine Mercado. Samantala, inihayag ng Malaca&amp;ntilde;ang na walang bahid pulitika at walang favoritism ang pagsuspinde sa alkalde dahil itoy dumaan sa regular na proseso ng batas. &amp;quot;Trabaho lang, walang personalan,&amp;quot; ani Executive Sec. Eduardo Ermita. Normal lamang anya sa isang iniimbestigahang opisyal na ipasailalim sa suspension para hindi maimpluwensiyahan ang isinasagawang pagsisiyasat. (Doris Franche, Lordeth Bonilla At Lilia Tolentino)</body>
<link>http://www.philstar.com/Article.aspx?articleId=363652&amp;publicationSubCategoryId=92</link>
</article>
<article>
<title>Ex-senator Tatad, et al ipinaaaresto</title>
<author></author>
<date>
<month>October</month>
<day>17</day>
<year>2006</year>
</date>
<body>Nagpalabas kahapon ng warrant of arrest ang Manila Regional Trial Court (RTC) laban kay dating Senador Kit Tatad at ang chief of reporter ng isang broadsheet dahil sa kasong libelo na isinampa ni First Gentleman Mike Arroyo. Bukod kay Tatad, pinaaaresto din ni RTC Branch 26 Judge Silvino Pampilo Jr. si Ellen Tordesillas, chief of reporter ng pahayagang Malaya na mayroong address na Peoples Independent Media Inc. No. 371 Bonifacio Drive, Port Area, Manila at si Amado Macasaet, Publisher ng nasabing pahayagan gayundin ang mga reporter na sina JP Lopez at Regina Bengco. Pinaglalagak ng korte sina Tatad at Tordesillas ng halagang P10,000 bawat isang bilang ng kasong libelo. Nag-ugat ang nasabing kaso nang lumabas sa pahayagang Malaya na may petsang May 19, 2004 ang mga artikulo nila Lopez at Bengco nag-uugnay kay Arroyo na tinangka nitong imanipula ang resulta ng eleksyon para pabor kay President Arroyo. &amp;quot;First Gentleman Jose Miguel Arroyo is the administrations &amp;quot;chief operator&amp;quot; in its attempt to manipulate election results in favor of President Arroyo, the Koalisyon ng Nagkakaisang Pilipino said yesterday&amp;quot;, &amp;quot;KNP Senatorial candidate and former Sen. Francisco Tatad said President Arroyos operatives&amp;quot; are all over Mindanao, led by her famous husband&amp;quot;, nakasaad pa sa artikulo. (Gemma Amargo-Garcia)</body>
<link>http://www.philstar.com/Article.aspx?articleId=363504&amp;publicationSubCategoryId=92</link>
</article>
<article>
<title>LP-Atienza wing idineklarang ilegal ng Comelec</title>
<author></author>
<date>
<month>October</month>
<day>17</day>
<year>2006</year>
</date>
<body>Ikinatuwa ng grupo ni Sen. Franklin Drilon ng Liberal Party ang naging desisyon ng Commission on Elections (Comelec) matapos hindi kilalanin ang ginawang eleksyon ng grupo ni Manila Mayor Lito Atienza noong Marso 2 sa Manila Hotel. Sinabi ni Sen. Drilon, pangulo ng LP, ang naging desisyon ng Comelec ay dapat maging susi upang muling magkaisa ang mga miyembro ng LP. Handa umano nilang tanggapin muli sa partido ang mga naligaw ng landas na miyembro. Ayon naman kay Bukidnon Rep. Nereus Acosta, secretary-general ng LP, ang pangalawang kautusan ng Comelec na magpatawag ang LP ng panibagong eleksyon ng mga opisyal sa November 13 ay ikokonsulta muna nila sa executive council ng kanilang partido. Sinabi naman ni dating LP president Florencio Abad, mayroong umiiral na rules and regulations ang partido kaugnay sa termino ng mga opisyal nito kaya hindi dapat itong panghimasukan ng Comelec. Sa naging desisyon ng Comelec, dapat daw magkaroon ng panibagong eleksyon ang LP sa Nov. 13 na gaganapin sa Manila Hotel kung saan ay pangangasiwaan ng poll body. (Rudy Andal)</body>
<link>http://www.philstar.com/Article.aspx?articleId=363495&amp;publicationSubCategoryId=92</link>
</article>
<article>
<title>Nagbitiw na 7 BON members tinanggap ni GMA</title>
<author></author>
<date>
<month>October</month>
<day>17</day>
<year>2006</year>
</date>
<body>Tinanggap ni Pangulong Arroyo ang pagbibitiw ng pitong miyembro ng Board of Nursing (BON) matapos ang naganap na kontrobersya sa nakaraang nursing board examination. Sinabi ni Executive Secretary Eduardo Ermita, matagal na umanong inihain ang pagbibitiw ng 7 miyembro ng BON pero hindi kaagad ito naaksyunan ng Pangulo dahil wala pang maipapalit sa kanila. Ayon kay Ermita, ang mga miyembro ng lupon sa pagsusulit ng nurses ang siyang naghahanda ng mga katanungan sa nursing licensure exam. Mayroon na umanong talaan ng mga nominado para sa BON at pinal nang inihahanda ang pagtatalaga sa mga ito matapos makumpirma ang pagsang-ayon nila sa puwesto. Ang 2 miyembro ng BON na sina Anicia Dionisio at Virginia Madeja ay kapwa kinasuhan ng kasong paglabag sa PRC Modernation Act matapos lumabas at makaabot sa mga review centers ang iniingatan nilang mga katanungan para sa pagsusulit ng mga nurses noong June 2006. (Lilia Tolentino)</body>
<link>http://www.philstar.com/Article.aspx?articleId=363494&amp;publicationSubCategoryId=92</link>
</article>
<article>
<title>Monopolyo sa textbooks paiimbestigahan ni Lacson</title>
<author></author>
<date>
<month>October</month>
<day>17</day>
<year>2006</year>
</date>
<body>Hiniling kahapon ni Sen. Panfilo Lacson sa Senado na imbestigahan ang monopolyo sa bidding procedures para sa textbooks ng Department of Education (DepEd) ng Vibal group of publishing. Sa nakuhang dokumento ni Sen. Lacson, lumilitaw na halos 75.96 porsyento ng mga bidding para sa textbooks ng DepEd mula 1999-2004 ay napunta sa grupo ng Vibal na umaabot ng P2, 658,756,511. Nagtataka din si Lacson dahil nitong Feb. 28 ay na-disqualify ang Vibal group ng inter-agency bids and awards committee ng DepEd dahil sa conflict of interest makaraang matuklasan na ang mga kumpanyang Watana Phanit Printing and Publishing, SD Publishing, Alkem at JTW ay pawang partners ng Vibal Publishing House Inc. subalit sinaklolohan ito ng mga kinatawan ng World Bank kung saan ay hiniling na balewalain ang naging violation nito. &amp;quot;Each company of the Vibal Group bids for and against each other to create the appearance of competition and in collusion with each other. These are grounds for disqualification for clear violation of the Procurement Act and bidding guidelines. However, despite the antecedent violations, the companies of Vibal group have never been disqualified anent the obvious ground for their ineligibility,&amp;quot; paliwanag pa ng mambabatas. Kabilang ang Vibal, Watana Phanit at Daewoo International Corporation sa nakakopo ng mas malaking mga kontrata sa pag-iimprenta ng mga textbooks para sa mga libro ng Sibika, Heograpiya, Kasaysayan at Sibika (Hekasi), Araling panlipunan at mga teachers manual. Naghain si Lacson ng senate resolution no. 570 kung saan ay hinihiling sa senate committee on education at blue ribbon committee na imbestigahan ang nasabing monopolyo ng Vibal group sa pag-iimprenta at pagsusuplay ng mga textbooks at teachers manual. (Rudy Andal)</body>
<link>http://www.philstar.com/Article.aspx?articleId=363487&amp;publicationSubCategoryId=92</link>
</article>
<article>
<title>Talunang bidder kinasuhan ng Mega Pacific</title>
<author></author>
<date>
<month>October</month>
<day>17</day>
<year>2006</year>
</date>
<body>Tinuligsa kahapon ng Mega Pacific ang dalawang humahadlang sa poll automation na may &amp;quot;vested interest&amp;quot; dahil kapwa kasosyo sa isang kompanyang natalo sa bidding. Partikular na tinukoy ng Mega Pacific sina Christian Monsod at Augusto Lagman na kapwa major stockholders ng Sun Microsystems na major supplier ng Total Information Management (TIM), ang kompanyang natalo sa election computerization bidding. Kaugnay nito, nagsampa ng 2 kasong libelo ang Mega Pacific laban kay Lagman dahil sa diumanoy mapanirang paratang sa naturang kompanya, ayon kay Atty. Estrella Elamparo, abogado ng Mega. Sa ilang transaksyon pa nga ay mag-partner pa ang Sun Micro at TIM katulad nang sa isang proyektong isinagawa nila para sa Union Bank nang pagtulungan nilang palitan ang mainframe nito. &amp;quot;Hinahadlangan ng TIM sa pamamagitan nila Monsod at Lagman ang poll automation gamit pa ang pangalan ng Information Technology Foundation of the Philippines para maisakatuparan nila ang sariling business agenda na napatunayang ikalulugi ng gobyerno ng mahigit sa dalawang bilyong piso dahil sa ubod ng mahal,&amp;quot; pahayag ni Atty. Estrella Elamparo sa media. Ipinaliwanag ni Atty. Elamparo na patuloy na nagbabalatkayo ang kritiko nito na si Lagman, na major stockholder at treasurer ng Sun Microsystems Philippines Inc. at isa pang major shareholder at board director na si Christian Monsod samantalang pangunahing supplier naman ng losing bidder na TIM ang Sun Microsystems. &amp;quot;Patuloy na ikinakaila ni Mr. Lagman na may koneksiyon siya sa TIM, ang losing bidder sa poll automation. Pero, base sa dokumentong nakalap natin, lumilitaw na pangunahing supplier ng TIM ang Sun Microsystems Phils. Inc, na pag-aari mismo ni Lagman,&amp;quot; pahayag pa ng abugado. (Edwin Balasa)</body>
<link>http://www.philstar.com/Article.aspx?articleId=363482&amp;publicationSubCategoryId=92</link>
</article>
<article>
<title>Gloria nag-teka, teka</title>
<author></author>
<date>
<month>October</month>
<day>17</day>
<year>2006</year>
</date>
<body>Ipinagpaliban ng Palasyo ang nakatakdang panunumpa sa tungkulin ng mga pumasang nurses sa June 2006 licensure examination. Ayon kay Executive Secretary Eduardo Ermita, napagkasunduan nina Labor Secretary Arturo Brion, Solicitor-General Eduardo Nachura at ilang legal officers ng Office of the President na pansamantalang huwag ituloy ang nakatakdang oath-taking kahapon. Sinabi ni Sec. Ermita, hindi pa kasi opisyal ang ipinalabas na desisyon ng Court of Appeals dahil may 15 araw pang palugit bago maipatupad ang desisyon ng korte. Sa loob ng 15 araw ay binibigyan ng pagkakataon ang interesadong panig para magharap ng kanilang mosyon. Wika pa ni Ermita, kapag itinuloy ng Professional Regulatory Commission (PRC) ang panunumpa sa mga pumasang nurses ay baka magkaroon ng problema. Nadismaya naman ang may 2,000 hanggang 3,000 pumasang nurses sa nakaraang pagsusulit na nagtungo sa PRC matapos hindi matuloy ang kanilang oath-taking. Naghain naman ng mosyon sa CA ang mga nursing students at faculty members ng University of Sto. Tomas upang baligtarin ang naunang desisyon nito sa selective re-take ng nursing licensure exam. Iginiit ng UST faculty ng College of Nursing, League of Concerned Nurses at Binuklod na Samahan ng mga Student Nurses sa kanilang 15-pahinang petisyon na dapat ay magkaroon ng &amp;quot;nationwide&amp;quot; re-take at hindi lamang ang 1,687 examinees. (Lilia Tolentino, Gemma Garcia at Grace Dela Cruz)</body>
<link>http://www.philstar.com/Article.aspx?articleId=363470&amp;publicationSubCategoryId=92</link>
</article>
<article>
<title>25 Vietnamese pinalaya ng BOC</title>
<author></author>
<date>
<month>October</month>
<day>16</day>
<year>2006</year>
</date>
<body>Pinalaya ng Bureau of Customs ang may 25 Vietnamese na lulan ng isang nasabat na cargo vessel matapos mabigo ang gobyerno na makakalap ng ebidensiya sa hinihinalang smuggling nito ng tone-toneladang bigas sa loob ng bansa. Sinabi ng BOC, hindi nila nakasuhan ang mga ito dahil sa kakulangan ng sapat na ebidensiya para idiin sa kasong smuggling ang mga tripulante ng barkong Fuan Viethiehong na nagbabagsak ng 660 sako ng bigas sa Carmen, Agusan del Norte. Nabatid na umaabot sa 57,337 sako ng bigas na inangkat umano ng National Food Authority mula sa Vietnam ang ibinagsak sa Surigao City. Bagamat natuklasang nagpalusot ng 660 sako ng bigas ang mga tripulante ay pinatawad na ito ng BOC dahil nalamang ipinagpalit lamang ito ng isda at iba pang pagkain sa mga lokal na mangingisda matapos silang maubusan ng supply na pagkain sa kanilang barko. Pinagmulta pa rin ng BOC ang mga tripulante ng P40,000 dahil sa paglabag sa Customs law. (Danilo Garcia)</body>
<link>http://www.philstar.com/Article.aspx?articleId=363332&amp;publicationSubCategoryId=92</link>
</article>
<article>
<title>P3-B feeding program sisilipin ng Senado</title>
<author></author>
<date>
<month>October</month>
<day>16</day>
<year>2006</year>
</date>
<body>Kinuwestyon ni Senate Minority Leader Aquilino Pimentel Jr. ang pagtaas sa hinihinging budget para sa school feeding program sa ilalim ng inaprubahang P1.136 trilyong budget ng Kamara. Ayon kay Sen. Pimentel, ang orihinal na pondo para sa school feeding program ay P2 bilyon lamang subalit umakyat ito sa P3 bilyon sa inaprubahang budget ng Kamara. Nangangamba si Pimentel na matulad ito sa fertilizer fund scam kung saan ay ginamit sa eleksyon dahil ang pondo ng school feeding program ay ibibigay sa LGUs upang ipambili ng mga bigas na gagamitin sa programa. &amp;quot;Nex year is election. While I know that local government units need money for rice for their constituents, I do not think that the almost P3 billion should be done in the guise of school feeding program. It should not be done at the sake of our school children,&amp;quot; paliwanag pa ng mambabatas. Siniguro ni Pimentel na sisiyasating mabuti ng Senado ang pondo para sa school feeding program na ito na una ng napansin ni Sen. Franklin Drilon sa inisyal na budget briefing ng Department of Education sa senate committee on finance. Tiniyak naman ni Health Secretary Francisco Duque na walang ipapamahaging Philhealth card ang pamahalaan sa darating na 2007 elections matapos itong sitahin ni Sen. Drilon sa budget briefing ng Department of Health. (Rudy Andal)</body>
<link>http://www.philstar.com/Article.aspx?articleId=363322&amp;publicationSubCategoryId=92</link>
</article>
<article>
<title>Ibagsak ang nandaya sa exam  Ping</title>
<author></author>
<date>
<month>October</month>
<day>16</day>
<year>2006</year>
</date>
<body>Hiniling kahapon ni Sen. Panfilo Lacson na ibagsak ng Professional Regulatory Commission (PRC) ang tinatayang 1,700 na isasalang sa re-take ng nursing board exam gaya ng kautusan ng Court of Appeals. Sinabi ni Sen. Lacson, kung nandaya talaga ang may 1,700 na examinees dahil sa pagkakaroon nito ng final coaching sa natukoy na review center na mayroong leakage ay dapat parusahan ang mga ito at ibagsak. &amp;quot;I think authorities should go one step further. Those found to have actively solicited the leakages do not deserve a second chance and should be flunked. Why give them a second chance if it was clear they cheated. The great majority of the examinees did not cheat,&amp;quot; dagdag pa ni Lacson. May 17,821 ang nakapasa sa June 2006 nursing board exam mula sa 40,000 na kumuha nito at mula sa nakapasa ay 1,687 lamang ang inaatasan ng Court of Appeals na kumuha ng re-take dahil sila ang natuklasang may final coaching. &amp;quot;Those who are found guilty should be meted the full force of the law. But those who reviewed by themselves and did not go the review center do not deserve to be punished,&amp;quot; paliwanag pa ni Lacson. (Rudy Andal)</body>
<link>http://www.philstar.com/Article.aspx?articleId=363321&amp;publicationSubCategoryId=92</link>
</article>
<article>
<title>Sangkot sa Mindanao bombing: Murder vs JI bombers</title>
<author></author>
<date>
<month>October</month>
<day>16</day>
<year>2006</year>
</date>
<body>Sasampahan ngayon ng PNP ng kasong multiple murder at frustrated murder ang mga pangunahing bombers kabilang ang sinasabing mastermind na si Jemaah Islamiyah (JI) terrorist Dulmatin kaugnay ng madugong pambobomba sa Central Mindanao kamakailan na kumitil sa 6 katao at mahigit 30 naman ang nasugatan. Sinabi ni Police region 12 director Chief Supt. German Doria, nangunguna sa talaan ng kanilang kakasuhan ay si Dulmatin na siya ring utak sa Bali bombing noong 2002. Bukod dito, sasampahan din ng kaso sina Abdul Bashir Usman na umanoy kaalayado ng grupo ni Indonesian bomber Dulmatin at Umar Patek. Si Usman ang sinasabing inutusan ni Dulmatin na isagawa ang pambobomba sa Central Mindanao batay na rin sa nare-cover na SIM card mula sa isang cellphone na nakakabit sa isang hindi sumabog na bomba noong nakalipas na linggo sa Makilala, North Cotabato. Sa impormasyon ng pulisya, isang lokal na terorista si Usman pero ayon naman kay North Cotabato Gov. Emmanuel Pinol ay isa itong lehitimong commander ng Moro Islamic Liberation Front at pamangkin ni yumaong MILF chairman Hashim Salamat. Sa inisyal na ulat ng PNP, mayroon silang saksi na magtuturo na si Usman ang utak sa serye ng pambobomba sa Central Mindanao nitong nakalipas na Okt. 10 at 11 sa Tacurong City, Sultan Kudarat, Makilala at Cotobato City. May hinala ang pulisya na ganti ito ng mga terorista sa pagkakahuli sa asawa ni Dulmatin na si Oemar Sovie sa Patikul, Sulu noong Oktubre 3. (Joy Cantos)</body>
<link>http://www.philstar.com/Article.aspx?articleId=363310&amp;publicationSubCategoryId=92</link>
</article>
<article>
<title>Pol. dynasty wawakasan</title>
<author></author>
<date>
<month>October</month>
<day>15</day>
<year>2006</year>
</date>
<body>Lusot na sa House committee on suffrage and electoral reforms ang panukalang batas na naglalayong buwagin at ipagbawal ang mga political dynasty sa bansa. Inihain nina Reps. Satur Ocampo (Bayan Muna) at Arthur Defensor (3rd District, Iloilo ) ang House Bill 3335 na buksan para sa lahat ng kuwalipikadong kandidato ang political arena na kalimitan aniya ay namamanipula ng isang political dynasty. Ipinaliwanag ni Ocampo na nagkakaroon ng political dynasty kapag ang mga nakaupong opisyal sa mga elective offices ng isang bayan o lugar ay magkakamag-anak o halos ang mga ito na lamang ang nagpapalit-palitan sa isang partikular na posisyon. Nais naman ni Defensor sa kanyang House Bill 4407 na tuluyang ipagbawal ang mga magkakamag-anak na magpalit-palitan sa isang partikular na posisyon. Napuna nina Ocampo at Defensor na hindi pa rin nabubuwag ang mga political dynasties sa bansa at halos iisang apelyido lamang o angkan ang naghahari sa napakaraming probinsiya sa bansa. Mismong ang posisyon ng mga kongresista ay naipapasa nila sa kanilang mga asawa o anak pagkatapos ng kanilang termino. Kung tuluyang maipagbabawal ang pagpapasahan ng posisyon, magkakaroon ng pagkakataon ang mga ordinaryong mamamayan na kuwalipikado sa isang posisyon na mamuno sa isang distrito o lalawigan. (Malou Escudero)</body>
<link>http://www.philstar.com/Article.aspx?articleId=363152&amp;publicationSubCategoryId=92</link>
</article>
<article>
<title>Sibakan, balasahan sa Comelec</title>
<author></author>
<date>
<month>October</month>
<day>15</day>
<year>2006</year>
</date>
<body>Naniniwala si Cavite Rep. Gilbert Remulla na ang pagbibitiw at malawakang balasahan lamang sa Comelec sa pangunguna ni Chairman Benjamin Abalos Sr. ang tanging kasiguraduhan na hindi na mauulit ang kontrobersiyal na &amp;quot;Hello Garci&amp;quot; sa 2007 elections. Ayon kay Remulla, hindi pa rin tiyak na wala nang kontrobersiyal na magaganap sa 2007 elections kahit na mayroon pang isang memorandum na naglilimita sa partisipasyon ng military sa panahon ng halalan. &amp;quot;Hindi ganyang reporma ang aming hinihingi, magsilayas na sila sa kanilang tungkulin dahil sa nangyaring kontrobersiya tutal ayaw naman nilang managot sa mga alegasyon ng dayaan,&amp;quot; ani Remulla. (M.Escudero)</body>
<link>http://www.philstar.com/Article.aspx?articleId=363144&amp;publicationSubCategoryId=92</link>
</article>
<article>
<title>PAGASA may pangalan ng bagyo hanggang 2016</title>
<author></author>
<date>
<month>October</month>
<day>15</day>
<year>2006</year>
</date>
<body>Matapos manalasa si Milenyo at sundan ni Neneng at Ompong, Paeng naman ang pangalan ng susunod na bagyo na papasok sa Pilipinas. Ayon sa PAGASA, lahat ng typhoons na dadaan sa bansa sa taong ito ay sina Quadro, Rapido, Sibasib, Tagbanwa, Unman, Venus, Wisik, Yayang at Zeny. At sakaling may humabol pang mga bagyo na papasok sa Philippine Area of Responsibility (PAR), may reserba o auxiliary list of names ang PAGASA tulad nina Agila, Bagwis, Ciriaco, Diego, Elena, Forte, Gunding, Hunyango, Itoy at Joanna. Noong 1964 ay mahigit 30 bagyo ang tumama sa bansa kaya laging may reserbang mga pangalan ang PAGASA. At alam ba ninyo na hanggang taong 2016 ay mayroon na tayong listahan ng mga typhoon na papasok sa bansa? Noong taong 2000 ay naglunsad ng &amp;quot;Name a Bagyo Contest&amp;quot; ang PAGASA. Sa naturang contest, may 18,000 entries ang sumali, 140 dito ang napili at siyang ginamit mula 2000 hanggang 2016. At gaya ng napagkasunduan, ang mga pangalan ng mga bagyo na ginamit sa bawat taon ay uulitin tuwing ika-apat na taon. Halimbawa, ang mga pangalan ng bagyo na dumaan sa bansa sa taong ito ay uulitin sa 2010 at 2014. Next year ay asahan na ang mga bagyong sina Amang, Batibot, Chedeng, Dedong, Egay, Falcon, Gilas, Harurot, Ineng, Juaning, Kabayan, Lakay, Manang, Nina, Onyok, Pogi, Quiel, Reskas, Sikat, Tisoy, Ursula, Viring, Wang-wang, Yoyoy at Zigsag. Samantala ang reserbang pangalan sa 2007 ay Abe, Berto, Charing, Danggit, Estoy, Puego, Gening, Hantik, Irog at Joker. Sa historical records ay pinapakita na ang mga bagyo ay dating ipinapangalan sa mga babae, isang nakaugalian na sinimulan ni Australian weatherman C. Wragge noong 19th century. Naging popular ang pagbibigay ng pangalan sa mga bagyo at pati Air Force at Navy forecasters sa Amerika ay nagbigay ng pangalan ng kanilang mga asawa at girlfriends. Noong 1963, nagpatupad ng sistema ng pagbibigay ng pangalan ng bagyo ang Philippine Weather Bureau. Lahat ng palayaw ng babae na nagtatapos sa &amp;quot;ng&amp;quot; mula A to Y ang gagamitin. Subalit ngayon ay wala nang gender-biased sa bagyo dahil may mga lalaki na ring bagyo.</body>
<link>http://www.philstar.com/Article.aspx?articleId=363135&amp;publicationSubCategoryId=92</link>
</article>
<article>
<title>Retake iaapela</title>
<author>Nina Ludy Bermudo At Lilia Tolentino</author>
<date>
<month>October</month>
<day>15</day>
<year>2006</year>
</date>
<body>Nakatakdang iakyat sa Korte Suprema ng UST College of Nursing ang ipinalabas na desisyon ng Court of Appeals (CA) na muling pakuhanin ng pagsusulit ang 1,687 examinees na umanoy nakinabang sa nursing exam leakage. Sinabi ng tagapagsalita nito na si Rene Luis Tadle na hindi umano sila nasiyahan sa naging kautusan ng CA 1st Division na selective lamang ang kukuha ng muling pagsusulit gayong malinaw umano na nagkaroon ng malawakang dayaan sa nabanggit na exam. Makabubuti anya kung alamin muna ang mga examinees na dumalo sa &amp;quot;final coaching&amp;quot; ng tatlong review centers na kinabibilangan ng Inress, Gapuz at Pentagon bago magdesisyon kung sino ang mga magre-retake ng maanomalyang Tests 3 at 5. Una nang naghain ng petition ang grupo sa CA na huwag payagan na makapanumpa ang mga nakapasang nursing students sa pamamagitan ng re-computation ng Professional Regulation Commission (PRC). Sa pananaw naman ni Labor Secretary Arturo Brion, hindi pa rin tuluyang matatapos ang problema sa Nursing Licensure Exam dahilan sa maaari pang umapela sa Korte Suprema ang mga grupong sumusuporta sa retake. &amp;quot;I am just hoping that somehow there will be a closure soon of this affair. With the CA decision, I hope my fears will not happen that there will be motions for reconsideration, there will be appeal and there will be result to the Supreme Court,&amp;quot; ani Brion. Ayon kay Brion, lumalabas na hindi naresolba ang isyu ng leakage dahil ang mga nakapasa dahil sa re-computation ay uulit ng Tests 3 at 5 at hindi yung mga dumalo sa tatlong nursing review centers na posible umanong pinagmulan ng leak. Malinaw anya na ang desisyon ay no retake maliban sa 1,687 na hindi nakapasa dahil sa re-computation. &amp;quot;Now the ones who got away scot-free with this were the review centers because the decision said after the PRC had issued the licenses, the PRC could still invalidate them once they were found to have attended the final coaching of the review centers (that secured the leakage),&amp;quot; ani Brion. Inihayag naman ni PRC Chairman Leonor Rosero na hindi nila ilalathala sa mga pahayagan ang listahan ng mga magre-retake upang maprotektahan ang kanilang mga pangalan. Tanging ang 1,186 examinees na nakapasa ang ihahayag upang sumailalim sa oath-taking sa darating na Oktubre 17 na gagawin sa PRC auditorium sa Maynila. Natutuwa naman ang Alliance of Nursing dahil makukuha na rin sa wakas ng mga nakapasa ang kanilang lisensiya bagaman nalulungkot sila sa magre-retake. Nanawagan ang grupo na kailangang igalang ang utos ng Korte at nakiusap na huwag ng iapela pa ang desisyon ng &amp;Ccedil;A para makausad na at makapagtrabaho na ang mga pumasang nurse.</body>
<link>http://www.philstar.com/Article.aspx?articleId=363128&amp;publicationSubCategoryId=92</link>
</article>
<article>
<title>Okt. 24, holiday</title>
<author></author>
<date>
<month>October</month>
<day>14</day>
<year>2006</year>
</date>
<body>Walang pasok ang lahat ng tanggapan ng gobyerno at paaralan sa buong bansa sa Oktubre 24 kaugnay ng pagdiriwang ng Feast of Ramadan o Eidl Fitr ng mga kapatid na Muslim. (Lilia Tolentino)</body>
<link>http://www.philstar.com/Article.aspx?articleId=362982&amp;publicationSubCategoryId=92</link>
</article>
<article>
<title>Pagbabawal sa 2-stroke motorcycles dagdag unemployment sa bansa</title>
<author></author>
<date>
<month>October</month>
<day>14</day>
<year>2006</year>
</date>
<body>Ang planong pagbawal ng paggamit ng two-stroke motorcycle ay maglilikha lamang ng karagdagang suliranin sa bansa partikular sa unemployment dahil karamihan sa halos isang milyon tricycles ay gumagamit nito. Ang two-stroke motorcycle ay kilala na 10 beses na mas malakas magbuga ng polusyon tulad ng carbon monoxide, hydrocarbon, particulate matter, nitrogen oxide, benzene, at lead kumpara sa mga sasakyang gaya ng kotse at iba pa. Ngunit ayon kay Khaos Super Gas inventor Pablo Planas, posibleng maisalba ang napipintong pagkawala ng two-stroke motorcycle dahil sa kanyang imbensyong &amp;quot;Cyclos&amp;quot; na nagbibigay rin ng katipiran sa konsumo ng gasoline at iniibsan ang polusyon na halos 99 porsyento gaya ng Khaos na nagbibigay rin ng tamang timpla ng hangin sa gasoline para ito ay kumpletong masunog at walang masayang. &amp;quot;Hindi solusyon ang pagtanggal sa two-stroke motorcycle dahil ito ang kinabubuhay ng maraming ordinaryong Filipino,&amp;quot; ayon kay Planas. Karamihan sa mga tricycle sa lalawigan at sa Metro Manila ay two-stroke dahil sa lakas ng power nito, mas mura at madaling imintina, mas maliit ang makina, at mas mababang nitrogen oxide emission kumpara sa four-stroke motorcycle. (Angie dela Cruz)</body>
<link>http://www.philstar.com/Article.aspx?articleId=362981&amp;publicationSubCategoryId=92</link>
</article>
<article>
<title>NPO director suspindido ng 90 days</title>
<author></author>
<date>
<month>October</month>
<day>14</day>
<year>2006</year>
</date>
<body>Napilitang suspindihin ng Malaca&amp;ntilde;ang si National Printing Office (NPO) director Felipe Evardone sa rekomendasyon ng Presidential Anti-Graft Commission kaugnay sa maanomalyang bidding. Sa limang pahinang desisyon ni Executive Secretary Eduardo Ermita, ipinataw kay Evardone ang 90 araw na supensiyon at inutusang bakantehin nito ang kanyang puwesto matapos katigan ng Palasyo ang reklamo ng Ernest Printing Corp. tungkol sa dinayang public bidding. Unang ibinulgar ng mga private printers na Eastland Printink Inc., Ernest Printing Corp. at Best Forms Inc. ang monopolyang nangyayari sa bidding sa loob ng NPO, katulad ang alegasyong pinapaboran ang mga opisyales ng Bids and Award committee (BAC) ang isang kumpanya na pinaghihinalaang kasabwat sa illegal transaction ng mga ito. Kinatigan ng anti-graft body ang reklamo ni Anselmo Badillo, sales manager ng Ernest Printing tungkol sa &amp;quot;unsatisfactory performance&amp;quot; ni Evardone kung saan napatunayang walang written invitation ang NPO sa Commission on Audit (COA) sa nangyaring bidding at sa lahat ng mga bidders, partikular sa mga kinatawan ng mga printers taliwas sa itinatadhana ng batas. (Lilia Tolentino/Rudy Andal)</body>
<link>http://www.philstar.com/Article.aspx?articleId=362980&amp;publicationSubCategoryId=92</link>
</article>
<article>
<title>Batang 1-araw naging PNP Chief namatay na</title>
<author></author>
<date>
<month>October</month>
<day>14</day>
<year>2006</year>
</date>
<body>Sumakabilang buhay na ang 10-anyos na batang lalaki na isang araw naging hepe ng Philippine National Police (PNP) bilang kanyang kahilingan, makaraan itong igupo ng sakit na acute lympocytic leukemia. Ayon kay PNP spokesman Sr. Supt. Samuel Pagdilao, namatay kamakalawa si Joe Allan Mark &amp;quot;Jam Jam&amp;quot; Mendoza. Ang bangkay ni Jam Jam ay nakalagak ngayon sa PNP Mortuary Chapel sa Camp Crame at binigyan ng full honor gaya ng isang bayani ng bayan. Matatandaang noong 2003, sa ilalim ng &amp;quot;Make A-Wish Foundation&amp;quot; ay isa si Jam Jam sa 100,000 kahilingan na mapalad na napagbigyan. &amp;quot;The wish of Joe Allan to become a policeman is altogether touching, meaningful and inspiring for all of us in the PNP. The PNP welcomes the privilege of having touch the life of a child, just as he touched ours,&amp;quot; ani Pagdilao. Sa kanyang tour of duty sa PNP noong 2003 ay naranasan ni Jam Jam na umangkas sa police motorcycle, sumama sa visibility patrol lulan ng squad car at umupo sa police communication network sa Camp Crame na nakalaan lamang para sa PNP Chief, gayundin ang mag-upisina ng isang araw sa tanggapan ni nooy PNP Chief Director Gen. Hermogenes Ebdane Jr. Ipinahatid naman nina Leo at Rosario Mendoza, mga magulang ng bata, ang kanilang taos-pusong pasasalamat sa pagpapaunlak ng PNP sa &amp;quot;dying wish&amp;quot; ng kanilang anak. (Joy Cantos)</body>
<link>http://www.philstar.com/Article.aspx?articleId=362979&amp;publicationSubCategoryId=92</link>
</article>
<article>
<title>OAAP umalma sa baklas-billboard</title>
<author></author>
<date>
<month>October</month>
<day>14</day>
<year>2006</year>
</date>
<body>Umalma ang Outdoor Advertising Association of the Philippines (OAAP) sa ginagawang pagbabaklas ng mga tauhan ng Department of Public Works and Highways (DPWH) at Metro Manila Development Authority (MMDA) sa mga lehitimong billboards na nakatirik sa pribadong lupa. Ayon kay Claro Llave, chairman ng OAAP, dapat sanay magpadala muna ng liham na paalala ang mga awtoridad sa mga may-ari ng billboards upang magkaroon ng pagkakataon ang mga lehitimong negosyante na maibigay ang kanilang panig na naaayon naman sa umiiral na batas. Bagamat hindi aniya nila tinututulan ang inilabas na administrative Order 160 ng Malaca&amp;ntilde;ang na nagbibigay kapangyarihan sa DPWH upang maisaayos ang kanilang industriya, hindi naman aniya ito nangangahulugan na mayroon ng &amp;quot;blanket authority&amp;quot; si Secretary Hermogenes Ebdane, Jr., upang isakatuparan ang walang habas na pagbabaklas ng mga billboards. Ani Llave, bago ideklara na panganib sa buhay at ari-arian ang itinayong billboards, dapat ay mayroong mai-prisintang dokumento ang gobyerno na magpapatunay na sinuri nila ng husto ang istraktura at hindi ito ligtas sa pinagtayuang lugar. Gayunman, nilinaw ng OAAP na hindi nila tinututulan ang pagbabaklas sa mga billboards na lubhang mapanganib sa mga pedestrians tulad ng nakalagay sa MRT, mga poste, overpass, waiting sheds at sa mga pangunahing lansangan. (Angie dela Cruz)</body>
<link>http://www.philstar.com/Article.aspx?articleId=362975&amp;publicationSubCategoryId=92</link>
</article>
<article>
<title>Retake sa 1,687 pumasang examinees inutos ng CA</title>
<author></author>
<date>
<month>October</month>
<day>14</day>
<year>2006</year>
</date>
<body>Tanging ang 1,687 nakapasang nursing students na umanoy &amp;quot;nakinabang&amp;quot; sa kumalat na leakage ang inatasan ng Court of Appeals (CA) na muling pakuhanin ng maanomalyang Test 3 at Test 5. Sa 32-page decision ng CA 1st Division, ipinag-utos ng CA ang selective retake exam sa 1,687 examinees na nakapasa lamang dahil sa re-computation na ipinatupad ng Professional Regulation Commission (PRC) makaraang madiskubre ang leak sa exam. Inatasan din ng CA ang PRC na ituloy ang oath-taking at pagbibigay ng lisensiya sa mga sucessful examinees, subalit puwede namang bawian ng lisensiya kapag napatunayan sa imbestigasyon na nakinabang sila sa &amp;quot;final coaching&amp;quot; na ibinigay ng tatlong review centers na kinabibilangan ng Inress, Pentagon at Gapuz. Ikinatuwiran ng korte na maituturing na hindi nakinabang o &amp;quot;malinis&amp;quot;ang mga examinees na hindi nagmula sa Baguio at Maynila at ang mga hindi dumalo sa &amp;quot;final coaching&amp;quot; ng tatlong review centers. (Grace dela Cruz)</body>
<link>http://www.philstar.com/Article.aspx?articleId=362966&amp;publicationSubCategoryId=92</link>
</article>
<article>
<title>MTRCB binigyan ng Pisong budget: P1.126T budget aprub na!</title>
<author></author>
<date>
<month>October</month>
<day>14</day>
<year>2006</year>
</date>
<body>Matapos ang 18 oras na marathon session, lusot na sa ikatlo at huling pagbasa ng Mababang Kapulungan ng Kongreso ang 2007 budget na nagkakahalaga ng P1.126 trilyon. Nadagdagan ang P132.9 bilyon budget ng Department of Education (DepEd)ng P2.6 bilyon, at P200 karagdagang budget para sa Philippine Atmospheric, Geophysical and Astronomical Services Administration (PAGASA). Nainis naman ang oposisyon sa Movie Television Review and Classification Board (MTRCB) dahil sa pagbibigay ng &amp;quot;triple X&amp;quot; rating sa documentary film ni dating Pangulong Joseph Estrada kaya ginawang P1 ang budget ng ahensiya mula sa panukalang P31.9 milyon. Kabilang din sa may pinakamalaking alokasyon ang DPWH, P73.6 bilyon; DILG, P51.1 bilyon; Defense, P49.5 bilyon; Agriculture, P18.5 bilyon; DOTC, P17.5 bilyon; DAR P15.6 bilyon; at DOH, P11.7 bilyon. Ang Comelec ay bibigyan ng P9.7 bilyon. Nakapaloob din sa national budget ang P200 milyong pork barrel ng mga senador at P70 milyon naman sa mga kongresista. (Malou Escudero)</body>
<link>http://www.philstar.com/Article.aspx?articleId=362959&amp;publicationSubCategoryId=92</link>
</article>
<article>
<title>Gringo, 48 pa kinasuhan ng rebelyon!</title>
<author>Nina Grace Dela Cruz At Joy Cantos</author>
<date>
<month>October</month>
<day>14</day>
<year>2006</year>
</date>
<body>Tuluyan nang ipinagharap ng kasong rebelyon sa Department of Justice (DOJ) si dating Sen. Gregorio &amp;quot;Gringo&amp;quot; Honasan kabilang ang 48 sundalo, pulis, negosyante, pulitiko, sibilyan, dating govt officials, leftists at rightists groups na sinasabing sangkot sa nabigong kudeta noong Feb. 24, 2006. Ginamit na ebidensiya ng Philippine National Police-Criminal Investigation and Detection Group (PNP-CIDG) at National Bureau of Investigation (NBI) sa pagsusulong ng kaso ang mga sworn affidavits nina 1Lt. Lawrence San Juan, 1Lt. Patricio Bumidang at Lt. JG Kiram Sadava hinggil sa partisipasyon ng mga suspek sa kasong rebelyon na may parusang life imprisonment. Gayunman, natanggal sa listahan ng mga kakasuhan sina Sen. Panfilo Lacson, Sen. Rodolfo Biazon, dating Gov. Oscar Orbos at Peping Cojuangco dahil patuloy pa umanong nangangalap ng ebidensiya na magdidiin sa kanila. Kasama sa charge sheet sina Honasan, ex-Ambassador Roy Se&amp;ntilde;eres at Council of Philippine Affairs (COPA) sec-gen Pastor &amp;quot;Boy&amp;quot; Saycon, businessman Don Pepe Araneta at Jaime Regalario. Kabilang din sa listahan ang 21 officials at officers ng Armed Forces of the Philippines (AFP) at Philippine National Police (PNP) na sina Maj. Gen. Renato Miranda, B/Gen. Danilo Lim, Col. Ariel Querubin, Col. Orlando de Leon, Col. Januario Caringal, Lt. Col. Armando Banez, Lt. Col. Custodio Parcon, Lt. Col. Achilles Segumalian, Lt. Col. Nestor Flordeliza, Lt. Col. Edmundo Malabanjot, Maj. Jason Laureano, Maj. Jose Doctolero, Maj. Oriel Pangcog, Capt. James Sabagan, Capt. Dante Langkit, 1Lt. Angelbert Gay, 1Lt. Nathaniel Rabonza, 1Lt. Sonny Sarmiento, 2Lt. Aldrin Baldonado, San Juan at Bumidang; at mga pulis na sina Chief Supt. Marcelino Franco, Sr. Supt. Benjamin Magalong. Gayundin ang 4 miyembro ng CPP-NPA, 11 iba pang sibilyan na sina Atty. Roberto Pulido, Atty. Christopher Belmonte, Cristina Antonio alyas Friday, Betina Balderama alias Angie, Michael Yangson, Renato Constantino, Mauie Constantino, Prudencio Nemenzo, Jess Fernandez, Allan Paje at Jay Malajacan. Pag-aaralan ng prosecution ang mga isinumiteng 55 pahinang dokumento ng PNP at NBI at bubuo ng 5-man panel para sa agarang pag-usad ng kaso.</body>
<link>http://www.philstar.com/Article.aspx?articleId=362954&amp;publicationSubCategoryId=92</link>
</article>
<article>
<title>Pangongotong ng SACU, inireklamo</title>
<author></author>
<date>
<month>October</month>
<day>13</day>
<year>2006</year>
</date>
<body>Kasalukuyang nangangalap ng malaking halaga bilang pabaon ang mga tauhan ng Special Anti-Crime Unit (SACU) sa mga night club at pasugalan sa mga lungsod ng Pasay, Para&amp;ntilde;aque, Makati, Las Pi&amp;ntilde;as at Taguig makaraang mapabalitang sisibakin na sa puwesto ang ilang opisyal ng Southern Police District (SPD). Dahil dito, nagsasagawa na ng pagsalakay gabi-gabi ang SACU sa pamumuno ni P/Supt. Ronnie Ilagan sa puntiryang mga club at pasugalan sa kahabaan ng Roxas Blvd. na sakop ng mga lungsod ng Pasay at Para&amp;ntilde;aque. Ayon sa mga namamahala ng KTV bar at night club sa mga nabanggit na lungsod, napipilitan silang magbigay ng malaking halaga sa SACU upang hindi maapektuhan ang kanilang negosyo. Kabilang sa naatasang mangolekta ng pondo na inihalintulad sa revolutionary taxes ng New Peoples Army na P50,000 kada buwan sa mga diskuhan, KTV bar at pasugalan ay sina SPO2 Jessie Camaliga at PO2 Julius &amp;quot;Kid&amp;quot; Desquitado ng Special Anti-Crime Unit (SACU). Napag-alamang namamahagi na rin ng raffle ticket sa mga KTV bar at night clubs sa Pasay at Para&amp;ntilde;aque City ang mga tauhan ng Special Anti-Crime Unit ng Southern Police Distrcit (SPD) dahil sa nalalapit na Kapaskuhan. Sinikap na kunin ang panig ng mga tauhan ng Special Anti-Crime Unit hinggil sa nasabing akusasyon, subalit nanahimik lamang ang mga ito. (Mario D. Basco)</body>
<link>http://www.philstar.com/Article.aspx?articleId=362827&amp;publicationSubCategoryId=92</link>
</article>
<article>
<title>DTI binira sa mabagal na trabaho</title>
<author></author>
<date>
<month>October</month>
<day>13</day>
<year>2006</year>
</date>
<body>Kinondena ng pamunuan ng Mindanao Visayas Union of Private Emission Test Centers (MV-PETCs) ang Department of Trade and Industry (DTI) sa Cebu City at sinabing maging totoo ito sa pagpapatupad sa batas at tungkulin nito na mapasigla ang mga negosyo sa bansa. Ang DTI ang government entity na naatasang tulungan ang small at medium enterprises (SMEs) para sumigla ang mga negosyo. Gayunman, kinukuwestyon ni Mr. George Bian, pangulo ng MVPETCs kung bakit naibasura ang aplikasyon para sa akreditasyon hinggil sa paglalagay ng bagong private emission test center sa&amp;nbsp;Talisay City gayung tumalima naman siya sa sinasaad ng isang sangguniang resolution ng lokal na pamahalaan. &amp;quot; Despite the LGU resolution, the arrogance of both the&amp;nbsp; provincial and regional office had prevailed. This actuation is against the call of the DTI Sec. Peter Favila and Pres. Arroyo herself, who have always express support for SMEs because this eventually results to job generation in the community,&amp;quot; ani Bian. (A.dela Cruz)</body>
<link>http://www.philstar.com/Article.aspx?articleId=362826&amp;publicationSubCategoryId=92</link>
</article>
<article>
<title>2 abogado nagpaliwanag sa Chacha</title>
<author></author>
<date>
<month>October</month>
<day>13</day>
<year>2006</year>
</date>
<body>Wala umanong pagkakaiba ang terminong pagsususog at pagbabago sa Saligang Batas ng 1987 dahil ang dalawa ay &amp;quot;understood to be one and the same.&amp;quot; Ayon kina Dean Danilo Farinas ng University of Baguio at Dean Hermogenes Decano ng University of Pangasinan, maging ang mga law practitioners ay nagkaisang nagsabi na ang salitang &amp;quot;amend&amp;quot; at &amp;quot;revise&amp;quot; ay nangangahulugan ng &amp;quot;changes.&amp;quot; Anila, maging sa US Federal Constitution na pinagkopyahan ng Philippine Constitution ay walang sinabi na ang salitang revision ay iba sa amendment. &amp;quot;In the minds of the people at large, to amend or to revise means to &amp;quot;change.&amp;quot; There is no strict technical distinction whatsoever between an amendment and a revision with respect to the nature and extent of the changes,&amp;quot; ani Farinas . Ang Sigaw ng Bayan at ULAP ay nagsampa ng petisyon sa ngalan ng 6.3 milyon pirma na nag-endorso para amyendahan ang Konstitusyon. (R.Andal)</body>
<link>http://www.philstar.com/Article.aspx?articleId=362825&amp;publicationSubCategoryId=92</link>
</article>
<article>
<title>Kinuhang yaman ng PCGG paiimbestigahan ni Imelda</title>
<author></author>
<date>
<month>October</month>
<day>13</day>
<year>2006</year>
</date>
<body>Nais na paimbestigahan ni dating First Lady Imelda Marcos ang mga asset at mga kompanyang na-sequestered ng Presidential Commission on Good Government (PCGG) upang malaman kung sino ang tunay na may atraso at nagnakaw sa taumbayan. &amp;quot;Mrs. Marcos wants the Philippine government not only to conduct an audit at the Technology Resource Center Incorporated but also the other projects of Mrs. Marcos when she was still Minister of Human Settlement now handled by the PCGG,&amp;quot; pahayag ni Fernando Diaz, spokesperson at chief of staff ni Gng. Marcos. Sinabi pa ni Diaz na nasorpresa si Mrs. Marcos ng malaman na wala na ang pondong P400M sa kanyang Technology Resource Center Foundation Inc. matapos ang 3 taon ng kunin ito ng PCGG. Noong 1986 bago umalis ng bansa ang pamilya Marcos ay may pondo pa ito na umaabot sa P400 million. (Edwin Balasa)</body>
<link>http://www.philstar.com/Article.aspx?articleId=362824&amp;publicationSubCategoryId=92</link>
</article>
<article>
<title>Rollback sa krudo, LPG lumarga</title>
<author></author>
<date>
<month>October</month>
<day>13</day>
<year>2006</year>
</date>
<body>Sabay-sabay na nagpatupad ng .50 sentimo rollback ang mga kumpanya ng langis sa presyo ng kanilang kerosene, gasoline at diesel kahapon. Inihayag din ng LPG Marketers Association na magpapatupad sila ngayong araw ng price cut sa kanilang liquified petroleum gas (LPG) na P67 kada tangke kasunod ng pagbaba din sa contract price ng LPG sa world market.Tiniyak ng Energy department na may serye pa ng rollback na ipatutupad. (Edwin Balasa)</body>
<link>http://www.philstar.com/Article.aspx?articleId=362823&amp;publicationSubCategoryId=92</link>
</article>
<article>
<title>AFP di na gagamitin sa eleksiyon</title>
<author></author>
<date>
<month>October</month>
<day>13</day>
<year>2006</year>
</date>
<body>Hihiwalay na ang Armed Forces of the Philippines (AFP) sa eleksiyon simula sa darating na 2007 Synchronized Election upang maiwasan na muling masangkot sa dayaan ang military tulad ng Hello Garci scandal. Sa nilagdaang memorandum of agreement (MOA) sa pagitan ng mga opisyal ng Comelec at Department of National Defense (DND, hindi na gagamitin ng Comelec ang mga sasakyan ng military sa pagdadala ng mga ballot boxes at election paraphernalias. Mangongontrata na lamang ang Comelec ng mga sasakyan mula sa pribadong kompanya at hindi na rin gagamitin ang mga military camps sa pagsasagawa ng bilangan at canvassing. Nabatid na ang magiging papel na lamang ng AFP sa panahon ng halalan ay ang magbigay ng pangkalahatang seguridad sa mga critical areas, pagbabantay sa checkpoints at pagpapatupad ng gun ban. (Gemma Garcia)</body>
<link>http://www.philstar.com/Article.aspx?articleId=362819&amp;publicationSubCategoryId=92</link>
</article>
<article>
<title>Poll automation pasado na</title>
<author></author>
<date>
<month>October</month>
<day>13</day>
<year>2006</year>
</date>
<body>Lusot na sa Senado ang electoral automation bill matapos ang mahabang debate at diskusyon na umabot ng mahigit isang taon. Sinabi ni Sen. Richard Gordon, chairman ng senate committee on constitutional amendments and electoral reforms, ang pag-apruba sa kanyang panukala ay magiging behikulo upang tuluyang mabura ang dayaan sa tuwing mayroong eleksyon bukod sa magiging mabilis na malaman ang resulta ng halalan. Aniya, puwede ng gamitin ang poll automation sa darating na 2007 elections kung saan ang pilot areas ay 2 lungsod at 2 lalawigan sa Luzon, Visayas at Mindanao na tutukuyin naman ng Comelec at pagdating sa 2010 ay nationwide na ang pagpapatupad ng poll automation. Wika pa ni Gordon, P1.2 bilyon ang hinihinging budget ng Comelec para ipatupad ang proyektong ito at pangangasiwaan naman ito ng multi-sectoral board of advisory upang matiyak na magiging patas at malinis ang pagbili ng hardware at software na gagamitin para sa automated election. (Rudy Andal)</body>
<link>http://www.philstar.com/Article.aspx?articleId=362817&amp;publicationSubCategoryId=92</link>
</article>
<article>
<title>Walang Pinoy sa plane crash sa NY</title>
<author></author>
<date>
<month>October</month>
<day>13</day>
<year>2006</year>
</date>
<body>Walang napahamak na Pinoy na nagtatrabaho sa isang 52-palapag na gusali na sinalpok ng isang eroplano sa Manhattans Upper East Side sa New York. Ito ang inihayag ni Foreign Affairs Secretary Alberto Romulo na agad nakipag-ugnayan sa Philippine Nurses Association sa New York matapos ang pagbagsak ng eroplano. Ayon kay RP Ambassador to UN Lauro Baja, anim na bloke lamang ang layo ng embahada ng Pilipinas sa pinagbagsakan ng single-engine na eroplano sa 72nd Street kung saan ay apat na katao ang sinasabing nasawi sa aksidente, kabilang ang piloto na New York Yankees pitcher na si Cory Lidle at may-ari ng eroplano. Noong una ay pinaghinalaang terroristics attack ang nangyari ngunit kalaunan ay napag-alamang isang aksidente. Sinasabing galing ng Teterboro Airport sa New Jersey, malapit sa Manhattan ang eroplano at nagawa pa nitong umikot sa Statue of Liberty nang bigla umanong magka-problema sa makina. (Mer Layson)</body>
<link>http://www.philstar.com/Article.aspx?articleId=362814&amp;publicationSubCategoryId=92</link>
</article>
<article>
<title>Senador, source ng pekeng DVDs, VCDs</title>
<author></author>
<date>
<month>October</month>
<day>13</day>
<year>2006</year>
</date>
<body>Isa umanong senador ang nagpapakalat ng mga pekeng DVDs at VCDs sa bansa at mayroon itong dalawang malaking replicating machines. Sa pagbubulgar ni Lanao del Norte Rep. Benasing Macarambon sa deliberasyon ng P25.8 milyon budget ng Optical Media Board (OMB) sa Kamara, kinuwestiyon ni Macarambon si OMB chairman Edu Manzano kaugnay sa nasabing isyu dahil mas pinagtutuunan umano nito ng pansin ang pagtugis sa mga Muslim na nagtitinda ng mga pirated na DVDs at VCDs. &amp;quot;I have notice that in anti-piracy campaign of the OMB, it is always the small fish-the Muslim traders are being rounded-up. How about the big fish like the senator that is said to be behind the two biggest reproduction machine of the pirated discs,&amp;quot; pahayag ni Macarambon. Mas mapapadali aniya ang pagpuksa sa mga piratang DVDs at VCDs kung mismong ang pinagmumulan nito ang uunahin ng OMB. Ayon kay Macarambon, isang negosyanteng Singaporean ang humimok sa kanya na pumasok sa negosyo ng pamimirata ng DVDs at VCDs. Aabot umano sa P20 milyon ang inisyal na kapital para sa replicating machines at mababawi kaagad ang puhunan sa loob lamang ng tatlong taon. Tumanggi umano si Macarambon dahil ilegal ang nasabing gawain, pero sinabi ng Singaporean na isang senador ang mayroong dalawang replicating machine sa Pilipinas. Hindi pinangalanan ni Macarambon ang nasabing senador at sa halip ay hinikayat nito si Manzano na alamin ang katotohanan hinggil sa isyu. (Malou Escudero)</body>
<link>http://www.philstar.com/Article.aspx?articleId=362803&amp;publicationSubCategoryId=92</link>
</article>
<article>
<title>17 opisyal kinasuhan na ng NBI sa nursing exam leak</title>
<author></author>
<date>
<month>October</month>
<day>13</day>
<year>2006</year>
</date>
<body>Sinampahan na ng kasong kriminal ng National Bureau of Investigation (NBI) sa Department of Justice (DOJ) ang 17 katao na sangkot sa dayaan sa Nursing board exam. Kinilala ni NBI Anti-Fraud and Computer Division Chief Atty. Efren Meneses ang mga kinasuhang mga opisyal ng Gapuz Review Center na sina Ricarte Gapuz, Evangeline Gapuz, Maria Elena Altajeros, Elizabeth G. Iciano at Eleanor Gapuz. Kasama din ang mga opisyal ng Inress Review Center Inc., na sina George Cordero, Adela Cordero, Jerry Cordero, Corazon Sabado, Macjohn Fablan, Lolita Barlahan at Eugenia Alcantara at ang mga opisyal naman mula sa Pentagon Review Specialist Inc., na sina Gerald Andamo, Atty. Glenn Luansing, Mike Jimenes, Jerome Balisnomo at Freddie Valdez. Ayon kay Chief State Prosecutor Jovencito Zu&amp;ntilde;o, malaki ang posibilidad na madagdagan pa ang mga pangalan na sangkot sa nasabing kaso dahil patuloy umanong mangangalap ng ebidensiya ang prosecution. Hawak ng NBI ang 20 witness na kinabibilangan ng mga estudyante, lecturers at maging ng mga nagsi-xerox, mga mahahalagang ebidensiya tulad ng mga CDs affidavits at manuscripts na naglalaman ng 495 questions. (Grace dela Cruz)</body>
<link>http://www.philstar.com/Article.aspx?articleId=362802&amp;publicationSubCategoryId=92</link>
</article>
<article>
<title>Bombers tukoy na!</title>
<author>Ni Joy Cantos</author>
<date>
<month>October</month>
<day>13</day>
<year>2006</year>
</date>
<body>Kilala na ang mga teroristang responsable sa sunud-sunod na pagbomba sa Mindanao at ipinakalat na ang artists sketch ng mga suspek. &amp;quot;Our manhunt is extensive. They are stil within the area,&amp;quot; sabi ni Major Gen. Nehemias Pajarito, chief ng Armys 6th Infantry Division. Tinukoy ni Pajarito ang mga suspek na kasapi ng Moro Islamic Liberation Front (MILF) na may alyansa sa Jemaah Islamiyah (JI). Itoy base sa nakuhang SIM card sa narekober na dalawang bombang may nakakabit na cellphone sa Makilala, North Cotabato na nag-uugnay sa isang kumander ng MILF. Itinatanggi naman ni Mohagher Iqbal, MILF peace negotiator, na sangkot ang kanilang mga miyembro sa nasabing pambobomba dahil kinokondena ng kanilang grupo ang anumang uri ng terorismo. Nitong Martes ay binomba ang palengke ng Tacurong City, Sultan Kudarat at isinunod ang harapan ng munisipyo ng Makilala, North Cotabato. Kinabukasan ay nakarekober ang mga elemento ng militar ng dalawang hindi pa sumasabog na bomba, may 200 metro ang layo mula sa munisipyo ng Makilala. Walo katao ang nasawi sa dalawang insidente. Miyerkules ng tanghali ay nagkaroon ng pagsabog sa harapan ng isang commercial center sa Cotabato City pero walang nasawi.</body>
<link>http://www.philstar.com/Article.aspx?articleId=362788&amp;publicationSubCategoryId=92</link>
</article>
<article>
<title>Bio-fuel Act pasado na</title>
<author></author>
<date>
<month>October</month>
<day>12</day>
<year>2006</year>
</date>
<body>Ipinasa ng Mataas na Kapulungan sa ikatlong pagbasa ang Bio-Fuel Act na ini-akda ni Sen. Miriam Defensor-Santiago matapos walang kumontra nang isalang na ito sa botohan kagabi. Sa Senate bill 2226 o Bio-Fuel Act, magiging source ng bio-fuel ang sugarcane, kamoteng kahoy at ibang agricultural plants kung saan ay inaasahang mabibiyayaan din pati ang mga magsasaka. Inaasahan din ang pagbaba ng ating oil importation sa sandaling maging batas ang inaprubahang panukala na mangangahulugan din ng pagbaba ng presyo ng mabibiling gasolina sa bansa. (Rudy Andal)</body>
<link>http://www.philstar.com/Article.aspx?articleId=362634&amp;publicationSubCategoryId=92</link>
</article>
<article>
<title>Osme&amp;ntilde;a, Gordon nagsagutan sa sesyon</title>
<author></author>
<date>
<month>October</month>
<day>12</day>
<year>2006</year>
</date>
<body>Nagkainitan sina Sens. Richard Gordon at Sergio Osme&amp;ntilde;a III habang isinasalang sa deliberasyon ang poll automation bill. Nais ni Sen. Gordon na maipasa na ang kanyang bill na magiging daan umano upang mawala na ng tuluyan ang palaging reklamo ng mga kandidato na dayaan sa tuwing may eleksyon. Tutol naman si Sen. Osme&amp;ntilde;a dahil na rin sa pagkakaroon ng human intervention sa isinusulong na computerization ng eleksyon kaya posibleng magkaroon pa rin ng dayaan kaya mabuti pang isantabi muna ito at manatili tayo sa manual counting. Ikinagalit ni Gordon ang patuloy na pagtutol ni Osme&amp;ntilde;a sa kanyang bill hanggang sa hampasin nito ang rostrum habang siya ay nagtatanggol para sa kanyang panukalang batas. Lumabas naman ng session hall si Osme&amp;ntilde;a upang mag-CR at pagbalik nito ay panay pa rin ang salita ni Gordon kaya napilitang suspendihin ang sesyon. (Rudy Andal)</body>
<link>http://www.philstar.com/Article.aspx?articleId=362633&amp;publicationSubCategoryId=92</link>
</article>
<article>
<title>Pacific Plans bokya kay MJ: Plan holders wagi sa korte</title>
<author></author>
<date>
<month>October</month>
<day>12</day>
<year>2006</year>
</date>
<body>Umiskor ang Parents Enabling Plans (PEP) Coalition, Inc. matapos ibasura ng Court of Appeals (CA) ang petisyon ng Pacific Plans Inc. na nagsasaad na wala itong pera at bangkarote kaya walang kakayahang magbayad sa mga plan holders nito. Sa 31-pahinang desisyon ng Special Fifth Division ng CA, nagkamali umano si Judge Romeo Barza ng Makati RTC nang paboran nito ang petition for corporte rehabilitation plan ng Pacific Plans noong Abril 7, 2005. Nabatid na noong Abril 27, 2006 naglabas ng desisyon si Barza na pabor sa Pacific Plans dahilan para umapela ang PEP sa CA. Si dating Manila Congressman Mark Jimenez naman ang tumulong pinansiyal sa plan holders para ilaban ang kaso sa CA. Nakasaad sa CA decision na kung kaya ng Pacific Plans na magbigay ng bonuses, advances at komisyon sa mga agents nito at empleyado, itoy patunay na may pera ang naturang insurance firm at kayang panagutan ang obligasyon nito hanggang 2014. Binanggit din ang kakayanan ng Pacific Plans na makapagbigay ng dividends sa mga stockholders nito, base na rin sa findings ng Securities and Exchange Commission (SEC). &amp;quot;With these opinions laid down by SEC in its pleadings, it would seem that Pacific Plans is not suffering from any liquidity problems, thus, making the Petition for Rehabilitation completely bereft of merit,&amp;quot; saad ng CA. (Lordeth Bonilla)</body>
<link>http://www.philstar.com/Article.aspx?articleId=362631&amp;publicationSubCategoryId=92</link>
</article>
<article>
<title>Mahigpit na regulasyon, di total ban sa billboard</title>
<author></author>
<date>
<month>October</month>
<day>12</day>
<year>2006</year>
</date>
<body>Nagkasundo kahapon ang mga kongresista, government officials at mga lider ng billboard industry sa pagpapatupad ng mahigpit na regulasyon sa pagtatayo ng billboards sa halip na ipatupad ang total ban upang maiwasan ang mga aksidente sa lansangan. Sa hearing kahapon ng House special committee on Metro Manila Development na pinamumunuan nina Muntinlupa Rep. Rozzano Rufino Biazon at Pasay City Rep. Consuelo Dy, napag-alaman na nabigo ang mga local government units na ipatupad ang mga kasalukuyang batas sa ilalim ng National Building Code bago magbigay ng permits sa mga billboard operators. May mga billboard advertisements rin na walang kaukulang permiso kundi local clearances lamang. Ayon kay Biazon, nagkakaroon ng problema sa pagpapatupad ng batas at dapat umanong alamin kung sino ang dapat managot sa mga substandard structures na mga billboards. Sinabi naman ni Outdoor Advertisers Association of the Philippines (OAAP) President Francisco Abueva, na dumalo rin sa hearing na hindi nila kinukunsinti ang mga nagtatayo ng illegal structures at pinapatalsik nila sa asosasyon ang mga lumalabag sa kanilang code of ethics. Napagkasunduan rin ng OAAP na baklasin ang mga billboards na walang permiso. (Malou Escudero)</body>
<link>http://www.philstar.com/Article.aspx?articleId=362629&amp;publicationSubCategoryId=92</link>
</article>
<article>
<title>Impeach Gutierrez naka-umang sa Kamara</title>
<author></author>
<date>
<month>October</month>
<day>12</day>
<year>2006</year>
</date>
<body>Sa kabila nang naging pahayag ni Ombudsman Merceditas Gutierrez na inaako niya ang buong responsibilidad sa ipinalabas na desisyon na pagpapawalang sala sa mga opisyal ng Comelec kaugnay sa kontrobersiyal na kontrata ng election automation, balak pa rin itong sampahan ng impeachment complaint ni Atty. Oliver Lozano sa Mababang Kapulungan ng Kongreso. Ayon kay Lozano, inabuso ng mga Comelec officials ang kanilang&amp;nbsp; tungkulin nang ibigay ang election automation contract sa MegaPacific Consortium base na rin umano sa ipinalabas na desisyon ng Supreme Court, pero nilinis naman sila ni Gutierrez. Ang Ombudsman umano ang may kapangyarihan na tingnan ang criminal liability ng mga opisyal ng Comelec pero kuwestiyonable umano ang ipinalabas nilang desisyon kaya dapat kasuhan ng &amp;quot;betrayal of public trust&amp;quot; si Gutierrez at dapat itong matanggal sa puwesto. (Malou Escudero)</body>
<link>http://www.philstar.com/Article.aspx?articleId=362622&amp;publicationSubCategoryId=92</link>
</article>
<article>
<title>17 kakasuhan sa nursing leak</title>
<author></author>
<date>
<month>October</month>
<day>12</day>
<year>2006</year>
</date>
<body>Inirekomenda ng National Bureau of Investigation (NBI) ang pagsasampa ng kasong kriminal sa Department of Justice (DOJ) laban sa 17 kataong sangkot sa Nursing board exam leakage noong nakaraang Hunyo. Sa report na isinumite ni NBI Director Nestor Mantaring kay Pangulong Arroyo, lumalabas sa kanilang imbestigasyon na naganap ang dayaan sa Metro Manila at Baguio City. Wala namang nakitang ebidensiya na nagkaroon ng leak sa Test 1 at 2. Saka na papangalanan ang mga sangkot kapag naisampa na ang kaso sa DOJ. (Lilia Tolentino/Gemma Garcia)</body>
<link>http://www.philstar.com/Article.aspx?articleId=362619&amp;publicationSubCategoryId=92</link>
</article>
<article>
<title>Pamilya ng OFWs sa Nokor maging kalmado - GMA</title>
<author></author>
<date>
<month>October</month>
<day>12</day>
<year>2006</year>
</date>
<body>Wala pang ipinatutupad ang pamahalaan na paglilikas ng mga OFWs sa North Korea pero mayroon nang nakahandang contingency plan sakalit kailanganin ito. Ito ang nilinaw ni Pangulong Arroyo kasabay ang panawagan sa pamilya ng mga Pinoy doon na manatiling kalmado kasunod na rin ng negatibong reaksiyon sa nuclear testing ng North Korea. Sa ngayon, ayon kay Foreign Affairs Secretary Alberto Romulo, ay nananatili pang tahimik at normal ang sitwasyon sa nasabing bansa base na rin sa pinakahuling report na ipinadala sa kanyang tanggapan ni Philippine Ambassador to Korea Susan Castrense. Ani Castrense, nag-mobilized na siya ng kanilang communication sa embahada na maaaring tawagan at hingan ng tulong ng mga OFWs. (Lilia Tolentino/Mer Layson)</body>
<link>http://www.philstar.com/Article.aspx?articleId=362611&amp;publicationSubCategoryId=92</link>
</article>
<article>
<title>Anak at apo ng mga beterano, bibigyan ng trabaho sa gobyerno</title>
<author></author>
<date>
<month>October</month>
<day>12</day>
<year>2006</year>
</date>
<body>Inaprubahan na ng Kamara sa ikatlo at huling pagbasa ang panukalang magpapalawig sa ibibigay na employment o trabaho sa anak at apo ng mga beterano sa tanggapan ng gobyerno kasama na ang mga government-owned and/or controlled corporations. Ang House Bill No. 1254 ay inihain ni Las Pi&amp;ntilde;as Rep. Cynthia Villar kung saan magiging mandato sa pagkuha ng empleyo ng pamahalaan ang anak at apo ng mga beterano. Ayon kay Villar, layon ng panukala na maging magaan sa mga anak at apo ng beterano ang pagpasok sa government workforce bilang kunsiderasyon sa naging papel ng kanilang magulang noong panahon ng giyera. &amp;quot;The approval of the bill is a well-deserved recognition of the heroism of the veterans who served the country during World War II, Korean War and the Vietnam War by extending preference of employment in the government to any one of their children or grandchild,&amp;quot; ani Villar. Gayunman, nasa government agencies pa rin ang desisyon o option sa pagpili ng pinakamagaling na aplikante. (Malou Escudero)</body>
<link>http://www.philstar.com/Article.aspx?articleId=362606&amp;publicationSubCategoryId=92</link>
</article>
<article>
<title>Bomb alert!</title>
<author></author>
<date>
<month>October</month>
<day>12</day>
<year>2006</year>
</date>
<body>Itinaas na ng Armed Forces of the Philippines (AFP) at Philippine National Police (PNP) sa heightened alert ang buong puwersa nito sa Metro Manila at Mindanao Region kasunod ng tatlong magkakasunod na pagsabog sa North Cotabato na ikinamatay ng 8 katao at ikinasugat ng mahigit 30 iba pa. Ayon sa militar at pulisya, ang serye ng pagpapasabog ay &amp;quot;ganti&amp;quot; ng mga terorista sa pagkakaaresto kamakailan sa asawa ng Indonesian bomber na si Mrs. Sovie Dulmatin. Si Sovie ay naaresto sa operasyon ng militar sa Patikul, Sulu noong Oktubre 3. Isang &amp;quot;credible information&amp;quot; ang natanggap ng mga awtoridad na magsasagawa ng retaliatory attacks ang Jemaah Islamiyah at Abu Sayyaf Group sa mga susunod na araw at sinasabing kasama sa target ang kamaynilaan. Unang binomba kamakalawa ang Tacurong City, Sultan Kudarat at Makilala, North Cotabato. Sa Tacurong ay 2 ang patay at 6 sa Makilala. Itinaon ang pambobomba sa Makilala sa kapistahan ng siyudad. Ang insidente ay sinundan pa ng isang pagsabog kahapon ng umaga sa Southseas Mall sa Don Rufino st., lungsod ng Cotabato pero walang nasawi. Gumamit ang mga terorista ng 81mm mortar shell, samantala nakarekober at na-detonate ng militar ang dalawang 80mm mortar. Ang insidente ay matapos magpalabas ng travel warning ang Amerika at Australia sa kanilang mamamayan na iwasan ang bumiyahe sa Mindanao. Sa Metro Manila, hinigpitan na ang pagbabantay sa mga pangunahing instalasyon ng gobyerno na itinuturing na soft target ng terror attacks kabilang ang LRT at MRT stations, bus terminals, daungan, paliparan, oil depot, malls, commercial districts, US Embassy at iba pang matataong lugar. (Joy Cantos at may dagdag ulat ni Edwin Balasa)</body>
<link>http://www.philstar.com/Article.aspx?articleId=362600&amp;publicationSubCategoryId=92</link>
</article>
<article>
<title>PNP bigo sa jueteng</title>
<author></author>
<date>
<month>October</month>
<day>11</day>
<year>2006</year>
</date>
<body>Inamin kahapon ng Philippine National Police (PNP) na bigo ang kanilang tanggapan na sugpuin ang operasyon ng jueteng sa bansa bunga na rin ng kawalan ng koordinasyon ng mga lokal na opisyal. Pero binigyang diin naman ng PNP chief na pursigido at patuloy pa rin ang aktibong kampanya ng kapulisan kontra jueteng at mahigpit na ipinatutupad ang one-strike policy. Gayunman, ipinagmalaki naman ni PNP Chief Director Gen. Oscar Calderon na bumaba ng 50% ang mga kaso ng kidnap-for-ransom at iba pang uri ng kriminalidad sa bansa sa unang 100 araw ng kanyang panunungkulan. Mula sa naitalang 16 kaso ng kidnapping noong 2005 ay naitala lamang ito sa 8 kaso. Sa street crimes na isa naman sa kanyang mga prayoridad na linisin partikular na sa Metro Manila ay bumaba ito ng 42%. Kabilang sa nangungunang kaso ay robbery/holdup at cellphone snatching. Sa illegal na droga ay bumaba sa 52% at sa carnapping, mula sa 247 kaso noong 2005 ay nasa 128 na lamang. (Joy Cantos)</body>
<link>http://www.philstar.com/Article.aspx?articleId=362461&amp;publicationSubCategoryId=92</link>
</article>
<article>
<title>NPA sagabal sa pag-unlad  Gonzales</title>
<author></author>
<date>
<month>October</month>
<day>11</day>
<year>2006</year>
</date>
<body>Higit pang paiigtingin ng gobyerno ang komprehensibong kampanya para pulbusin ang CPP-NPA matapos na salakayin ng mga komunistang rebelde ang airport construction project sa Silay City, Negros Occidental. Sinabi kahapon ni National Security Adviser Norberto Gonzales na ang mga teroristang komunista ay pangunahing sagabal sa pag-usad ng ekonomiya ng bansa at hadlang sa pagsisikap ng gobyerno na mabigyan ng hanapbuhay at maiahon sa kahirapan ang nakararaming Pilipino. Aniya, ang pag-atake ng mga NPA sa ginagawang airport sa Silay City at iba pang proyekto at pasilidad ng gobyerno, mga pribadong negosyo at maging ng mga mamamayan ay nagpapakita lamang na salot sila sa lipunan at walang tunay na malasakit sa mga mahihirap na siyang pangunahing apektado ng kanilang mga paninira. Hindi lamang ang mga kagamitang nagkakahalaga ng P30 milyon ang winasak ng mga terorista, ayon kay Gonzales. Nawalan din ng hanapbuhay ang mga manggagawa dahil sa pansamantalang pagkahinto ng konstruksiyon at nabinbin ang pag-unlad ng isla ng Negros. Maraming trabaho pa ang malilikha ng operasyon ng airport dahil magbubunga din ito ng mga negosyo sa paligid. Dahil dito, nagdeploy ang militar ng 120 tropa mula sa elite Scout Rangers upang tugisin ang tinatayang 50 rebelde na sangkot sa panununog. Nabatid na ang pinopondohan ng mga Hapones na P 4.3 bilyong Silay City airport ay isa sa mga prayoridad na proyekto ni Pangulong Arroyo. Tumanggi umano ang mga contractor na Koreano sa ilalim ng Hanjin na magbayad ng revolutionary tax sa grupo ng mga rebelde na siyang motibo ng panununog. (Joy Cantos)</body>
<link>http://www.philstar.com/Article.aspx?articleId=362458&amp;publicationSubCategoryId=92</link>
</article>
<article>
<title>Mt. Bulusan nagbuga ng abo</title>
<author></author>
<date>
<month>October</month>
<day>11</day>
<year>2006</year>
</date>
<body>Matapos ang pananahimik ng halos tatlong buwan, muling nagbuga ng abo kahapon ang Mt. Bulusan sa lalawigan ng Sorsogon. Sa inisyal na report na tinanggap ng Office of the Civil Defense, sinabi ni Orlando Guardacasa, senior science research specialist ng Philippine Institute of Volcanology and Seismology (Philvocs), naitala ang pagputok dakong 5:06 ng hapon at nasundan dakong 5:35 ng hapon kung saan ang abo ay patungo sa direksiyon ng poblacion sa bayan ng Casiguran. &amp;quot;We are still studying the circumstances. We have no initial report except for our instrument readings that recorded the explosion,&amp;quot; pahayag ni Guardacasa. Inihayag ni Casiguran Mayor Edwin Hamor na walang nakahandang evacuation center sa Sorsogon ng maitala ang pagsabog dahil matinding sinalanta ng bagyong Milenyo ang Bicol Region. Nagsimulang mag-alburoto ang Bulusan noong Marso 21 pero pagkaraan nito ay nanahimik. Huling nagbuga ng abo ang bulkan nitong Hunyo 28. (Joy Cantos)</body>
<link>http://www.philstar.com/Article.aspx?articleId=362453&amp;publicationSubCategoryId=92</link>
</article>
<article>
<title>Comelec officials pinapa-impeach</title>
<author></author>
<date>
<month>October</month>
<day>11</day>
<year>2006</year>
</date>
<body>Muling nagsampa kahapon ng impeachment complaint sa House of Representatives si Atty. Oliver Lozano laban kina Commission on Elections (Comelec) Chairman Benjamin Abalos Sr. at Commissioners Resurreccion Borra at Florentino Tuason Jr. kaugnay sa sinasabing maanomalyang kontrata sa pagbili ng P1.3 bilyon automated poll machines. Inireklamo ni Lozano ng &amp;quot;betrayal of public trust&amp;quot; ang mga opisyal ng Comelec dahil sa pagbibigay sa Mega-Pacific Consortium noong 2003 ng automation contract. Ayon kay Lozano, hindi dapat pinayagan ang nasabing kompanya na sumali sa bidding process dahil bigo itong ma-meet ang eligibility requirements. Ang unang impeachment complaint ay isinampa ni Lozano laban sa mga opisyal ng Comelec noong Pebrero 2006, pero walang kongresistang nag-endorso nito. Ayon pa kay Lozano, mismong ang Supreme Court ang nagsabi na dapat panagutan ng mga opisyal ng Comelec ang palpak na bidding at pagbibigay ng kontrata sa Mega Pacific. Maliwanag umanong inabuso ng mga opisyal ng Comelec ang kanilang kapangyarihan kaugnay sa pagbibigay ng kontrata. Pero inabsuwelto ng Office of the Ombudsman ang Comelec kaya napilitan umano si Lozano na sampahan ang mga ito ng panibagong reklamo. Wala pa ring nakukuhang mag-eendorso ng reklamo si Lozano bagaman at sinabi nito na hiniling na niya ang tulong nina House Minority Leader Francis Escudero at Surigao del Sur Rep. Prospero Pichay. Ayon naman kay Taguig-Pateros Rep. Alan Peter Cayetano, pagkatapos na ng budget hearing nila pag-uusapan sa minorya kung susuportahan ang inihain ni Lozano. (Malou Escudero)</body>
<link>http://www.philstar.com/Article.aspx?articleId=362449&amp;publicationSubCategoryId=92</link>
</article>
<article>
<title>Anti-Billboard Bill ni Miriam sinertipikahang urgent ni GMA</title>
<author></author>
<date>
<month>October</month>
<day>11</day>
<year>2006</year>
</date>
<body>Sinertipikahan ni Pangulong Arroyo bilang urgent bill ang Anti-Billboard Blight bill ni Sen. Miriam Defensor-Santiago matapos personal na pangasiwaan kamakalawa ng Pangulo ang pagbaklas sa mga illegal giant billboards sa Metro Manila. Sinabi ni Sen. Santiago, tapos na ang kanyang sponsorship speech para sa nasabing panimulang batas at hiniling na niya kay Senate Majority Leader Francis Pangilinan na bigyan ito ng prayoridad para pagdebatihan sa sesyon. Nakapaloob sa panukala na bawal itayo ang billboard na walang 1,000 feet ang layo mula sa anumang interchange, right of way, intersection ng mga streets, historical site, paaralan, simbahan, ospital, sementeryo, government buildings, public parks, playground, recreation at convention centers. Bawal na ring magtayo ng billboards sa mga nakakaharang na daan, nakakaharang sa scenic vista sa mga highway, residential zones, mga lupang pag-aari ng gobyerno, telephone or utility poles at sa ibabaw ng mga gusali. Nilimitahan na rin sa taas na 50 feet at 300 sq. ft, ang size ng mga billboards magmula sa lupa, ayon pa kay Santiago. (Rudy Andal)</body>
<link>http://www.philstar.com/Article.aspx?articleId=362440&amp;publicationSubCategoryId=92</link>
</article>
<article>
<title>Nuke war sisiklab?</title>
<author></author>
<date>
<month>October</month>
<day>11</day>
<year>2006</year>
</date>
<body>Pinangangambahan umanong sumiklab ang nuclear war kasunod ng matagumpay na underground nuclear weapons test ng North Korea sa kabila ng bantang sanction dito ng United Nations Security Council. Ito ngayon ang nakikitang senaryo dahil sa tila mapaghamong aksiyon ng North Korea. Ipinagyabang ng Nokor na nagpasabog na sila ng nuclear bomb, dahilan para ulanin sila ng batikos mula sa maraming bansa. Hindi na rin mapakali si Pangulong Arroyo at nakiisa sa panawagang ibasura na ng Nokor ang kanilang nuclear weapons project at ihinto ang pagtuklas at pagpapaunlad ng mga mapamuksang armas. &amp;quot;This hangs a Damocles sword above East Asia, threatens regional integration and places the prosperity of all peoples on this part of the world at risk,&amp;quot; anang Pangulo. Ang North Korea ang ika-9 na bansa na may nuclear weapon. Ang iba pa ay US, Russia, France, China, Britain, India, Pakistan at Israel. Sinasabing maliit lang ang bomba, pero ayon sa Russia, ito ay sinlakas ng ibinagsak ng US sa Japan noong World War II. Base sa pagyanig, maaaring 550 tonelada ng TNT ang pinasabog. Umapela naman ang mga kongresista sa Malaca&amp;ntilde;ang na maging maingat sa pagbibigay ng statement kaugnay sa matagumpay na nuclear testing ng North Korea upang hindi malagay sa alanganin. Ayon kina Reps. Roilo Golez at Ruffy Biazon, dapat na maging balanse ang Palasyo sa ipalalabas na pahayag dahil posibleng maapektuhan ang mga overseas Filipino workers sa South Korea na kalapit lamang ng North Korea. Sinabi naman ni Biazon na mas makakabuting makiayon sa &amp;quot;stand&amp;quot; ng UN at ASEAN ang magiging stand ng Pilipinas sa sitwasyon. Pinuna pa ng dalawang kongresista na sakaling sumiklab ang kaguluhan dahil sa nuclear testing na isinagawa ng North Korea, walang kakayahan ang Pilipinas na makisali sa gulo dahil kulang sa kagamitan ang AFP at PNP. Inihayag naman ng Department of Foreign Affairs (DFA) na may nakalatag nang contingency plan para sa mga OFW sakaling umigting ang tensiyon sa Nokor. (Lilia Tolentino, Rose Tamayo-Tesoro At Malou Escudero)</body>
<link>http://www.philstar.com/Article.aspx?articleId=362437&amp;publicationSubCategoryId=92</link>
</article>
<article>
<title>Gutierrez pinagpapaliwanag ng Palasyo</title>
<author></author>
<date>
<month>October</month>
<day>10</day>
<year>2006</year>
</date>
<body>Hiniling kahapon ng Malaca&amp;ntilde;ang kay Ombudsman Merceditas Gutierrez na magpaliwanag ito sa publiko kaugnay sa kontrobersyal na pag-abswelto sa mga opisyal ng Commission on Elections at Mega Pacific Consortium na sangkot sa pagbili ng automated counting machines. Ayon kay Executive Secretary Eduardo Ermita, hindi gusto ng Palasyo na makialam sa usaping ito pero dahil sa pilit na isinasangkot ang Malaca&amp;ntilde;ang sa naging desisyon ay makakabuting gumawa ng paglilinaw ang Ombudsman. Dumating sa bansa si Gutierrez kamakalawa mula Switzerland at nakahanda naman itong magpaliwanag sa publiko kaugnay sa naging desisyon ng Ombudsman sa pag-abswelto sa mga Comelec officials. (Lilia Tolentino)</body>
<link>http://www.philstar.com/Article.aspx?articleId=362282&amp;publicationSubCategoryId=92</link>
</article>
<article>
<title>Pagsalakay ng NPA kinondena ni GMA</title>
<author></author>
<date>
<month>October</month>
<day>10</day>
<year>2006</year>
</date>
<body>Kinondena kahapon ni Pangulong Arroyo ang ginawang pagsalakay at panununog ng mga miyembro ng New Peoples Army (NPA) sa bagong tayong airport sa Silay City, Negros Occidental. Sinabi ni PGMA, ang ginawang ito ng NPA ay isang uri ng terorismo. Umaabot sa P30 milyon ang halaga ng naging pinsala sa ginawang panununog ng NPA sa Silay airport. Nanawagan naman kahapon sina Bacolod Rep. Monico Puentevella at Leyte Rep. Eduardo Veloso sa NPA na tigilan na ang pananalakay sa mga mahahalagang proyekto ng gobyerno na malaking perwisyo sa taumbayan. Sinabi ni Rep. Puentevella, nadiskaril ang pangarap ng kanyang mga kababayan na magkaroon ng modernong paliparan para mapabilis ang kalakalan sa kanilang lalawigan dahil sa ginawang pananalakay ng NPA. Wika naman ni Rep. Veloso, hindi dapat idamay ng NPA ang mga proyektong magbibigay ng kaginhawan sa taumbayan. (Lilia Tolentino/Malou Escudero)</body>
<link>http://www.philstar.com/Article.aspx?articleId=362281&amp;publicationSubCategoryId=92</link>
</article>
<article>
<title>Maybahay ng Bali bomber ipapatapon sa Indonesia</title>
<author></author>
<date>
<month>October</month>
<day>10</day>
<year>2006</year>
</date>
<body>Ipapatapon pabalik sa Indonesia ang maybahay ng Bali bomber at Jemaah Islamiyah member na si Dulmatin. Tiniyak kahapon ni Justice Secretary Raul Gonzales ang deportasyon ni Sovie Istiada Oemar makaraang iharap ito sa Department of Justice. Sinabi ni Sec. Gonzales, agad na pababalikin sa Indonesia si Sovie sa sandaling matapos ang interogasyon dito ng militar sa loob ng 3 linggo. Inamin din ni Sovie sa kalihim na miyembro din siya ng JI pero hindi naman ito puwedeng kasuhan dahil lamang sa pagiging asawa ng terorista. Tanging paglabag sa Immigration law ang puwedeng ikaso kay Sovie dahil pumasok ito sa bansa na walang kaukulang dokumento. Nahuli si Sovie ng mga tauhan ng Bureau of Immigration noong Oktubre 3 sa Zamboanga dahil wala itong maiharap na travel documents. (Grace dela Cruz)</body>
<link>http://www.philstar.com/Article.aspx?articleId=362277&amp;publicationSubCategoryId=92</link>
</article>
<article>
<title>OWWA funds bantayan  Jinggoy</title>
<author></author>
<date>
<month>October</month>
<day>10</day>
<year>2006</year>
</date>
<body>Nagbabala kahapon si Sen. Jinggoy Estrada sa mga OFWs na mahigpit na bantayan ang Overseas Workers Welfare Administration (OWWA) sa ginagawang investments nito upang hindi matulad sa bankruptcy ng Retirement and Separation Benefits System (RSBS) ng Armed Forces of the Philippines (AFP). Sinabi ni Sen. Estrada, chairman ng senate committee on labor and employment, dapat ding bantayan ng Commission on Audit (COA) ang P7.4 bilyong deposito nito sa ibat ibang bangko at mga investments. Pinaalalahanan din ni Jinggoy ang OWWA na magdahan-dahan sa pag-iinvest nito ng pera ng mga OFWs upang hindi matulad sa sinapit ng RSBS. Nakatakdang isara ng gobyerno ang RSBS sa darating na Disyembre 31 matapos malugi ng bilyon ito sa kanilang investments sa real estate at golf course. Aniya, mayroong mga kuwestyonableng transaksyong pinasok ang OWWA sa nakaraan kaya upang hindi ito matulad sa sinapit ng RSBS ay dapat mahigpit na bantayan ito. Kabilang sa sinasabi ni Jinggoy na kontrobersyal na transaksyon ng OWWA ay ang P520 milyong Medicare fund para sa mga OFWs at ang P664 milyong investment nito para sa Smokey Mountain Project Participation Certificates na inisyu ng R-2 builder. (Rudy Andal)</body>
<link>http://www.philstar.com/Article.aspx?articleId=362274&amp;publicationSubCategoryId=92</link>
</article>
<article>
<title>Bagong PM ng Thailand darating sa Pinas</title>
<author></author>
<date>
<month>October</month>
<day>10</day>
<year>2006</year>
</date>
<body>Matapos mailuklok sa puwesto sa pamamagitan ng matahimik na kudeta sa gobyerno ni dating Prime Minister Thaksin Shinawatra ay nakatakdang bumisita sa bansa ngayong buwang ito ang bagong Prime Minister ng Thailand. Ayon kay Department of Foreign Affairs (DFA) Assistant Secretary Luis Cruz, ang bagong Thai Prime Minister na si Surayud Chulanont ay dadalo sa Association of Southeast Asian Nations (ASEAN) Commemorative Summit sa darating na Oktubre 30 hanggang 31 sa bansa. Sinabi ni Cruz, ang nalalapit na pagbisita sa Pilipinas ng 63-taong gulang na si Chulanont ay bahagi ng protocol ng isang head of state bilang isang bansang kasapi ng ASEAN. Tulad aniya ng Pangulong Arroyo, bumisita rin siya sa Thailand noong pormal siyang umupo bilang bagong Chief Executive ng Pilipinas noong 2001. Si Chulanont ay nailuklok sa kapangyarihan sa pamamagitan ng bloodless military takeover. Sinasabing iginagalang ng buong hanay ng militar sa Thailand si Chulanont at maging ng ibat-ibang civilian leaders. (Mer Layson)</body>
<link>http://www.philstar.com/Article.aspx?articleId=362270&amp;publicationSubCategoryId=92</link>
</article>
<article>
<title>Leakage sa test 1, 2 sisilipin muna ng NBI</title>
<author></author>
<date>
<month>October</month>
<day>10</day>
<year>2006</year>
</date>
<body>Naantalang pagpapalabas ng resulta ng imbestigasyon ng National Bureau of Investigation (NBI) kaugnay sa sinasabing leakage sa nakaraang nursing board exam dahil sa bagong development sa kaso kung saan ay sinasabing may leakage din sa test 1 at 2. Sinabi ni Atty. Elfren Meneses, chief ng anti-fraud and computer crimes division ng NBI, naantalang ang pagpapalabas nila ng resulta sa imbestigasyon dahil sa testimonya ni Prof. Rene Tadle ng University of Sto. Tomas na may 5 examinees mula sa Nueva Ecija, Tarlac at Baguio City ang nagpalabas ng kanilang sinumpaang-salaysay na nag-uugnay sa Manila-based review center sa leakage sa test 1 at 2. Base sa sinumpaang-salaysay, may 50 mga tanong ay nag-leak mismo sa araw ng examination kayat kailangang pag-aralan ngayon ng gobyerno kung dapat magkaroon ng re-take mula test 1 hanggang 5. Si Tadle ay isa sa mga petitioners sa Court of Appeals tungkol sa nursing test scam. (Gemma Garcia)</body>
<link>http://www.philstar.com/Article.aspx?articleId=362260&amp;publicationSubCategoryId=92</link>
</article>
<article>
<title>Local execs magpi-People Power</title>
<author></author>
<date>
<month>October</month>
<day>10</day>
<year>2006</year>
</date>
<body>Gagamitin ng mga lokal na opisyal na kasapi ng Union of Local Authorities of the Philippines (ULAP) ang &amp;quot;people power&amp;quot; upang igigiit ang pagpapalit sa sistema ng pamahalaan sa pamamagitan ng Peoples Initiative. Sa pamamagitan ng puwersa ng tao, makakapagbigay ng mabilis na pagkalap ng lagda para suportahan ng mga botante ang PI para maamyendahan ang Kostitusyon partikular ang paglipat sa Unicameral parliamentary form of government. Ayon kay ULAP president at Bohol Gov. Erico Aumentado, may probisyon sa Local Government Code na nagbibigay ng paraan upang ang mga lokal na opisyal at kaalyadong grupo ng mamamayan para kumalap ng mahigit 9 milyong lagda na sumusuporta sa PI upang maamyendahan ang Saligang Batas. &amp;quot;Naniniwala kami, sa people power dahil ito ang ginamit natin para baguhin at pagandahin ang buhay ng milyon milyong Filipino sa mga lalawigan, lungsod, munisipalidad at barangay,&amp;quot; dagdag pa ni Gov. Aumentado. Ang nakalap na 9 milyong lagda, kung saan ay 6.3 milyon ay bineripika ng mga local election registrar sa buong bansa, ang naging basehan ng ULAP at kaalyado nitong Sigaw ng Bayan para hilingin sa Comelec na itakda na ang araw para sa national referendum sa panukalang pagbabago sa Konstitusyon. (Rudy Andal)</body>
<link>http://www.philstar.com/Article.aspx?articleId=362255&amp;publicationSubCategoryId=92</link>
</article>
<article>
<title>1 pang pari pinatay!</title>
<author></author>
<date>
<month>October</month>
<day>10</day>
<year>2006</year>
</date>
<body>Isang pari naman ng Aglipayan Church ang pinatay ng limang hindi nakilalang suspek matapos pagbabarilin at saksakin ito kamakalawa ng umaga sa Surigao del Sur. Ayon sa ulat na natanggap ng Camp Crame, ang biktima ay nakilalang si Fr. Dionisio Guingguing, 54 anyos, may-asawa, pari ng Philippine Independent Church at nakatira sa Purok Sunkist, Barangay Bajao, Tago, Surigao del Sur. Iniutos na agad ni Chief Supt. Antonio Nanas, Caraga region police chief, sa Criminal Investigation and Detection Group ang malalim na imbestigasyon sa pagkamatay ni Fr. Guingguing. Sa paunang ulat, puwersahang pinasok umano ng 5 kalalakihan ang bahay ng pari na nasa compound ng simbahan bandang alas-5 ng madaling araw kamakalawa. &amp;quot;The suspect used a pistol and a sundang or bladed weapon that cause the priests instant death. Mukhang may malaking galit dun sa pari,&amp;quot; wika ni C/Supt. Nanas. Personal ang motibong tinitingnan ng pulisya sa pagpaslang kay Guingguing na kasamahan ng pinaslang ding si Aglipayan Bishop Alberto Ramento sa Tarlac City noong Oct. 3. Tulad ni Bishop Ramento, kritiko din ng gobyernong Arroyo si Fr. Guingguing bukod sa aktibong pagtulong nito sa mga aktibista sa kanilang lugar. (Joy Cantos)</body>
<link>http://www.philstar.com/Article.aspx?articleId=362252&amp;publicationSubCategoryId=92</link>
</article>
<article>
<title>Chacha ipipilit ni Hagedorn</title>
<author></author>
<date>
<month>October</month>
<day>09</day>
<year>2006</year>
</date>
<body>Ipaglalaban ni Puerto Princesa, Palawan Mayor Edward Hagedorn ang pagsusulong ng Peoples Initia-tive na siyang magbibigay daan sa mahahalagang pagbabago sa Saligang Batas. Sa ipinadalang pahayag, kumpiyansa si Hagedorn at mga lokal na opisyal at lider ng koalisyong sumusuporta sa Charter change na kakatigan ng Korte Suprema ang desisyon para sa interes ng mamamayang Filipino na ang tinig ay pinatotohanan ng 6.3 milyong lagda. &amp;quot;Naniniwala ako na magiging pabor ang desisyon ng mga justices dahil ito ay para sa kabutihan at kapakanan ng ating bansa at taongbayan,&amp;quot; pinunto ni Hagedorn. Sa pahayag ng Union of Local Authorities of the Philippines (ULAP) at kaalyado nitong Sigaw ng Bayan coalition, inihayag nito na ang mga pagbabago ngayon ay nagpapakita lamang na nauunawaan na ng mamamayang Filipino kung bakit kinakailangan magkaroon ng Cha-Cha. Ayon naman kay Sarangani Gov. Rene Miguel Dominguez, marami sa mga lokal na opisyal, kabilang na siya, ang nagtiyaga at naghirap para ihatid sa publiko ang tunay na kahulugan at kahalagahan sa pagsulong ng Peoples Initiative. Tinukoy din nina Binalonan, Pangasinan Mayor Ra-mon Guico Jr. at Amb. Donald Dee, pangulo ng Philippine Chamber of Commerce and Industry (PCCI), ang magiging resulta ng Cha-Cha na palakasin ang local at fiscal autonomy na siyang magbibigay-daan para sa pagsasagawa ng sarili nilang mga proyektong pampaunlad. Sinuportahan naman ito nina Francis Chua ng Federation of Fil-Chinese Chambers of Commerce, TUCP sec-gen Alex Aguilar at Efren de Luna ng ACTO. (Rudy Andal)</body>
<link>http://www.philstar.com/Article.aspx?articleId=362123&amp;publicationSubCategoryId=92</link>
</article>
<article>
<title>Pinoy Inventor Nag-Alok Ng Solusyon: 2-M tao namamatay kada-taon sa polusyon</title>
<author></author>
<date>
<month>October</month>
<day>09</day>
<year>2006</year>
</date>
<body>Nag-aalok ngayon ng solusyon ang isang Pinoy inventor sa pamahalaan upang matugunan ang lumalalang problema sa air pollution matapos isiwalat ng World Health Organization (WHO) na mayroong 2 milyong tao ang namamatay kada taon dahil sa maruming hangin. Ayon kay Pablo Planas, imbentor ng Khaos Super Gas Saver, napapanahon na para baguhin ang ilang probisyon ng Clean Air Act, partikular ang emission testing standard na 4.5 at gawing .05 gaya ng pamantayan ng Environmental Protection Agency (EPA) ng Amerika. Ayon sa WHO magagawang magkaroon ng magandang kalidad ng hangin sa pamamagitan ng pagpapatupad ng mas striktong air pollution standard at maibaba rin sa halos 15 porsyento ang bilang ng mga namamatay dahil sa maruming hangin. &amp;quot;Kung talagang seryoso ang ating pamahalaan na tugunan ang panawagan ng WHO sa pagkakaroon ng mataas na kalidad ng hangin, dapat siguro suportahan nila ang aking imbensyon,&amp;quot; ayon kay Planas, &amp;quot;ang solusyon sa polusyon ay nasa Pilipinas,&amp;quot; dagdag pa niya. Ang Khaos ay pumasa na rin sa maraming test na ginawa ng Land Transportation Office (LTO) at Department of Environment and Natural Resources (DENR). &amp;quot;By reducing air pollution levels, we can help countries to reduce the global burden of disease from respiratory infections, heart disease, and lung cancer which they otherwise would be facing. Moreover, action to reduce the direct impact of air pollution will also cut emissions of gases which contribute to climate change and provide other health benefits,&amp;quot; pahayag ni Dr. Maria Neira, WHO Director of Public Health and the Environment. (Doris Franche)</body>
<link>http://www.philstar.com/Article.aspx?articleId=362121&amp;publicationSubCategoryId=92</link>
</article>
<article>
<title>Court decisions isalin sa dialects -SC</title>
<author></author>
<date>
<month>October</month>
<day>09</day>
<year>2006</year>
</date>
<body>Iniutos ng Korte Suprema sa binuong ko- mite ang translation o pagsasalin sa Tagalog at iba pang pangunahing dialects sa bansa ng mga landmark decisions sa layuning higit na maunawaan ito ng lahat ng sektor partikular and hindi gaanong bihasa sa Ingles. Sa Memorandum Order No. 74, nagbigay ng direktiba ang Mataas na Hukuman sa pagbuo ng komite na siyang magsasalin sa mga mahahalagang desisyon ng Korte sa Filipino at iba pang dayalekto. Ang paraang ito ay magbibigay ng mas malinaw na paliwanag kung naisalin sa ibat ibang wika, hindi sa Ingles lamang katulad ng dati, ang dinadaanang proseso ng kaso. &amp;quot;...languange is one of the barriers to ample access to our courts and to a full understanding of our court processess and decisions, especially by the educationally disadvantaged,&amp;quot; ayon sa memo. (Ludy Bermudo)</body>
<link>http://www.philstar.com/Article.aspx?articleId=362109&amp;publicationSubCategoryId=92</link>
</article>
<article>
<title>Counting machines ng Comelec: Ipagamit kesa mabulok!</title>
<author>Ni Danilo Garcia</author>
<date>
<month>October</month>
<day>09</day>
<year>2006</year>
</date>
<body>Kaysa umano mabulok ay dapat ipagamit na lamang ang automa-ted counting machines ng Commission on Elections (Comelec) nang hindi masayang ang buwis ng taumbayan na ipinambayad sa mga ito. Nakatakdang isulong ngayon ng Assalam Partylist at grupong Alyansa ng Sambayanan para sa Pagbabago (ASAP) ang pambansang &amp;quot;signature campaign&amp;quot; para kumalap ng milyon-milyong lagda para hilingin sa Korte Suprema ang pagpapagamit sa nakatambak na bilyong halaga ng counting machines. Sinabi ni Penny Disimban, chairman ng Assalam partylist na napatunayan na hindi mapagkakatiwalaan ang kasalukuyang sistema ng eleksiyon na ipinapatupad ng Comelec dahil sa isyu ng dayaan nitong nakaraang 2004 elections. Maaari umanong walang isyu ng Garci tape kung nagamit lamang ang mga counting machines at nalaman kung sino talaga ang tunay na nanalo. Hindi na umano magkakaroon ng isyu ng dagdag-bawas sa mga boto partikular na sa Mindanao. Sinabi naman ni Atty. Ernesto Arellano, chairman ng ASAP, na hindi na umano isyu ngayon kung sino ang nakinabang o nadehado sa pagitan ng Comelec at Mega Pacific. Dapat umanong ikonsidera ng Korte Suprema ang karapatan ng mamamayan na mapakinabangan ang ibinabayad nilang buwis at masolusyonan ang laganap na dayaan sa halalan. Kasalukuyang nakaimbak ang 1,991 machines na nagkakahalaga ng P3.9 bilyon sa 4th floor ng warehouse ng Comelec sa UN Ave. buhat nang ideklara ng SC ang kontrata na &amp;quot;null and void.&amp;quot; Inamin naman ni Comelec Chairman Benjamin Abalos na huli na para magamit ang naturang mga makina kahit na pumabor pa ang Korte sa muling pagpapagamit nito dahil naghahanda na ngayon ang kanyang ahensiya para sa manual o &amp;quot;tao-tao&amp;quot; na pagbibilang sa mga boto para sa nalalapit na 2007 elections. Kasalukuyang gumagastos ang Comelec ng P3.9 milyon para lamang sa pag-iimbak at maintenance ng naturang mga counting machines.</body>
<link>http://www.philstar.com/Article.aspx?articleId=362104&amp;publicationSubCategoryId=92</link>
</article>
<article>
<title>Senior citizens 1-week namuno sa Caloocan</title>
<author></author>
<date>
<month>October</month>
<day>08</day>
<year>2006</year>
</date>
<body>Nagpasalamat si Caloocan City Mayor Enrico &amp;quot;Recom&amp;quot; Echiverri sa mga senior citizen na nakibahagi sa ginanap na &amp;quot;Elderly Week 2006&amp;quot; dahil sa pagbibigay sa kanila nito ng atensiyon at importansiya. Sa launching ng nasabing programa noong Lunes, nagkaroon ng turn-over ang lahat ng department heads sa mga senior citizen na pansamantalang uupo bilang pinuno ng bawat departamento sa loob ng isang linggo. Isa sa mga senior citizen na si Mrs. Milagros Villanueva ay nagsabi na naging masaya sila sa ibinibigay na atensiyon sa kanila ng alkalde. Si Mrs. Villanueva na umupo bilang hepe ng Public Information Office noong Miyerkules ay nagsabi pa na pinapahalagahan nila ang pagbibigay sa kanila ng pagkakataon upang malaman ang mga trabaho ng lokal na pamahalaan at idinagdag pa nito na ito ay kauna-unahang naganap sa ating bansa. Nagpasalamat din ito sa Citys Office of Senior Citizens Affairs (OSCA) na siyang naging punong abala sa proyekto. Sinabi naman ni Echiverri, ang programang ito ay isang paraan upang bigyan ng halaga ang ating mga senior citizen dahil sa kanilang mga naibigay na kontribusyon sa pagsulong at pag-unlad ng Caloocan.</body>
<link>http://www.philstar.com/Article.aspx?articleId=362027&amp;publicationSubCategoryId=92</link>
</article>
<article>
<title>Reklamo vs Calixto mabigat daw</title>
<author></author>
<date>
<month>October</month>
<day>08</day>
<year>2006</year>
</date>
<body>Mabigat at seryoso umano ang mga ebidensiyang isinumite laban kay suspended Pasay City Vice Mayor Antonino Calixto dahilan para bigyan ito ng panibagong 60-day suspension ng Malakanyang na ipinatupad kamakalawa ng Department of Interior and Local Government (DILG). Si Calixto ay nahaharap sa kasong grave abuse of authority, nonfeasance and dereliction of duty na isinampa laban sa kaniya ng apat na konsehal ng nasabing siyudad na sina acting Mayor Allan Panaligan, acting Vice Mayor Arvin Tolentino, Marlon Pesebre at Jonathan Cabrera. Ang kaso ay nag-ugat sa pagkakatanggal ni Calixto sa mga empleyado ng apat at palitan niya ang mga ito ng kanyang sariling mga empleyado. Ang bawat konsehal ay mayroon sanang mga 25 casual employees at 35 contractuals. Mula July 2004 hanggang taong 2005, ayon sa apat, imbes 25 ay limang casual employees na lamang ang itinira ni Calixto sa kanilang apat at imbes na 35 ay 16 contractuals na lamang. Ang ipinampuno sa kakulangan ay pawang sariling mga tao umano ni Calixto. Bukod dito, nabungkal din ang garbage anomaly na inuugnay kay Calixto, ang isyu ng 100 ghost employees at anomalya sa janitorial services contract.</body>
<link>http://www.philstar.com/Article.aspx?articleId=362025&amp;publicationSubCategoryId=92</link>
</article>
<article>
<title>Paralitiko natusta sa sunog</title>
<author></author>
<date>
<month>October</month>
<day>08</day>
<year>2006</year>
</date>
<body>Isang paralitikong negosyante ang iniulat na nasawi makaraang makulong sa naganap na sunog sa loob ng pag-aari nitong establisimento sa Tagum City, Davao del Sur, ayon sa ulat ng pulisya. Halos hindi na makilala ang bangkay ng biktimang kinilalang si Benito Sierras ng nabanggit na lugar. Batay sa ulat, naganap ang sunog sa Belinda Native Product sa kahabaan ng Quezon Street dakong alas-2 ng madaling-araw. Nabatid na mabilis na kumalat ang apoy sa nasabing establisimento habang mahimbing na natutulog ang biktima. Naapula ang apoy dakong alas-3:15 ng madaling-araw matapos na magresponde ang mga bumbero. Naitala naman sa P1 milyon ang naging pinsala ng sunog na tumupok sa establisimento ng nasawing biktima.&amp;nbsp; (Joy Cantos)</body>
<link>http://www.philstar.com/Article.aspx?articleId=362024&amp;publicationSubCategoryId=92</link>
</article>
<article>
<title>GRO sinapak ng bgy. chairman</title>
<author></author>
<date>
<month>October</month>
<day>08</day>
<year>2006</year>
</date>
<body>Nalalagay ngayon sa balag ng alanganin ang isang barangay chairman na malapit na tauhan ni acting Pasay Mayor Allan Panaligan makaraang sapakin nito ang isang mestisahing guest relation officer (GRO) sa loob ng night club habang kaharap mismo ng mga pulis noong Sabado ng gabi sa nasabing lungsod. Base sa nakalap na impormasyon ng PSN, nagtungo ang grupo ng mga barangay chairman kasama si P/Insp. Rodolfo Panaligan at ilang pulis sa Miss Universal Night Club sa kahabaan ng FB Harrison, Pasay City. Si Insp. Panaligan na pamangkin ng nabanggit na acting mayor at itinalagang hepe ng Pasay City Hall detachment ay kasama ng mga barangay chairman at ilang pulis na umokupa ng VIP room sa nabanggit na club at umorder ng maiinom, pulutan at kumuha ng ilang GRO. Dahil mga lango na umano sa alak kaya madaling napikon ang isang barangay chairman na nakilala sa alyas Langub sa biro ng isang GRO kaya dalawang beses nitong sinapak sa mukha ang babae sa harap pa mismo ni Insp. Panaligan. Sa kahihiyan at takot ng GRO ay napahagulgol ito ng iyak at nagmamadaling bumaba habang nakamasid naman ang ilang security guard at tauhan ng nasabing club. Upang hindi lumaki ang isyu na nasaksihan din ng ilang pulis ay kinausap na lang ng mga tauhan ng nabanggit na club ang GRO na babayaran ang danyos ng barangay chairman. Sinikap naman kunin ng PSN ang panig ni Langub at Panaligan, subalit hindi ito mahagilap sa kanilang opisina. (Mario D. Basco)</body>
<link>http://www.philstar.com/Article.aspx?articleId=362019&amp;publicationSubCategoryId=92</link>
</article>
<article>
<title>Dahil Kusang Sumuko: Hatol na life sa trike driver ibinaba sa 20 taon</title>
<author></author>
<date>
<month>October</month>
<day>08</day>
<year>2006</year>
</date>
<body>Binigyang halaga ng Court of Appeals (CA) ang kusang pagsuko ng tricycle driver para harapin ang kinasasangkutang kaso para ibaba sa parusang 10-14 taong pagkakakulong ang parusa rito sa halip na habambuhay sa kasong holdup w/homicide at 6 taon sa kasong robbery. Batay sa 17-pahinang desisyon ng CA 17th Division, makukulong na lamang ng 10-14 taon ang akusadong si Francisco Te-Kiat y Baguio matapos mapatunayang guilty sa panghoholdap sa mag-asawang pasahero na sina Amelia at Meng Chien Shien alyas &amp;quot;Richard Mon&amp;quot; at pagpaslang sa huli. Inatasan din ng Appellate Court na magbayad si Te-Kiat ng mahigit P100,000 danyos at pinababayaran pa ang tinangay nitong P17,000 cash at kagamitan ng mag-asawa. Sa rekord ng korte, Oktubre 11, 2001, dakong alas-7 ng gabi sa Pag-asa, Quezon City, habang sakay ang mag-asawang Chien Sien ay hinoldap ito ni Te-Kiat at binaril pa ang lalaki. Sa inihaing kontra-salaysay, in-alibi ni Te-Kiat na wala siyang kinalaman sa krimen dahil siya pa mismo ay personal na sumuko sa pulisya upang patunayan na siya ay inosente. Subalit sinabi ng hukuman na kahit pa sumuko ang akusado, mas kapani-paniwala ang positibong pagkilala at pagdidiin ng asawa ng nasawi na si Te-Kiat ang bumaril sa kanyang asawa nang sila ay holdapin. (Ludy Bermudo)</body>
<link>http://www.philstar.com/Article.aspx?articleId=362014&amp;publicationSubCategoryId=92</link>
</article>
<article>
<title>Pag-absuwelto ng Ombudsman sa Comelec iaakyat sa SC</title>
<author></author>
<date>
<month>October</month>
<day>08</day>
<year>2006</year>
</date>
<body>Idudulog ni Senate Minority Leader Aquilino Pimentel, Jr. sa Korte Suprema ang usapin hinggil sa pag-absuwelto ng Ombudsman sa mga opisyal ng Commission on Elections (Comelec) na nasangkot sa anomalya ng Automated Counting Machines (ACMs). Ayon kay Sen. Pimentel, masalimuot ang desisyon ng Ombudsman dahil kumontra ito sa resolusyon ng Korte na may pagkakasala ang mga opisyal ng Comelec. Aniya, malinaw na nilabag ang alituntunin sa bidding, pero pagdating sa Ombudsman ay nabalewala ito. Inakusahan pa ni Pimentel ang mga tagapagtanggol ng Ombudsman at Mega Pacific na inililihis ang isyu sa automation sa alegasyong ang mga nagreklamo ay hindi raw humarap sa Ombudsman. Aniya, hindi ito ang sagot dahil ang naging basehan ng mga nagreklamo ay ang desisyon n Korte Suprema kaya kahit ilang libong beses pa dumalo ang mga nagreklamo ay walang mangyayari dahil may nakasampa nang kaso. (Rudy Andal)</body>
<link>http://www.philstar.com/Article.aspx?articleId=362007&amp;publicationSubCategoryId=92</link>
</article>
<article>
<title>Guinness Record ng yakapan susungkitin ng Pinas</title>
<author></author>
<date>
<month>October</month>
<day>08</day>
<year>2006</year>
</date>
<body>Nakatakdang i-break ng Pilipinas ang Guinness record ng bansang Mexico sa pinakamaraming bilang ng tao na sabay-sabay na nagyakapan. Ayon kina Percy Chavez, chairman ng Presidential Commission for the Urban Poor at Diogenes &amp;quot;Jojie&amp;quot; Osabel ng Urban Poor Sectoral Council, sa darating na Dis. 8, 2006 ay tatangkain ng bansa na gumawa ng bagong record kung saan sa Quirino Grandstand sa Luneta nila isasagawa ang solidarity hug na tiyak umanong magtatala sa bansa sa Guinness Book of World Records. Sinabi ng Urban Poor Solidarity na ngayon pa lamang ay umaabot na sa 7,000-10,000 katao ang nakatakdang makiisa sa kanilang programa kaya sigurado na anyang mabi-break nila ang rekord ng Mexico na 6,623 katao. Sa ngayon ay ipinagdiriwang ng grupo ang 17th Urban Poor Solidarity Week na ang layunin ay sugpuin ang kahirapan sa bansa. Ibat-ibang uri ng serbisyo publiko ang inilatag ng grupo tulad ng medical mission, legal services, free call sa pamilya ng mga overseas Filipino workers (OFWs), job fair at iba pa. Ang tema ng selebrasyon ay tumulong, isulong, mithi, diwa at gawa tungo sa kapayapaan at kaunlaran ng bansa. (Mer Layson)</body>
<link>http://www.philstar.com/Article.aspx?articleId=362002&amp;publicationSubCategoryId=92</link>
</article>
<article>
<title>256 OFWs nakakulong sa Saudi</title>
<author>Nina Rose Tesoro At Gemma Garcia</author>
<date>
<month>October</month>
<day>08</day>
<year>2006</year>
</date>
<body>Nagbabala kahapon ang Embahada ng Pilipinas sa Riyadh, Saudi Arabia sa mga overseas Filipino workers (OFWs) na mahigpit na tumupad sa pinaiiral na batas dito upang hindi na tumaas pa ang bilang ng mga Pinoy na nakakulong dahil sa ibat ibang mga kaso. Sa talaan ng Philippine Overseas Labor Office (POLO), may 256 Pinoy ngayon ang nakakulong sa 10 selda sa Saudi Arabia, 147 dito ay mga lalaki habang 109 ay mga babae. Kabilang sa mga kasong kinakaharap ng mga OFWs ay ang alcohol-related offenses, droga, immorality o pangangalunya, sugal tulad ng sabong, pandaraya o pandarambong at pamemeke ng mga pirma at dokumento. Bagamat bumaba umano ang bilang ng mga naitalang Pinoy na nabibilanggo ngayong taon kumpara noong isang taon na nasa 337 ay nakaalarma ito dahil sa magiging masamang reputasyon ng mga Filipino workers sa Saudi Arabia, gayundin sa iba pang Middle East countries. Binigyang-diin pa sa liham ng POLO na dapat ay iwasan ng mga Pinoy na makipagrelasyon sa mga may-asawa dahil sa mahigpit itong pinagbabawal sa naturang bansa. Maliban pa sa nabanggit na bilang ng mga nakapiit ay mayroon ding 71 mga domestic helper na inaalagaan ng Bahay Kalinga sa Saudi Arabia at ito aniya ay bumaba sa dating record na 175. Ang Bahay Kalinga ay isang international NGO na may tinatanggap na tulong mula sa ilang Filipino community organizations para sa airline tickets, food at iba pang pangangailangan habang naghihintay na makauwi sa bansa. Ang mga nasa ahensiyang ito ay biktima ng mga pang-aabuso sa kanilang amo na napilitang tumakas upang makabalik sa Pilipinas.</body>
<link>http://www.philstar.com/Article.aspx?articleId=361993&amp;publicationSubCategoryId=92</link>
</article>
<article>
<title>FG nagsampa ng libel vs Tulfo bros sa QC, Mla. courts</title>
<author></author>
<date>
<month>October</month>
<day>07</day>
<year>2006</year>
</date>
<body>Nagharap ng panibagong kasong libelo si First Gentleman Mike Arroyo laban sa magkapatid na kolumnistang sina Ramon at Erwin Tulfo sa Quezon City at Manila Prosecutors Office. Ayon kay Atty. Ruy Rondain, abogado ng Unang Ginoo, mahigit P22-milyong libel suit ang isinampa sa Maynila laban kay Ramon sa tanggapan ni City Prosecutor Joe Lopez kaugnay sa artikulong lumabas sa pahayagang Philippine Daily Inquirer na may petsang Sept. 9 at 12, 2006 kung saan muling idinadawit si FG sa pagkakasibak sa kaniya (Tulfo) sa programa sa radyo at sa umanoy smuggling activities ng magkapatid na Tomas at Vicky Toh. Sinampahan naman ng hiwalay na kaso ni FG si Erwin sa QC Prosecutors Office. Nabatid na noong Sept. 13, 2006 ay nag-guest ang dalawa sa &amp;quot;Korina Today&amp;quot; at muli umanong sinabi ng magkapatid na si FG umano ay protektor ng mga smugglers at kabit umano nito si Vicky. Ito rin anila ang sinabi ng magkapatid sa isa pang interview sa Debate sa TV noong Sept. 21, 2006. Ayon kay FG, matinding kasiraan sa kaniyang reputasyon at pagkatao ang ginawa ng magkapatid at hindi niya papayagan ang mga ganitong walang katotohanang isyu. (Angie dela Cruz)</body>
<link>http://www.philstar.com/Article.aspx?articleId=361863&amp;publicationSubCategoryId=92</link>
</article>
<article>
<title>NBI binigyan ng deadline sa leakage</title>
<author></author>
<date>
<month>October</month>
<day>07</day>
<year>2006</year>
</date>
<body>Nakatakdang ihayag ng Malaca&amp;ntilde;ang sa susunod na linggo ang pinal nitong desisyon sa retake ng kontrobersiyal na Nursing Licensure Examinations. Ayon kay Executive Secretary Eduardo Ermita, binigyan na ng Palasyo ng deadline na hanggang Lunes ang National Bureau of Investigation (NBI) para isumite ang resulta ng imbestigasyon nito sa kaso bago magpalabas ng Executive Order si Pangulong Arroyo. Dalwang review centers ang natukoy ng NBI na sangkot sa leakage at tatlo pa ang sinisiyasat kung may kinalaman din sa umanoy pandaraya. Inirekomenda rin ng NBI ang pagsasampa ng kaso sa dalawang miyembro ng Nursing Board Examiners dahil sa kapabayaan sa pagkakalabas ng mga test questionnaires na nasa kanilang pag-iingat. (Lilia Tolentino)</body>
<link>http://www.philstar.com/Article.aspx?articleId=361861&amp;publicationSubCategoryId=92</link>
</article>
<article>
<title>Rollback pa ikinasa</title>
<author></author>
<date>
<month>October</month>
<day>07</day>
<year>2006</year>
</date>
<body>Muling nagbaba ng P.50 sentimos kada litro sa presyo ng kanilang produktong petrolyo ang mga kumpanya ng langis sa bansa dahil sa patuloy na pagbulusok ng halaga nito sa pandaigdigang merkado. Unang nagbawas ng presyo ang Shell, Petron at UniOil sa kanilang gasolina, diesel at kerosene. Sumunod naman ang Caltex, SeaOil at Flying V sa kaparehas na halaga. Inihayag naman ng Petron na patuloy pa ring makakatanggap ng diskwento ang mga pampublikong sasakyan mula sa kanilang 151 pumping stations sa bansa. Ito ang ika-6 rollback sa diesel at ika-7 naman sa gasolina sa buwang ito. (Edwin Balasa)</body>
<link>http://www.philstar.com/Article.aspx?articleId=361859&amp;publicationSubCategoryId=92</link>
</article>
<article>
<title>Imelda lusot sa graft</title>
<author></author>
<date>
<month>October</month>
<day>07</day>
<year>2006</year>
</date>
<body>Pinawalang-sala kahapon ng Sandiganbayan Fifth Division si dating&amp;nbsp;Unang Ginang Imelda Marcos sa isa sa 11 kasong graft na isinampa laban dito. Naabsuwelto rin ang kapwa akusado ni Marcos na si Conrado Benitez. Ang kaso ay nag-ugat sa akusasyon na mayroong silang financial interest sa Technology Resource Center Foundation Inc., habang nanungkulan sa gobyerno, na isinampa may 13 taon na ang nakararaan. Hindi napigilan ni Mrs. Marcos ang pagluha matapos basahin ang dispositive portion ng 36 pahinang resolusyon ng korte sa pagdinig kahapon ng hapon. Pinasalamatan din ng dating Unang Ginang ang korte dahil sa&amp;nbsp;ibinabang desisyon na nagpapawalang sala sa kanya. Sampung&amp;nbsp;graft cases pa ang nakasampa sa dating First Lady sa Sandiganbayan. (Malou Escudero)</body>
<link>http://www.philstar.com/Article.aspx?articleId=361852&amp;publicationSubCategoryId=92</link>
</article>
<article>
<title>53% ng Pinoy gusto ng plebisito sa Chacha</title>
<author></author>
<date>
<month>October</month>
<day>07</day>
<year>2006</year>
</date>
<body>Pabor ang mahigit kalahati ng botanteng Pinoy na itakda ng Comelec ang plebisito sa minumungkahing pagpapalit ng gobyerno tungo sa parliamentary. Sa lingguhang &amp;quot;Balitaan sa Rembrant&amp;quot;sa Quezon City, lumabas sa pinakahuling survey ng Electronic Pollsters Inc. (E-Polls) na isinagawa sa pagitan ng Sept. 15-28 sa mga cellular phone subscribers kasama ang My Portal Business Solutions, malinaw na majority ng 53% o katumbas ng 22.6 million voters ay gusto ng plebisito sa minumungkahing unicameral parliamentary government kapalit ng magulong bicameral presidential system. Ayon sa E-Polls, ang figure na ito ay mahigit sa tatlong doble ng 6.3 million na pirma na nakalap ng constitutional warriors bilang suporta sa Peoples Initiative para amyendahan ang Konstitusyon. Ang naturang mga pirma ay beripikado ng city at municipal officers ng Comelec bilang mga rehistradong botante sa buong bansa. Sabi ni Edmond Tayao, presidente ng E-Polls, hindi dapat balewalain ng Korte Suprema ang boses ng mamamayan na matagal nang gusto ng pagbabago sa Konstitusyon. Sinabi naman ng spokesman ng governors league na si Ben Evardone ng Eastern Samar na ang lumabas na survey ay nagsasabi lamang na dapat hayaan ang mamamayan na magdesisyon sa kanilang mga sarili sa pamamagitan ng plebisito sa krusyal at pinaka-importanteng isyu na ito sa sistema na pagbabago. (Angie dela Cruz)</body>
<link>http://www.philstar.com/Article.aspx?articleId=361851&amp;publicationSubCategoryId=92</link>
</article>
<article>
<title>P10-M ginastos ng gobyerno sa Chacha</title>
<author></author>
<date>
<month>October</month>
<day>07</day>
<year>2006</year>
</date>
<body>Nabuko ng Senado na umaabot sa P10 milyon ang ginastos ng Office of the Press Secretary (OPS) para sa pagpopondo sa pagsusulong ng Charter Change advocacy ni Pangulong Arroyo. Inamin ni Press Secretary Igancio Bunye sa isinagawang budget hearing ng OPS sa Senate committee on finance na pinamumunuan ni Sen. Franklin Drilon, umaabot sa P4.5 milyon ang nagastos ng National Broadcasting Network (NBN Channel 4) para sa production cost nito ukol sa Chacha at inaasahan pa nila ang panibagong P2 milyong gastos para dito sa susunod na taon habang gumastos naman ang Public Information Agency (PIA) ng P3 milyon para sa Chacha information drive. Sinabi ni Bunye na bahagi kasi ng advocacy ni Pangulong Arroyo ang pagsusulong ng Chacha. Malaki naman ang paniwala ni Sen. Drilon na ang Sigaw ng Bayan movement na nangunguna sa pagsusulong ng Peoples Initiative upang amyendahan ang Konstitusyon ay pinopondohan ng gobyernong Arroyo. Ipinauubaya naman ni Drilon sa Commission on Audit (COA) ang pagrebisa sa ginawang paggastos ng OPS at attached agencies nito kaugnay sa pagsusulong ng Chacha subalit ang paggamit ng public funds para isulong ang Peoples Initiative ay ilegal dahil hindi dapat ang gobyerno ang gumagastos dito. (Rudy Andal)</body>
<link>http://www.philstar.com/Article.aspx?articleId=361840&amp;publicationSubCategoryId=92</link>
</article>
<article>
<title>4 killers ng obispo nalambat</title>
<author></author>
<date>
<month>October</month>
<day>07</day>
<year>2006</year>
</date>
<body>Nahuli na ng mga operatiba ng pulisya ang apat kataong pinaghihinalaang killer ni Tarlac City Aglipayan Bishop Alberto Ramento sa isinagawang serye ng operasyon sa Central Luzon nitong Huwebes ng gabi. Kinilala ni PNP Chief Director Gen. Oscar Calderon ang mga nasakoteng suspek na sina Michael Viado, Michael Quitalig alyas Bembol, Raymon Perez at Joel Villanueva. Si Viado ang lider ng bagong sibol na Magic Group robbery/holdup gang na sangkot sa mga kaso ng petty crimes partikular ang shoplifting at cellphone snatching. Nahuli ang apat matapos i-tip sa pulisya ng mismong mga magulang ni Bembol ang posibleng partisipasyon ng kanilang anak sa karumal-dumal na pagpaslang sa obispo. &amp;quot;Evidence gathered, including the retrieval of the victims ring and DVD player from the suspects, indicate that the case is robbery with homicide, and it was incidental that the victim is Bishop Ramneto,&amp;quot; pahayag ni Supt. Rudy Lacatin, hepe ng Tarlac City Police. Kasabay nito, inihayag ni Tarlac Provincial Police Director Sr. Supt. Nicanor Bartolome na pagnanakaw ang motibo ng krimen taliwas sa paratang ng militanteng grupo na may bahid ng pulitika ang insidente. Sa interogasyon ay inamin ng mga suspek ang pagpatay sa obispo noong Oktubre 3. Ang biktima ay natagpuang tadtad ng saksak sa ibat ibang bahagi ng kanyang katawan sa tinutuluyang kumbento sa lungsod. Inihahanda na ang kasong kriminal laban sa mga salarin. (Joy Cantos)</body>
<link>http://www.philstar.com/Article.aspx?articleId=361839&amp;publicationSubCategoryId=92</link>
</article>
<article>
<title>V-Day bomber tiklo sa Indonesia!</title>
<author></author>
<date>
<month>October</month>
<day>07</day>
<year>2006</year>
</date>
<body>Ipinamalas kahapon ng Philippine National Police (PNP) ang kahalagahan ng joint intelligence and counter terrorism coordination ng mga magkakalapit na bansa makaraang malambat ang pangunahing suspek sa madugong Valentines Day bombing na nagtatago sa Indonesia. Sa report na nakarating sa tanggapan ni PNP Chief Director Gen. Oscar Calderon, nadakip ng Indonesian authorities si Elmer Abram alyas Elmer Emran, tubong Gensan at pangunahing suspek sa pambobomba sa isang shopping center sa General Santos City noong Pebrero 14, 2005. Tatlo katao ang namatay dito at 40 ang sugatan. Ayon kay Senior Supt. Willy Dangane, hepe ng Police Regional Office 12 Intelligence Division, naaresto si Abram sa Manado, Indonesia noong Lunes at agad na ipinagbigay-alam sa PNP ng Indonesian Police ang pagkakaaresto rito alinsunod sa umiiral na ugnayan ng Pilipinas sa mga kalapit na bansa sa Asya sa giyera kontra terorismo. Ang pambobomba sa Gensan ay bahagi ng inilunsad na serye ng pag-atake sa mga lungsod ng General Santos, Davao at Makati noong 2005 Valentines Day. Umabot sa walo katao ang nasawi at mahigit 150 ang sugatan. Una nang nahuli sina Gamal Baharan alyas Tapay at Angelo Trinidad alyas Abu Khalil Trinidad, pawang kasama ni Abram. (Joy Cantos)</body>
<link>http://www.philstar.com/Article.aspx?articleId=361825&amp;publicationSubCategoryId=92</link>
</article>
<article>
<title>5 Magdalo officers tinanggalan na ng sahod</title>
<author></author>
<date>
<month>October</month>
<day>06</day>
<year>2006</year>
</date>
<body>Ipinatigil na ang buwanang suweldo at allowance ng limang junior officers na naglunsad ng Oakwood mutiny. Kinumpirma ni AFP Public Information Office Chief Lt. Col. Bartolome Bacarro Jr. na inaprubahan na ni Pangulong Arroyo ang pagputol sa suweldo at benepisyo nina Marine Capt. Nicanor Faeldon at Army 1st Lts. Lawrence San Juan, Sonny Sarmiento, Patricio Bumidang at Capt. Nathaniel Rabonza. Magugunita na matapos masangkot sa pag-aaklas noong Hulyo 27, 2003 ay inirekomenda ni dating AFP Chief Gen. Narciso Abaya na alisan ng sahod at allowances ang 300 officers at junior officers na kasali sa bigong kudeta. Nabuhay ang panukala matapos masakote ang mga pumugang junior officers. Nabatid na ang isang Captain ay tumatanggap ng P24,804 buwanang basic pay at allowances habang ang First Lt. ay P22,113. (Joy Cantos)</body>
<link>http://www.philstar.com/Article.aspx?articleId=361700&amp;publicationSubCategoryId=92</link>
</article>
<article>
<title>P748-M inilaan para sa mga nasusugatan at nababaldang pulis</title>
<author></author>
<date>
<month>October</month>
<day>06</day>
<year>2006</year>
</date>
<body>May kabuuang P748 milyon ang inilaan ng Kongreso para sa National Police Commission na gagamitin sa libo-libong miyembro ng Philippine National Police (PNP) na nasusugatan at nababalda habang tumutupad ng kanilang tungkulin. Ang &amp;quot;back-earned pension&amp;quot; ay nakapaloob sa P4-bilyong alokasyon para sa Department of Interior and Local Government (DILG) sa inaprubahang P46.6 bilyon supplemental budget ngayong 2006. Nasa ilalim ng DILG ang Bureau of Jail Management and Penology (BJMP) at Bureau of Fire and Protection (BFP) na makakatanggap din ng karagdagang pondo. Nasa P409.38 milyon ang ibibigay sa BFP para sa salary increase ng mga fire protection officers at P10.21 milyon para sa pagkuha ng nasa 200 na bagong fire officers. Tatanggap naman ng P170 milyon ang BJMP para sa pay adjustment ng mga jail officers at P25.2 milyon para sa pagkuha ng nasa 500 bagong jail officers. (Malou Escudero)</body>
<link>http://www.philstar.com/Article.aspx?articleId=361699&amp;publicationSubCategoryId=92</link>
</article>
<article>
<title>Enrile irereklamo sa Ethics</title>
<author></author>
<date>
<month>October</month>
<day>06</day>
<year>2006</year>
</date>
<body>Hiniling kahapon ni dating Sen. Rene Saguisag sa liderato ng Senado na isalang sa Ethics committee si Sen. Juan Ponce Enrile dahil sa inasal nito sa nakaraang imbestigasyon sa kontrobersyal na Philcomsat isyu. Sa 7-pahinang liham ni Atty. Saguisag, legal counsel nina Philcomsat Holdings Corp. directors Philipp Brodett at Atty. Luis Lokin, kay Senate President Manuel Villar Jr., dapat silipin ng Ethics ang inasal na pagiging &amp;quot;abugado&amp;quot; ni Sen. Enrile para sa Philippine Communication Satellite Corp. (Philcomsat) at Philippine Overseas Telecommunications Corp. (POTC) sa isinagawang pagdinig ng Senate committee on government corporations. Ayon kay Saguisag, bagamat nagboluntaryong mag-inhibit si Enrile sa imbestigasyon dahil nakaupong board ng director ang kanyang anak na si Katrina na may-ari ng 6.6 percent shares sa Philcomsat at POTC, ay halos mamonopolyo nito ang isinagawang imbestigasyon at naglabas pa ng &amp;quot;illegally acquired&amp;quot; documents matapos pasukin ang opisina ng PHC noong Sept. 15. Ipinunto ni Saguisag na posibleng nalabag ni Enrile ang section 14 ng Article 6 ng Konstitusyon kung saan ay pinagbabawal ang sinumang miyembro ng Senado na maging counsel sa anumang korte o administrative body o quasi-judicial body. (Rudy Andal)</body>
<link>http://www.philstar.com/Article.aspx?articleId=361696&amp;publicationSubCategoryId=92</link>
</article>
<article>
<title>Mga panukala para sa mga biktima ng kalamidad isinulong ni Villar</title>
<author></author>
<date>
<month>October</month>
<day>06</day>
<year>2006</year>
</date>
<body>Isinusulong ni Senate President Manny Villar ang agarang pagsasabatas sa dalawang panukala na magbibigay ginhawa sa mga biktima ng bagyo at ibang kalamidad sa bansa. Isa na rito ang Senate Bill 2279 na magbabawal sa pagtataas ng presyo ng mga pangunahing bilihin at singil sa serbisyo sa mga lugar na sinalanta ng kalamidad. Kinondena ng mambabatas ang mga negosyanteng nagsasamantala sa mga biktima ng trahedya na nagtaas ng presyo ng kanilang bilihin pagkatapos ng bagyo. Nakapaloob sa panukala ni Villar na maparusahan ng pagkakakulong ng isang taon at multang P10,000 ang sinumang magtataas ng presyo ng mga bilihin 180 araw matapos ideklara ng Pangulo na isang matinding kalamidad ang humagupit sa naturang lugar. Inihain din ni Villar ang Senate Bill 2348 na naglalayong bawasan ang kaltas sa income at real property taxes ng mga biktima ng bagyo, lindol, pagputok ng bulkan at iba pang kalamidad. Nais ni Villar na ibawas sa loob ng 5 taon ang income at real property tax liability ng naging biktima ng kalamidad sa kabuuang halaga ng pinsala na natamo nito. Layon ng tax relief na mapabilis ang pagbangon ng mga biktima ng kalamidad sa kinasadlakang trahedya. (Rudy Andal)</body>
<link>http://www.philstar.com/Article.aspx?articleId=361692&amp;publicationSubCategoryId=92</link>
</article>
<article>
<title>Pagdinig sa Subic rape case tapos na</title>
<author></author>
<date>
<month>October</month>
<day>06</day>
<year>2006</year>
</date>
<body>Natapos na kahapon ang pagdinig sa Subic rape case kung saan nakatakdang magpalabas ng desisyon ang Makati Regional Trial Court sa Nob. 27, 2006. Tiniyak ng panel of prosecutors ng Department of Justice (DOJ) na malakas ang kanilang hawak na ebidensiya laban sa apat na US Marines kaya hindi na ito nagprisinta ng karagdagang ebidensiya. Sakaling mapatunayang may sala si Daniel Smith, ang principal suspect, sinabi ng biktimang si Nicole na titiyakin niyang dito sa Pilipinas ito makukulong. Subalit kung mapapawalang sala naman ito, tahasang sinabi ng dalaga na siya na lang mismo ang papatay dito. (Grace dela Cruz)</body>
<link>http://www.philstar.com/Article.aspx?articleId=361691&amp;publicationSubCategoryId=92</link>
</article>
<article>
<title>Malaca&amp;ntilde;ang ididiin pa si Calixto sa anomalya</title>
<author></author>
<date>
<month>October</month>
<day>06</day>
<year>2006</year>
</date>
<body>Determinado ang Malaca&amp;ntilde;ang na idiin si Pasay City Vice Mayor Antonio Calixto sa &amp;quot;litanya&amp;quot; ng mga anomalya kaya isang bagong suspension order ang ipinalabas nito. Bukod sa multi-milyong garbage anomaly sa nasabing siyudad at 100 ghost employees controversy, naglabas ng bagong preventive suspension order ang Palasyo kamakalawa ukol naman sa grave abuse of authority, nonfeasance at dereliciton of duty laban sa opisyal. Sa order na nilagdaan ni Executive Secretary Eduardo Ermita, sinabi ng kalihim na seryoso ang mga akusasyon ng mga complainant at mabigat ang mga ebidensiyang naisumite laban kay Calixto. Ang kaso ay nag-ugat sa pagtanggal ni Calixto sa mga empleyado ng apat na konsehal ng siyudad at pagpalit niya sa mga ito ng kanyang sariling empleyado. Ang ginawi ni Calixto ang naging dahilan din upang mabungkal ang may 100 ghost employees na nasa ilalim ni Calixto. Ang nasabing mga ghost employees ay tumatanggap ng sahod mula sa Pasay City Hall kahit na hindi nagrereport sa trabaho. Sa garbage anomaly naman, dalawang konsehal na kapartido ni Calixto ang umamin na tumatanggap sila ng payola mula sa garbage contract ng siyudad. Ayon kay suspended Councilor ex-officio Generoso Cuneta, tumatanggap siya ng P130,000 kada buwan na payola mula sa mga kontratista ng basura sa Pasay, si Calixto ay P250,000 at si suspended Mayor Peewee Trinidad naman ay P520,000.</body>
<link>http://www.philstar.com/Article.aspx?articleId=361680&amp;publicationSubCategoryId=92</link>
</article>
<article>
<title>Mega Pacific pumalag sa mga batikos</title>
<author></author>
<date>
<month>October</month>
<day>06</day>
<year>2006</year>
</date>
<body>Binasag ng Mega Pacific ang kanilang katahimikan kaugnay sa inaning batikos sa inilabas na desisyon ng Ombudsman na nag-absuwelto sa kanila at sa mga opisyales ng Commission on Election (Comelec) sa umanoy maanomalyang kontrata sa automation ng halalan. Sa ipinalabas na kalatas kahapon, sinabi ng Megal Pacific na kinakailangan nilang magsalita sa publiko upang matigil na ang kasinungalingan at paninirang puri ng grupo ni Augusto Lagman at Maricor Aklo ng Information Technology Foundation of the Philippines na labis na sumisira sa kanilang kredibilidad. Ayon sa Mega Pacific, sa simula pa lang ng isyu ay isinailalim na nila ang kanilang sarili sa desisyon ng Korte Suprema, gayundin sa kapangyarihan ng Ombudsman makaraang simulan ang imbestigasyon. &amp;quot;Sa simula pa ay sumunod na kami sa itinakda ng batas. Nagtataka lang kami kung bakit sa panahon ng imbestigasyon ay hindi man lamang sumipot para maglabas ng kanilang ebidensiya ang aming mga kritiko at ngayon ay panay ang kanilang batikos sa pamamagitan ng pag-iingay sa media,&amp;quot; pahayag ng Mega Pacific. Binigyang diin ng Mega Pacific na ang matapang, parehas at makatarungang desisyon ng Ombudsman ay batay sa mga ebidensiya na iniharap at hindi sa mga walang basehang paratang. (Angie dela Cruz)</body>
<link>http://www.philstar.com/Article.aspx?articleId=361679&amp;publicationSubCategoryId=92</link>
</article>
<article>
<title>Pinoy utas sa Pinoy</title>
<author></author>
<date>
<month>October</month>
<day>06</day>
<year>2006</year>
</date>
<body>Isang Pinoy construction worker sa Marshall Islands, Majuro na isang US territory, ang binistay ng saksak ng kapwa Pinoy matapos ireklamo ng biktima ang madalas na pag-uwi ng disoras ng gabi. Ang biktima ay kinilalang si Arnel Soliman na agad nasawi dahil sa tinamong maraming saksak sa katawan. Kinasuhan naman ang suspek na si Nestore Aguilar, roommate ng biktima at kapwa construction worker na agad nahuli matapos ang krimen. Sa report, madalas umanong magtalo ang dalawa dahil sa ugali ni Aguilar na pag-uwi ng alanganing oras. Noong Sabado ay narindi na umano ang biktima dahilan para itapon nito ang mga damit ng suspek sa labas ng tinutuluyan nilang kuwarto. Ilang minuto pa ay nakita si Aguilar na armado ng patalim at hinahabol si Soliman. Nang makorner ang biktima ay pinagsasaksak ito. Agad namang itinakda ang preliminary hearing sa Oktubre 13. Ang insidente ay ikalawa pa lamang na naitala sa Marshall Islands na kilala umanong mababa ang crime rate.</body>
<link>http://www.philstar.com/Article.aspx?articleId=361663&amp;publicationSubCategoryId=92</link>
</article>
<article>
<title>ROTC gawing mandatory</title>
<author></author>
<date>
<month>October</month>
<day>05</day>
<year>2006</year>
</date>
<body>Naniniwala ang Partido Demokratiko Sosyalista ng Pilipinas (PDSP) na panahon na upang gawing mandatory ang ROTC dahil ang mga ito ay sinanay sa relief operations at rehabilitasyon at pagbibigay ng tulong sa mga nangangailangan. Ayon sa PDSP, ang bawat munisipalidad na mayroong ROTC unit ay nakasisiguro na matutugunan ang kanilang mga pangangailangan sa panahon ng kalamidad tulad na rin ng naging hagupit ni Milenyo sa bansa noong Setyembre 28. Bilang bahagi ng ROTC curriculum, maaaring sanayin ng Red Cross ang mga kadete kung paano tugunan ang mga krisis at makipag-ugnayan sa mga local government units. Maaari ding bigyan ng kagamitan ang mga kadete depende sa kanilang pangangailangan. Sinabi ng PDSP na sa pagiging disiplinado at civic-conscious ng mga kadete, ang ROTC ay maaaring maglaan ng grupo ng mga&amp;nbsp; idealistic na kabataan na handang isabak ang kanilang buhay sa panahon ng krisis upang maserbisyuhan ang mga maliliit na mamamayan. (Doris Franche)</body>
<link>http://www.philstar.com/Article.aspx?articleId=361547&amp;publicationSubCategoryId=92</link>
</article>
<article>
<title>Importer ng used oil kinasuhan na ng DENR sa DOJ</title>
<author></author>
<date>
<month>October</month>
<day>05</day>
<year>2006</year>
</date>
<body>Kinasuhan na rin ng Department of Environment and Natural Resources (DENR) sa Department of Justice (DOJ) ang consignee-importer at may-ari ng barge at tugboat na umanoy natangkang magpuslit ng mapanganib na used oil mula sa Palau na idadaan sana sa Port of Surigao. Ayon kay National Anti-Environment Crime Task Force (NAECTAF) deputy Chief at DENR Undersecretary Roy Kyamko, sinampahan ng kasong kriminal ang Powerzone Petroleum Products Corp, OSM Phils Shipping Inc. at Goldmarks Sea Carriers Inc. dahil sa umanoy paglabag sa RA 6969 o kilala sa tawag na Toxic Substances and Hazardous and Nuclear Wastes Control Act of 1990. Ang Power Zone Petroleum ay sinasabing importer ng used oil habang ang Goldmarks Sea Carriers at OSM Philippines ang sinasabing mga owners ng barge BG Cheryll Ann at tugboat MT Jacob 1 na umanoy ginamit sa naunsyaming illegal shipment. Sinabi ni Kyamko, ang shipment, ang barge at tug boat ay kasalukuyan nasa custody ng NAECTAF sa Surigao City matapos mahuli ng mga tauhan dito. Ayon pa kay Kyamko, pinag-aaralan na ng EMB kung ang used oil samples na nakuha dito ay nagtataglay ng PolyChlorinated Biphenyl (PCB), isang hazardous chemical. (Angie dela Cruz)</body>
<link>http://www.philstar.com/Article.aspx?articleId=361546&amp;publicationSubCategoryId=92</link>
</article>
<article>
<title>Suplay ng manok kukulangin sa Pasko</title>
<author></author>
<date>
<month>October</month>
<day>05</day>
<year>2006</year>
</date>
<body>Kukulangin ang suplay ng manok sa bansa sa panahon ng kapaskuhan dahil sa naging epekto ng bagyong Milenyo sa industriya ng manukan sa bansa, pahayag ni Agriculture Secretary Domingo Panganiban. Ayon sa Kalihim, inaasahang mag-aangkat ang bansa ng may 3 milyong kilo ng manok sa mga dayuhang bansa partikular sa Singapore upang hindi dumanas ang Pilipinas ng pagkakapos ng suplay ng manok sa holiday season. May lokal na produktong manok anya ang bansa pero hindi ito sapat para sa tumataas na pangangailangan ng bansa sa manok lalu na sa Disyembre. &amp;quot;Sa buwan ng Disyembre at Enero ang importation na gagawin natin sa produktong manok para di dumanas ng pagkakulang ang bansa sa manok,&amp;quot; sabi ni Panganiban. Sinabi ni Panganiban na hanggang Nobyembre na lamang aabot ang imbak na manok sa bansa. Wala naman anyang kakapusan sa suplay ng karne ng baboy, baka at iba pang produktong pang-hayupan dahilan sapat ang suplay nito sa pangangailangan ng bansa dahilan sa hindi naman anya ito naapektuhan ng naturang bagyo. (Angie dela Cruz)</body>
<link>http://www.philstar.com/Article.aspx?articleId=361542&amp;publicationSubCategoryId=92</link>
</article>
<article>
<title>Prosecutor sa Subic rape case idiniin</title>
<author></author>
<date>
<month>October</month>
<day>05</day>
<year>2006</year>
</date>
<body>Nagsumite ng mga ebidensiya ang 23-anyos na Subic rape victim na nagpapatunay sa umanoy panghihikayat sa kanyang pamilya ni DOJ Senior State Prosecutor Emilie delos Santos upang pumayag na makipag-areglo sa apat na US Marines. Batay sa affidavit ng nakatatandang kapatid ni Nicole na si Ricsan at inang si Susan Nicolas, bandang alas-5 ng hapon noong July 14, 2006 sa Coffee Bean and Tea Left nang makipagkita sila kay delos Santos. Sinabi aniya ni delos Santos na kung ano ang gusto at kung ano ang nais na hingin ay isulat lamang. Kung nanaisin pa umano ni Nicole na mag-permanent status sa US ay puwede rin habang si Gng. Nicolas naman ay maaaring mabigyan ng multiple entry visa. Hinikayat din aniya sila ni delos Santos na sabihin lamang kung magkano ang salaping kakailanganin sa balak na pagma-migrate sa US. Pinatunayan din ni Ricsan ang nasabing pakikipagkita sa kanila ni delos Santos na nagpahiwatig pa na maaaring ang maging kapalit ng kanyang kaso ay ang kinakaharap na asunto ni dating Agriculture Undersecretary Jocjoc Bolante sa US. Aniya, itinago nila sa kaalaman ni Nicole ang nasabing miting upang hindi na makadagdag sa panghihina ng loob ng biktima. Muling iginiit ni Nicole kay Gonzalez na palitan si delos Santos. (Grace dela Cruz)</body>
<link>http://www.philstar.com/Article.aspx?articleId=361539&amp;publicationSubCategoryId=92</link>
</article>
<article>
<title>Hamon sa bulakbol na mga kongresista: Dumalo sa sesyon!</title>
<author></author>
<date>
<month>October</month>
<day>05</day>
<year>2006</year>
</date>
<body>Umapela kahapon si Malabon-Navotas Rep. Federico Sandoval sa kanilang mga kasamahan na dumalo sa marathon session upang mapabilis ang pagpasa ng 2007 national budget at maiwasan ang muling paggamit sa lumang budget. Problema ng Kamara ang mga pasaway na kongresista na palaging absent sa sesyon lalo pat minamadali ngayon ang pagpasa ng P1.13 trilyon 2007 budget. Ilang oras na nabitin kahapon ng umaga ang pagsisimula ng marathon session dahil wala na namang quorum o sapat na bilang ng mga kongresista para masimulan ang sesyon. Sinabi naman ni Sandoval na walang silbi ang gagawin nilang marathon session kung hindi sisipot sa plenaryo ang mga kongresista. Pero siniguro ni House Majority Leader Prospero Nograles na hindi nila papayagang muling magkaroon ng re-enacted budget. Ayon kay Nograles, kahit abutin sila ng madaling araw ay kanilang gagawin ang deliberasyon maaprubahan lamang ang 2007 proposed national budget. Prayoridad ng Kamara ang budget para sa susunod na taon at ikalawa sa agenda ang Charter Change. (Malou Escudero)</body>
<link>http://www.philstar.com/Article.aspx?articleId=361530&amp;publicationSubCategoryId=92</link>
</article>
<article>
<title>AO vs billboards pirmado na ni GMA</title>
<author></author>
<date>
<month>October</month>
<day>05</day>
<year>2006</year>
</date>
<body>Inaprubahan na kahapon ni Pangulong Arroyo ang Administrative Order (AO) na magre-regulate sa mga billboards. Binigyang kapangyarihan ng AO No. 16 ang Department of Public Works and Highways (DPWH) na mag-inspeksiyon sa outdoor advertisements at buwagin ang mga billboard na delikado sa buhay, humaharang sa right of way at walang permit. Uunahing baklasin bukas ang mga billboard na walang permit kung saan inatasan ang PNP at MMDA na tumulong sa DPWH sa pagbuwag ng billboards. Ayon naman kay Ilocos Norte Rep. Imee Marcos, dapat unahing gibain at ipagbawal ay ang mga billboards ng mga pulitiko, upang hindi na ito magdulot ng panganib na maaaring magresulta ng kapahamakan sa mga motorista at publiko. Ayon kay Marcos, bukod sa mga streamers, naghambalang din sa panahon ng eleksyon ang malalaki o higanteng mga billboards ng mga pulitiko na makikitang nakasabit sa mga kawad ng kuryente pero walang mangahas na sitahin o ipagbawal ang mga ito. Sinabi pa ng mambabatas na kailangang alisin kaagad ang mga nagkalat na streamers na nakasabit sa poste at kawad ng kuryente dahil mapanganib ito at maaari pang pagsimulan ng sunog. (Lilia Tolentino/Malou Escudero)</body>
<link>http://www.philstar.com/Article.aspx?articleId=361527&amp;publicationSubCategoryId=92</link>
</article>
<article>
<title>Ombudsman Gutierrez di sisibakin</title>
<author></author>
<date>
<month>October</month>
<day>05</day>
<year>2006</year>
</date>
<body>Dumistansiya ang Malaca&amp;ntilde;ang sa isyu ng panawagang pagpapatalsik kay Ombudsman Merceditas Gutierrez matapos baligtarin ang naging desisyon ng Korte Suprema laban sa mga inakusahang opisyal ng Commission on Elections sa umanoy maanomalyang kontratang pinasok ng mga ito. Sinabi ni Executive Secretary Eduardo Ermita na hindi saklaw ng Malaca&amp;ntilde;ang ang Office of the Ombudsman dahil hiwalay itong constitutional body. Inaasahan na aniya ang mga ganitong reaksiyon laban kay Gutierrez lalo na sa mga grupong hindi kuntento sa naging desisyon ng Ombudsman. Sinabi ni Ermita na mayroong demokrasya sa bansa kayat malaya ang sinoman para maghayag ng kanilang saloobin maging ito man ay negatibo o positibo. Hindi aniya kakagat ang Malaca&amp;ntilde;ang sa mga ganitong panawagan dahil kuntento ang Palasyo sa trabaho ni Gutierrez. Muling nakiusap si Ermita sa mga kritiko ng administrasyon na huwag ipilit na intrigahin ang Palasyo sa naging hakbang ng Ombudsman na nag-aabsuwelto sa mga Comelec officials sa isyu ng multi-milyong pisong kuwestyunableng transaksiyon sa pagbili ng mga computers sa Mega Pacific. Walang basehan aniya ang bintang na ang Malaca&amp;ntilde;ang ang nakialam para mapagtakpan umano ang katotohanan sa kontrobersiya sa Comelec. Tahimik naman ang kampo ni Ombudsman Gutierrez para magkomento dahil kasalukuyang wala ito sa bansa. Kaya umapela kahapon si Sen. Panfilo Lacson kay Gutierrez na umuwi na agad ito sa bansa upang rebisahin ang ginawang desisyon ng kanyang tanggapan kaugnay sa ginawang pag-abswelto sa mga opisyales ng Comelec at Mega Pacific. Sinabi ni Lacson na may pagkakataon pa si Gutierrez upang isalba ang respeto sa kanyang tanggapan kung agad itong uuwi sa Pilipinas upang magpaliwanag hinggil sa nasabing desisyon. (Lilia Tolentino At Rudy Andal)</body>
<link>http://www.philstar.com/Article.aspx?articleId=361515&amp;publicationSubCategoryId=92</link>
</article>
<article>
<title>Masaganang Pasko dahil sa paglakas ng piso</title>
<author></author>
<date>
<month>October</month>
<day>04</day>
<year>2006</year>
</date>
<body>Umaasa ang mga kongresista na magiging masagana ang darating na Kapaskuhan dahil sa patuloy na paglakas ng piso kontra sa dolyar.&amp;nbsp;&amp;nbsp; &amp;nbsp; Naniniwala si Para&amp;ntilde;aque Rep. Eduardo Zialcita na lalakas ang purchasing power o kakayahang mamili ng bawat mamamayan sa bawat pagtaas ng halaga ng piso dahil magiging mababa ang presyo ng mga produktong inaangkat mula sa ibang bansa. Hindi aniya dapat mangamba ang ibang sektor sa paglakas ng piso katulad ng export industry dahil titiyakin naman ng gobyerno na mapapangalagaan sila. Ayon pa kay Zialcita, magreresulta ang paglakas ng piso sa pagbaba naman ng presyo ng mga produktong petrolyo, gayundin sa pagbaba ng mga pangunahing bilihin. Posible ring maibaba ang pamasahe sa mga pampublikong sasakyan dahil sa halos linggo-linggo ay bumababa ang presyo ng mga produktong petrolyo. Kaugnay nito, hiniling ni Zialcita sa Land Transportation and Franchising Regulatory Board na masusing pag-aralan kung paano maibababa ang pasahe sa mga jeepney, bus at maging sa taxi. (Malou Escudero)&amp;nbsp;&amp;nbsp;</body>
<link>http://www.philstar.com/Article.aspx?articleId=361366&amp;publicationSubCategoryId=92</link>
</article>
<article>
<title>2 Pinoy sa HK arestado sa anting-anting</title>
<author></author>
<date>
<month>October</month>
<day>04</day>
<year>2006</year>
</date>
<body>Dalawang Pinoy ang inaresto sa Hong Kong matapos makuhanan ng amulet o &amp;quot;anting-anting&amp;quot; na bala. Umapela naman ang Philippine Consulate sa HK na huwag ilathala ang pangalan ng mga nasabing Pinoy para na rin umano sa kanilang kapakanan. Mahigpit na ipinagbabawal sa lahat ng mga nationalities na magpasok ng anting-anting na bala sa HK. Bukod sa multang HK$2,000, ang sinumang mabawian nito ay may parusa ring pagkakulong. (Rose Tesoro)</body>
<link>http://www.philstar.com/Article.aspx?articleId=361365&amp;publicationSubCategoryId=92</link>
</article>
<article>
<title>5,700 US troops sabak sa war games</title>
<author></author>
<date>
<month>October</month>
<day>04</day>
<year>2006</year>
</date>
<body>Aabot sa 5,700 sundalong Amerikano ang mapapasabak kasama ng humigit kumulang sa 2,000 kagawad ng Armed Forces of the Philippines (AFP) sa pinagsanib na malawakang &amp;quot;war drill&amp;quot; na kinapapalooban ng live-fire exercises, amphibious landings at ship interdictions sa ibat ibang panig ng bansa. Sinabi ni Navy Public Office chief Commander Giovanni Bacordo, kabilang ang Hukbong Dagat sa isasalang sa war drill partikular na ang kanilang unit na Phil. Marines na magsisimula mula Oktubre 16-31. Hindi gaya ng nakalipas na pagsasanay sa Mindanao, ang gaganaping war exercises ay hindi naka-sentro sa pakikipagdigma laban sa terorismo kundi nakatutok sa mga routine drills upang mapaunlad ang kapabilidad ng dalawang hukbo sa magkasanib na operasyon. Umaasa si Marine spokesman Col. Ariel Caculitan na malalantad at mahahasa pa ang kasanayan ng tropang Pinoy sa makabagong istilo sa pakikidigma at paggamit ng mga modernong armas ng US forces. (Joy Cantos)</body>
<link>http://www.philstar.com/Article.aspx?articleId=361364&amp;publicationSubCategoryId=92</link>
</article>
<article>
<title>Graft vs Imelda dedesisyunan sa Biyernes</title>
<author></author>
<date>
<month>October</month>
<day>04</day>
<year>2006</year>
</date>
<body>Sesentensiyahan na ng Sandiganbayan Fifth Division sa darating na Biyernes si dating First Lady Imelda Marcos sa isa sa 11 kasong katiwalian na nakasampa sa kanya sa korte. Ang kaso ay isinampa noong Marso 5, 1993 at nag-ugat sa diumanoy financial interest ni Marcos at ng kanyang co-accused na si Jose Conrado Benitez sa Technology Resource Center Foundation Inc., isang pribadong kompanya. Ipinagbabawal sa batas ang pagkakaroon ng financial interest sa isang pribadong kompanya habang may hinahawakang posisyon sa gobyerno. Pansamantalang nakakalaya sina Marcos at Benitez dahil sa P15,000 piyansa bawat isa. (Malou Escudero)</body>
<link>http://www.philstar.com/Article.aspx?articleId=361363&amp;publicationSubCategoryId=92</link>
</article>
<article>
<title>Anti-democratic parties, alisin!</title>
<author></author>
<date>
<month>October</month>
<day>04</day>
<year>2006</year>
</date>
<body>Dapat na umanong simulan ng Comelec na alisin sa grupo ng political parties at party list group na sumusuporta sa mga anti-democratic parties na ang pangunahin adhikain ay ang&amp;nbsp; pabagsakin ang pamahalaan upang makuha ang kapangyarihan. Ayon kay Jesuit priest Father Romeo Intengan, hinihiling nila sa&amp;nbsp;&amp;nbsp; Comelec na masusing suriin ang mga grupo o partylist upang hindi makadagdag pa sa mga grupong nagiging front ng&amp;nbsp;mga communist o ultra-rightist rebels. Sinabi ni Intengan na ang anti-democratic groups ay hindi na dapat pang payagang makilahok sa nalalapit na eleksiyon dahil inaabuso ng mga grupong ito ang kalayaan. Bukod sa mga ito, dapat ding pagtuunan ng pansin ng Comelec ang ultra-rightist groups dahil ang demokrasya sa panahon ngayon ay sa pagitan ng leftist at rightist groups at hindi sa pagitan ng democratic at anti-democratic forces. Iginiit nito na ang grupo na kabilang sa extreme left at extreme right ay banta sa demokrasya. (Doris Franche)</body>
<link>http://www.philstar.com/Article.aspx?articleId=361361&amp;publicationSubCategoryId=92</link>
</article>
<article>
<title>Binay, misis kinasuhan na</title>
<author></author>
<date>
<month>October</month>
<day>04</day>
<year>2006</year>
</date>
<body>Sinampahan na kahapon ng kasong katiwalian sa Sandiganbayan sina Makati Mayor Jejomar Binay at asawa nitong si Elenita dahil sa iregularidad sa pagbili ng nasa P232 milyong halaga ng furniture at office partitions. Isang count ng graft case ang isinampa laban kay Binay, apat naman sa kanyang asawa na nanilbihan ring mayor ng Makati. Kinasuhan rin sina Ernesto Aspilaga, head ng General Services department ng Makati City government; Li Yee Shing, Jason Li at Vivian Edurise, mga corporate officers ng Office Gallery International Inc., at ilan pang John Does. Inirekomenda ang P30,000 piyansa sa bawat counts ng graft case. Ayon sa COA, mahigit sa P100 milyon ang nalugi sa gobyerno dahil sa maanomalyang kontrata. (Malou Escudero)</body>
<link>http://www.philstar.com/Article.aspx?articleId=361357&amp;publicationSubCategoryId=92</link>
</article>
<article>
<title>Retake sa Tests 3 at 5 lang  DOLE</title>
<author></author>
<date>
<month>October</month>
<day>04</day>
<year>2006</year>
</date>
<body>Nilinaw kahapon ng Department of Labor and Employment (DOLE) na tanging ang Test 3 at Test 5 lamang ng nursing board exam ang ire-retake ng mga nursing students upang makuha ang integridad ng result nito. Sinabi ni Labor Secretary Arturo Brion na isinumite na niya ang &amp;quot;draft executive order (EO)&amp;quot; sa Malaca&amp;ntilde;ang para sa mandatory retake sa 2006 Nursing Licensure Exams. Nawalan umano ng integridad ang naganap na pagsusulit dahil sa nakumpirmang leakage sa Test 3 (Medical Surgical Nursing) at Test 5 (Psychiatric Mental Health) kaya kinakailangan na sumailalim ang mga estudyante sa retake. Umaabot sa 17,821 mag-aaral buhat sa 42,000 examinees ang pumasa sa naturang pagsusulit na ginanap nitong nakarang Hunyo 11 at 12. Isasagawa naman ang retake bago o matapos ang susunod na exams sa Board of Nursing na gaganapin ngayong darating na Disyembre. Samantala, ikinokonsidera rin ni Brion ang dagdag na gastusin sa mga estudyante para sa retake na aabot sa P900 registration fee. (Danilo Garcia)</body>
<link>http://www.philstar.com/Article.aspx?articleId=361351&amp;publicationSubCategoryId=92</link>
</article>
<article>
<title>Dahil kay Jamby: Pimentel, Enrile nagkasagutan</title>
<author></author>
<date>
<month>October</month>
<day>04</day>
<year>2006</year>
</date>
<body>Nagkainitan kahapon sa sesyon sina Sen. Juan Ponce Enrile at Senate Minority Leader Aquilino Pimentel Jr. habang tinatalakay ang Anti-Terrorism bill. Ayon kay Sen. Enrile, ilang ulit na siyang sumalang sa pagtatanong ng ilang senador mula pa noong Pebrero hanggang nitong nakaraang buwan, subalit hindi pa rin ipinapasa ang naturang panukala. Gusto ni Enrile na tapusin na ng Senado ang debate sa naturang bill pero iginigiit ni Sen. Pimentel na marami pang gustong magtanong gaya ni Sen. Jamby Madrigal. Nais ni Enrile na isalang na sa botohan ang anti-terror bill at huwag nang hintayin pa si Sen. Madrigal dahil palaging wala ang senadora. Duda ni Enrile ay gumagawa ng delaying tactics si Madrigal at ang oposisyon para harangin ang pagpasa ng napaka-importanteng batas laban sa terorismo. Pero sinuportahan si Madrigal ng kanyang kakampi sa minorya hanggang sa magsagutan sina Pimentel at Enrile dahilan para tapusin ni Senate President Manuel Villar Jr. ang sesyon upang payapain ang dalawa. (Rudy Andal)</body>
<link>http://www.philstar.com/Article.aspx?articleId=361346&amp;publicationSubCategoryId=92</link>
</article>
<article>
<title>3 Jumbo Jet na puno ng mga Koreano, dumarating sa Pinas araw-araw</title>
<author></author>
<date>
<month>October</month>
<day>04</day>
<year>2006</year>
</date>
<body>Paglalaanan ng gobyerno ng mas malaking budget sa susunod na taon ang patuloy na panghihikayat ng mga Koreanong turista sa Pilipinas lalo pa at umaabot na sa 1,515 Koreano na laman ng&amp;nbsp; tatlong Jumbo jet ang dumarating sa bansa araw-araw. Ayon kay Palawan Rep. Antonio Alvarez, dahil sa pagdagsa ng mga Koreano sa bansa, maglalaan ang gobyerno ng nasa US$3 milyon para sa media spots at travel fairs upang mas mahikayat ang mga ito sa Pilipinas. Kabilang aniya sa strategy na posibleng gawin ng gobyerno ay ang hikayatin ang mga gumagawa ng mga Koreanovelas na dito mag-shooting sa Pilipinas. &amp;quot;Puwede ring magkaroon ng Jewel in the Coconut Palace dito,&amp;quot; ani Alvarez. Isa sa mga Korean novela na pumatok sa bansa ang &amp;quot;Jewel in the Palace&amp;quot; na ipinapalabas pa rin ngayon sa telebisyon. Nag-offer na rin umano ang Korean government ng tulong para sa pagtatayo ng airport sa Palawan. Umabot sa P150 milyon ang grant ng Seoul government sa gobyerno para sa pagsasaayos ng airport sa Busuanga, isang isla sa northern tip ng Palawan. Ayon pa kay Alvarez ang pagdating ng mga Koreano sa bansa ay tumaas ng 18 porsiyento sa nakaraang pitong buwan ng 2006. &amp;quot;Well probably hit 600,000 visitors from Korea this year,&amp;quot; pahayag ni Alvarez. Ang kontribusyon umano ng mga pumapasok na Koreano sa bansa ay tinatayang nasa P15 bilyon taun-taon kaya hindi ito dapat pabayaan ng gobyerno. (Malou Escudero)</body>
<link>http://www.philstar.com/Article.aspx?articleId=361343&amp;publicationSubCategoryId=92</link>
</article>
<article>
<title>Bishop na anti-Chacha tinodas!</title>
<author>Nina Joy Cantos At Malou Escudero</author>
<date>
<month>October</month>
<day>04</day>
<year>2006</year>
</date>
<body>Isang Obispo na kilalang kritiko ng political killings at Charter change ang pinatay sa saksak sa loob ng tinutuluyang kumbento sa Tarlac City kahapon ng madaling araw. Kinilala ang biktima na si Bishop Alberto Ramento ng Iglesia Filipina Independiente, chairperson ng IFI Supreme Council of Bishops. Ang bangkay ng Obispo ay natagpuan sa sala ng kumbento na may apat na tama ng saksak. Bilang chairperson ng IFI Supreme Council of Bishops, sinusuportahan ni Ramento ang mamamayan ukol sa mga &amp;quot;peoples issues&amp;quot; tulad ng Chacha at political killings. Sinuportahan din nito ang mga magsasaka ng Hacienda Luicita. Naniniwala naman sina Anakpawis Rep. Rafael Mariano at Bayan Muna Rep. Joel Virador na politically motivated ang naturang pagpatay. &amp;quot;Bishop Rameno was a known champion of the people. His murder may be meant to silence him and to end his comforting support to many causes, inluding human rights, civil liberties and good governance,&amp;quot; ani Virador. Nabatid na ang biktima ay nagtalumpati pa laban sa pagsusulong ng Chacha sa Liwasang Bonifacio noong nakaraang Hunyo 12, Independence Day. Ayon naman kay Task Force Usig chief, Director Gen. Avelino Razon, Jr. na sa kasalukuyan ay hindi pa nila maikokonsiderang bahagi ng extra-judicial killings ang insidente hanggat hindi pa natutukoy ang motibo ng krimen.</body>
<link>http://www.philstar.com/Article.aspx?articleId=361332&amp;publicationSubCategoryId=92</link>
</article>
<article>
<title>Mayor JV baka patakbuhin ni Erap sa Senado</title>
<author></author>
<date>
<month>October</month>
<day>03</day>
<year>2006</year>
</date>
<body>Malaki ang posibilidad na piliin ni dating Pangulong Erap Estrada ang kanyang anak na si San Juan Mayor JV Ejercito kaysa kay Sen. Loi Estrada kapag hindi umangat sa darating na November survey ang kanyang maybahay. Ayon sa mapagkakatiwalaang source, kailangang umangat sa survey at pumasok sa magic 12 si Sen. Loi upang siya ang piliin ni Erap na mapabilang sa senatorial line-up ng Partido ng Masang Pilipino (PMP) sa darating na 2007 elections. Sinabi pa ng impormante, kapag hindi umangat sa November survey ang tinaguriang doktora ng masa ay malamang na hindi na ito muling patakbuhin ni Erap sa senatorial race. Aniya, mas malamang na si Mayor JV ang patakbuhin ni Erap kapag hindi umangat sa survey nitong November si Dra. Loi. &amp;quot;Malaki kasi ang paniniwala ni Erap sa survey kaya kapag hindi umangat sa survey si Dra. Loi ay malamang na hindi na ito patakbuhin sa senatorial race kundi si Mayor JV,&amp;quot; dagdag pa ng source. Ayon naman sa kampo ni Dra. Loi, anuman ang maging desisyon ni dating Pangulong Erap ay igagalang nila kaugnay sa magiging line-up ng PMP sa darating na senatorial race. (Rudy Andal)</body>
<link>http://www.philstar.com/Article.aspx?articleId=361193&amp;publicationSubCategoryId=92</link>
</article>
<article>
<title>Snap election walang batayan  Solon</title>
<author></author>
<date>
<month>October</month>
<day>03</day>
<year>2006</year>
</date>
<body>Isinantabi kahapon ng kongresistang kaalyado ni Pangulong Arroyo ang panawagang snap election ni Bro. Eddie Villanueva. Hinikayat na lamang ni Davao del Sur Rep. Douglas Cagas ang pinuno ng Jesus Is Lord (JIL) na sumama na lamang sa malawak na bilang ng mamamayan na nagnanais na mabago ang Konstitusyon. Ayon kay Rep. Cagas, puwede lamang ang snap poll kung mayroong bakanteng posisyon sa pagka-Pangulo o Bise-Presidente. Idinagdag pa ng mambabatas, malinaw naman sa Saligang Batas kung paano papalitan ang isang halal na opisyal at ito ay sa pamamagitan ng impeachment. Aniya, lumutang lamang ang panawagang snap election matapos mabigo muli ang oposisyon sa isinusulong nilang impeachment laban sa Pangulo sa ikalawang pagkakataon. (Malou Escudero)</body>
<link>http://www.philstar.com/Article.aspx?articleId=361190&amp;publicationSubCategoryId=92</link>
</article>
<article>
<title>Shell nagbaba ng presyo ng LPG</title>
<author></author>
<date>
<month>October</month>
<day>03</day>
<year>2006</year>
</date>
<body>Ibinaba ng Pilipinas Shell ng P2 kada kilo o P22 sa kada tangke ang presyo ng kanilang Liquified Petroleum Gas (LPG) dahil sa patuloy na pagbaba ng contact price nito sa world market. Dakong alas-12:01 ngayong madaling araw ipapatupad ng Shell ang nasabing rollback sa presyo ng LPG. Ayon sa Department of Energy, inaasahan nila ang pagbaba ng presyo ng LPG dahil na rin sa pagbaba ng presyo nito ng $50 per metric ton sa pandaigdigang pamilihan. Siniguro naman ng Pilipinas Shell ang susunod pang pagbaba ng presyo ng LPG dahil na rin sa pagiging stable ng presyo nito sa world market. (Edwin Balasa)</body>
<link>http://www.philstar.com/Article.aspx?articleId=361181&amp;publicationSubCategoryId=92</link>
</article>
<article>
<title>Comelec officials inabswelto ng Ombudsman</title>
<author></author>
<date>
<month>October</month>
<day>03</day>
<year>2006</year>
</date>
<body>Inabswelto kahapon ng tanggapan ng Ombudsman ang lahat ng opisyal ng Commission on Elections (Comelec) at Mega Pacific Consortium matapos baligtarin ang naunang resolusyon nitong pagsasampa ng kasong administratibo at kriminal laban sa mga ito. Batay sa 52-pahinang supplemental decision ng Ombudsman, binaligtad nito at isinantabi ang resolusyong ipinalabas noong Hunyo 28 na naglalaman ng resulta ng imbestigasyon na maaaring gamitin ng Kamara upang mapatalsik si Comelec Commissioner Ressureccion Borra. Naunang inirekomenda ng Ombudsman ang pagpapataw ng parusang dismissal at kanselasyon ng eligibility, forfeiture ng retirement benefits at perpetual disqualification sa government service kina Director IV Eduardo Mejos, finance service department; Comelec bids and awards committee chairman at BAC members na sina Atty. Jose Balbuena Jr., director IV ng Law Department; Lamberto Llamas, director IV ng planning dept.; Atty. Bartolome Sinocruz, director IV ng election at barangay affairs dept.; at Gideon de Guzman, director III ng finance services. Inirekomenda din ang paghahain ng kasong paglabag sa anti-graft and corrupt practices act laban sa nasabing mga Comelec officials dahil sa pakikipagsabwatan umano ng mga ito kina Willy Yu, Enrique Transipek, Rosita Transipek, Pedro Tan, Johnson Fong, Bernard Fong at Lariano Barios ng Mega Pacific. Gayunman, inirekomenda din sa resolusyon ang muling imbestigasyon laban sa nasabing mga indibidwal na posibleng sangkot sa kaso. Napag-alaman na napatunayan ang Mega Pacific Consortium na nagsumite naman ng 200 dokumento na tinimbang naman ng Bids and Awards Committee kung saan nakitang legal ang financial at technical capability nito upang makasali sa bidding. Dahil dito, inirekomenda ng Ombudsman na baligtarin ang naunang resolusyon nito bunga na rin ng pagkakaroon ng probable cause upang ibasura ang kaso laban sa naturang mga opisyal. (Doris Franche)</body>
<link>http://www.philstar.com/Article.aspx?articleId=361180&amp;publicationSubCategoryId=92</link>
</article>
<article>
<title>Ubos na ang pera ko  Erap</title>
<author>EXCLUSIVE Ni Lilia Tolentino</author>
<date>
<month>October</month>
<day>03</day>
<year>2006</year>
</date>
<body>&amp;quot;Wala na akong account&amp;quot;. Ito ang tahasang sinabi ni dating Pangulong Erap Estrada kay Presidential chief of staff Mike Defensor kaugnay sa planong i-freeze ang kanyang account. Ibinunyag ni Sec. Defensor sa PSN at Philippine Star na sinita siya ni Erap ng bisitahin niya ito noong Huwebes sa resthouse nito sa Tanay, Rizal habang rumaragasa ang bagyong Milenyo. &amp;quot;Ang sabi niya sa akin, Mr. Secretary, why are you talking about freezing my accounts. I have no more accounts,&amp;quot; sabi daw ni Estrada kay Defensor. Ipinaliwanag ng presidential chief of staff, na ito lamang ang kanilang naging reaksyon sa isang intelligence report na nakarating sa Palasyo. Naantig naman ang damdamin ni Defensor sa sinabi sa kanya ng dating Pangulo na 5 taon at 5 buwan na siya sa resthouse arrest subalit hindi pa naman siya napapatunayang nagkasala. Ipinakita naman ni Erap kay Defensor ang ipinagawa nitong museo sa loob ng Tanay resthouse mula sa pagiging alkalde ng San Juan hanggang sa mapatalsik ito bilang chief executive. Biniro naman ni Defensor si Erap na dapat idagdag sa museo ang section para sa kanyang paglaya. Ipinagmalaki pa ni Erap kay Defensor na ang mga taong nasa likod para patalsikin siya noon ay mga kaibigan na niya ngayon. Nakita din ng presidential chief of staff na hindi nakaligtas sa hagupit ni Milenyo ang mga tanim sa loob ng resthouse ni Erap sa Tanay.</body>
<link>http://www.philstar.com/Article.aspx?articleId=361167&amp;publicationSubCategoryId=92</link>
</article>
<article>
<title>Pagcor muling nagbabala vs text scam</title>
<author></author>
<date>
<month>October</month>
<day>02</day>
<year>2006</year>
</date>
<body>Minsan pang pinag-iingat ng Philippine Amusement and Gaming Corp. (Pagcor) ang publiko laban sa ilang indibidwal na nanlilinlang sa pamamagitan ng text message. Napag-alaman ng Pagcor na pinakabagong modus ng mga manlolokong ito na papaniwalain ang kanilang mga bibiktimahin na sila ay nagwagi ng P1 milyon sa &amp;quot;Premyo sa Resibo&amp;quot; raffle promo ng nabanggit na ahensiya at ng Bureau of Internal Revenue (BIR). Bunsod nito, agad na inatasan ni Pagcor Chairman at CEO Efraim Genuino ang security chief ng ahensiya na si Miguel Leonardo upang tukuyin ang tunay na pagkakakilanlan sa isang lalaking may alyas na &amp;quot;Ben Ruiz&amp;quot; na nagpakilala umanong empleyado ng Pagcor at nag-oopisina sa old Pagcor sa Roxas blvd., Ermita, Manila. Ang cellphone number na ibinigay ni Ruiz sa kanyang mga nabiktima ay kabilang na ngayon sa talaan ng mga numerong ginagamit sa panloloko na nasa pangangalaga ng Pagcor security office. Nakikipag-ugnayan na rin ang ahensiya sa NBI. (Danilo Garcia)&amp;nbsp;</body>
<link>http://www.philstar.com/Article.aspx?articleId=361046&amp;publicationSubCategoryId=92</link>
</article>
<article>
<title>Tipid-gas gadget pinepeke</title>
<author></author>
<date>
<month>October</month>
<day>02</day>
<year>2006</year>
</date>
<body>Nananawagan ang Filipino inventor ng Tipid-gas gadget sa mga motorista at publiko laban sa mga imitasyon ng kanyang produkto matapos itong makatanggap ng maraming ulat na pinepeke umano ang kanyang imbensyon. Sa ipinadalang pahayag ni Pablo Planas, inventor ng Khaos Super Gas Saver, mayroong apat na produkto ang masusing tinututukan ngayon ng Inventionhaus International Corp. (IIC) legal counsel team para sampahan ng kaukulang kaso dahil sa pamemeke at paggaya sa Khaos. &amp;quot;Hindi ako nagtataka kung bakit mas matagumpay ang Khaos ngayon sa ibang bansa dahil doon ay mahigpit sila sa mga pamemeke ng mga imbensyon o produkto, di gaya sa Pilipinas na talamak ang mga imitasyon,&amp;quot; ayon kay Planas. Umapela si Planas sa mga motorista na bumili lamang sa IIC installation areas sa lugar ng President Tower, #81 Timog Avenue, QC; Ortigas Center, Pasig; Alabang Town Center, Muntinlupa at sa mga certified dealers at distributors sa buong bansa. Ang Khaos ay nagdudulot ng katipiran sa konsumo sa gasolina sa pamamagitan ng pagbibigay ng tamang timpla ng hangin sa gasolina upang ito ay masunog ng kompleto at walang masayang.</body>
<link>http://www.philstar.com/Article.aspx?articleId=361045&amp;publicationSubCategoryId=92</link>
</article>
<article>
<title>Cholera, typhoid, leptospirosis nakaamba</title>
<author></author>
<date>
<month>October</month>
<day>02</day>
<year>2006</year>
</date>
<body>Matapos na pigilin ng bagyong Milenyo ang sakit na dengue, nagbabala naman ang Department of Health (DOH) sa publiko sa posibilidad na pagputok naman ng ibang mga malulubhang sakit dulot ng pagbaha at kontaminasyon ng inuming tubig. Sinabi ni Health Secretary Francisco Duque III, kabilang sa mga binabantayan nilang sakit na posibleng lumitaw ang cholera, typhoid fever, leptospirosis at maging E coli virus. Ang naturang mga sakit umano ay lumilitaw dahil sa pagbabago ng klima, tubig-baha at pagkasira ng tubo na daluyan ng inuming tubig na dulot ng mga bagyo. Una nang inihayag ng DOH na pansamantalang winasak ni Milenyo ang mga breeding grounds ng lamok sa Metro Manila at mga karatig na probinsiya. Sa kabila nito, sinabi ni Duque na tatagal lamang ito ng isa hanggang dalawang linggo at muli na namang mangingitlog ang mga lamok kung hindi malilinis ng publiko ang lahat ng lugar kung saan naipon ang mga tubig. Inaasahan naman na bababa na ang bilang ng sakit na dengue ngayong buwan ng Oktubre ngunit kailangan pa rin ng ibayong paglilinis sa kapaligiran at monitoring sa mga lugar na nagkaroon ng outbreak. (Danilo Garcia)</body>
<link>http://www.philstar.com/Article.aspx?articleId=361037&amp;publicationSubCategoryId=92</link>
</article>
<article>
<title>Retake, dapat sa Baguio at Maynila lang  Recto</title>
<author></author>
<date>
<month>October</month>
<day>02</day>
<year>2006</year>
</date>
<body>Hiniling kahapon ni Sen. Ralph Recto na ipaulit lamang ang pagkuha ng nursing board exmination sa Baguio City at Maynila kung saan sinasabing nagkaroon ng leakage sa exam. Sinabi ni Sen. Recto na natukoy naman sa imbestigasyon ng National Bureau of Investigation (NBI) na ang sinasabing leakage ay nangyari lamang sa lungsod ng Baguio at Maynila, kaya hindi anya makatarungan kung pati ang mga pumasa sa mga lugar na wala namang napaulat na leakage ay pauulitin ng pagsusulit. &amp;quot;Dapat ay naka-confine na lamang sa Baguio City at Maynila ang retake sa nursing board exam dahil sa mga lugar na ito natukoy na nagkaroon ng umanoy dayaan,&amp;quot; paliwanag ni Recto. (Rudy Andal)</body>
<link>http://www.philstar.com/Article.aspx?articleId=361031&amp;publicationSubCategoryId=92</link>
</article>
<article>
<title>Chacha ipipilit ni JDV</title>
<author></author>
<date>
<month>October</month>
<day>02</day>
<year>2006</year>
</date>
<body>Ipipilit ni House Speaker Jose de Venecia ang kanyang kampanya na isulong ang Charter change sa kabila ng kaliwat kanang pagbira rito ng mga kritiko ni Pangulong Arroyo. &amp;quot;Kumbinsido tayo na ang pagbabago sa Saligang Batas ang siyang magsusulong sa ating bansa tungo sa ika-21 siglo dahil ito ang magiging dahilan ng reporma sa kasalukuyang mapanirang sistema ng politika at magbibigay ng framework para sa pagpapaunlad ng ating ekonomiya,&amp;quot; pahayag ni de Venecia. Idinagdag pa ng House Speaker na ang Charter change ang mag-aalis sa gridlock sa pagitan ng Malaca&amp;ntilde;ang at Senado na siyang naging dahilan ng pagkabagal ng pagsasagawa ng mga polisiya at gayundin sa pagitan ng Senado at Kamara na nagreresulta sa pagpapahirap sa pagsasagawa ng mga batas na tutugon sana sa mga suliranin ng bansa. Sinabi pa ni de Venecia na ang 6.3 milyong lagda na kinalap ng Union of Local Authorities of the Philippines (ULAP) at multi-sectoral Sigaw ng Bayan coalition ay naglalarawan sa tunay na tinig ng bansa sa pambansang debate ukol sa pag-aamyenda sa Konstitusyon. &amp;quot;Ang nasabing bilang ay bahagi lamang ng bilang ng mga botante na ang mga lagda ay tiniyak ng mga lokal na opisyal ng eleksyon sa pagsusulong ng Peoples Initiative para sa paglipat sa sistemang parliyamentarya sa pamamagitan ng pagretoke sa ating Saligang Batas,&amp;quot; pagtatapos nito. (Malou Escudero)</body>
<link>http://www.philstar.com/Article.aspx?articleId=361028&amp;publicationSubCategoryId=92</link>
</article>
<article>
<title>82% power ng Meralco maibabalik ngayong araw : 76 patay, 81 missing</title>
<author></author>
<date>
<month>October</month>
<day>02</day>
<year>2006</year>
</date>
<body>Umaabot sa 76 katao ang kumpirmadong patay habang 81 pa ang nawawala sa pinakahuling update ng National Disaster Coordinating Center (NDCC) kahapon kaugnay sa pananalasa ng bagyong Milenyo. Hanggang kahapon ay wala pa ring kuryente sa ilang lugar sa Metro Manila, Cavite, Laguna at ilang bahagi ng Northern Samar. Pero ayon sa Meralco, maibabalik nila ngayong araw ang 82% ng power supply sa buong Kamaynilaan at kalapit na probinsiya nito maliban sa katimugang bahagi ng Luzon na kinabibilangan ng Batangas, Laguna at Quezon province. Ayon sa Meralco, ang mga kabahayan sa nabanggit na mga lugar ay maituturing na &amp;quot;isolated cases&amp;quot; dahil sa pagkasira ng transmission power na siyang nagdadala rito ng suplay ng kuryente. Sinabi ng Meralco na umaabot na sa 80% ng power supply ang kanilang naibalik kahapon habang 65% lamang ng restoration work ang sa Southern areas. Marami umanong natumbang mga puno sa bahagi ng southern area ang dahilan ng pagkasira ng mga transmitter. Sinabi pa nito na maisasaayos lamang nila ang supply ng kuryente sa pagbabahay-bahay at hindi nila ito kayang maibalik ng bigla ngayon. Apektado rin ang suplay ng tubig sa mga lugar na tinamaan ni Milenyo at kahapon ay iniulat naman ang pagtaas sa presyo ng isda at gulay sa mga pamilihan. Sa talaan pa rin ng NDCC, umabot sa pitong rehiyon, 17 probinsiya, 14 bayan at 1,640 barangay na kinabibilangan ng 1,163,692 katao ang apektado habang 104,995 iba pa ang pansamantalang nakatira sa 198 evacuation centers. Sa Metro Manila, patuloy pa rin ang isinasagawang clean-up operation ng Metro Manila Development Authority (MMDA) sa mga puno at poste ng kuryente na nabuwal sa mga kalsada. Pangunahing dahilan ng pagkamatay ng mga biktima ay pagkalunod, nakuryente, nabagsakan ng debris at nadaganan ng nabuwal na mga punong kahoy, billboard at mga poste. (Joy Cantos At Edwin Balasa)</body>
<link>http://www.philstar.com/Article.aspx?articleId=361015&amp;publicationSubCategoryId=92</link>
</article>
<article>
<title>Dengue, si Milenyo lang ang katapat</title>
<author></author>
<date>
<month>October</month>
<day>01</day>
<year>2006</year>
</date>
<body>Sa kabila ng matinding pinsala ng bagyong Milenyo sa bansa, tila may maganda rin itong naidulot upang mapuksa ang mga lamok na nagdadala ng dengue. Ayon sa Department of Health (DOH), tila ang bagyong Milenyo lamang ang magiging katugunan sa pagpuksa sa nakamamatay na aedes egypti. Base sa DOH ang idinulot na malakas na hangin at ulan ng nakaraang bagyo ay naging dahilan upang masira ang breeding grounds ng mga lamok kaya hindi na makakapag-produce ng maraming itlog ang mga ito. Subalit sa kabila nito hindi pa rin umano maaaring sabihing tuluyan ng napuksa ang breeding grounds dahil kapag napabayaan pa rin ng mga residente na marumi ang kanilang kapaligiran ay maaaring mangitlog na muli ang mga lamok dito. (Gemma Garcia)</body>
<link>http://www.philstar.com/Article.aspx?articleId=360902&amp;publicationSubCategoryId=92</link>
</article>
<article>
<title>Survey bago mag-eleksiyon dapat ibawal</title>
<author></author>
<date>
<month>October</month>
<day>01</day>
<year>2006</year>
</date>
<body>Nais ipagbawal ng isang kongresista ang pagpapalabas ng survey kaugnay sa mga kakandidato sa 2007 elections, isang buwan bago ang halalan upang maiwasan ang tinatawag na &amp;quot;trending&amp;quot;. Ayon kay Isabela Rep. Rodolfo Albano III, dapat maging patas sa lahat ang halalan at ang mga survey ay kalimitang pinakikinabangan lamang ng mga kandidatong may pera at kayang magpa-survey. Dahil umano sa popularity survey, nakokondisyon din ang isipan ng mga botante kung sino ang inaasahang lalabas sa halalan. &amp;quot;Dapat na magkaroon na talaga ng paraan para maprotektahan naman ang mga hindi sikat o kilala pero mahusay naman talaga. Sa survey, ang lumulutang diyan ay iyong mga kilala ng tao at kapag lumabas sa media ay nagkakaroon ng trending na siya ang dapat manalo,&amp;quot; pahayag ni Albano. Maaari aniyang ipag-utos ng Comelec ang pagbabawal sa mga survey ng kandidato isang buwan bago ang eleksiyon. Kapuna-puna aniya na dumarami ang mga nagpapa-survey tuwing malapit na ang eleksiyon na tiyak aniyang may malaking epekto sa mga botante. Marami pa rin aniyang botante ang nagpapahalaga sa popularidad ng kandidato sa kanilang pagboto. (Malou Escudero)</body>
<link>http://www.philstar.com/Article.aspx?articleId=360899&amp;publicationSubCategoryId=92</link>
</article>
<article>
<title>Legal ang Peoples Initiative  Sigaw</title>
<author></author>
<date>
<month>October</month>
<day>01</day>
<year>2006</year>
</date>
<body>Sa gitna ng mga balitang iligal ang pagsasagawa ng Peoples Initiative para sa pagbabago ng Saligang Batas, pinagmatigasan pa rin ng mga lider ng Sigaw ng Bayan na ang kanilang ginawang pagkalap ng mga lagda ay nakapaloob sa ligal na proseso sa ilalim ng batas. Ayon kay Sigaw secretary general Efren de Luna, bumiyahe siya sa malalayong lugar ng ibat ibat rehiyon upang isulong at ilahad ang mga benepisyo ng Charter change at sa katunayan ay tinanggap ng bukas-palad ng lahat ng mga dinalaw niyang barangay sa buong bansa. &amp;quot;Hindi nila ako kilala subalit nang magsimula akong magsalita tungkol sa kagandahan ng gobyernong unicameral at parliamentary, naging interesado ang lahat para magtanong ukol dito,&amp;quot; pahayag ni de Luna, presidente rin ng national transpost group na PCDO-ACTO. &amp;quot;Sawang-sawa na ang tao sa probinsya sa sobrang politika, puro away na lang ang nababasa at naririnig nila sa diyaryo at radyo,&amp;quot; tinukoy pa nito. Ayon naman kay Adel Lazaro ng Akbay Pinoy, ang ginawang pananakot nina Makati City Mayor Jejomar Binay sa kanyang grupo nang silay nangangalap ng lagda sa nasabing lungsod ay malinaw na paglabag sa kanilang karapatan gayundin sa batas. &amp;quot;Butas ng karayom ang dinaanan namin sa Makati pero nagpatuloy pa rin kami. Napatunayan namin na marami sa mga taga-Makati ang sumusuporta sa Chacha,&amp;quot; ani Lazaro. Sinabi rin ni Zeny Gonzales, secretary general ng Kilusan ng Mamamayan sa Matatag na Republika (KMMR) na siya mismoy nagpunta sa mga kabundukan ng Cordillera at nakipag-usap sa mga tribo sa Kalinga at Apayao. &amp;quot;Nakinig sila dahil nais nilang marinig ang tinig ng mga tunay na tao at hindi mga politiko na dumadalaw lamang sa kanila kapag eleksyon na kung saan kailangan ang kanilang mga boto,&amp;quot; pinunto ni Gonzales.</body>
<link>http://www.philstar.com/Article.aspx?articleId=360890&amp;publicationSubCategoryId=92</link>
</article>
<article>
<title>Sadistang congressman ginagawang motel ang opisina</title>
<author>Ni Malou Escudero</author>
<date>
<month>October</month>
<day>01</day>
<year>2006</year>
</date>
<body>Alam ba ninyo na may pagka-kuripot pala ang kongresistang ito dahil sa halip na sa hotel dalhin ang kanyang kursunadang babae ay &amp;quot;iginagarahe&amp;quot; niya ito sa loob mismo ng kanyang opisina sa loob ng Batasan Complex? Ang gimik ni Congressman, kapag oras na ng uwian ng mga empleyado ay saka ito dumarating sa kanyang opisina kasama ang kanyang bodyguard at take-out na babae. Taliwas sa ibang Congressman na hindi muna pinapaalis ang kanilang mga empleyado kahit oras na ng uwian kapag bagong dating pa lang sila sa opisina, ang mahilig na kongresista ay ipinagtatabuyan paalis ang kanyang staff. Siyempre pa ang naiiwan lamang sa loob ng opisina ay si Congressman at ang dala niyang &amp;quot;bebot&amp;quot;. Kalimitan namang may mga upuan sa labas ng kuwarto ng mga Congressmen kung saan maaaring maghintay ang kanilang mga bodyguards o drivers kaya may nakakapag-tsismis pa rin kung anong oras na lumalabas ang mambabatas. Ayon sa source, minsan ay nagsama ng batang-batang babae ang kongresista at nagkulong sila ng napakatagal na oras sa opisina ni Congressman. Pero paglabas ng babae ay may mga pasa at galos na ito sa braso na halatang nahirapan sa kung ano man ang ginawa sa kanya ng kongresista. Hindi mo naman sasabihing may pagka-sadista ang mambabatas dahil mukhang napakabagal nitong kumilos, may katabaan at isa ng senior citizen. Ang kongresista na mahilig sa mga batang-batang GRO at gumagawa ng &amp;quot;krimen&amp;quot; sa loob kanyang opisina ay nagmula sa Luzon.</body>
<link>http://www.philstar.com/Article.aspx?articleId=360884&amp;publicationSubCategoryId=92</link>
</article>
<article>
<title>Renewal ng passport giit gawing 10 yrs.</title>
<author>Ni Malou Escudero</author>
<date>
<month>October</month>
<day>01</day>
<year>2006</year>
</date>
<body>Upang hindi maging magastos ang pagre-renew ng mga pasaporte, mula sa kasalukuyang limang taon na validity ng Philippine passport, nais ng ilang kongresista na gawin itong 10 taon. Ayon kay Western Samar Rep. Catalino Figueroa, isa sa mga nagsusulong ng panukala na amyendahan ang Republic Act 8239 o Philippine Passport Act of 1996, kung mai-extend ang validity ng Philippine passport, hindi na kailangan pang mag-renew tuwing ika-5 taon ng mga may hawak ng pasaporte. Pero tutol ang Department of Foreign Affairs sa panukalang ito dahil sa &amp;quot;security reasons.&amp;quot; Ipinaliwanag ni DFA Undersecretary Franklin Ebdalin na sa loob ng 10 taon, nagkakaroon ng pagbabago sa &amp;quot;biometric features&amp;quot; ng isang passport applicant kaya hindi dapat pahabain ang validity ng passport. Magkakaroon na rin umano ng bagong teknolohiya sa pagpoproseso kaya mas mapapaikli na ang oras at mas mura ang pagkuha ng mga bagong pasaporte. Nangangamba naman si Tawi-Tawi Rep. Nur Jaafar na kung gagawing 10 taon ang validity ng Philippine passport, maaapektuhan ang revenue collections ng DFA dahil mas liliit ang makokolekta nila sa mga magre-renew ng mga pasaporte. Pero naniniwala si Figueroa na malaki ang maitutulong sa mga mamamayan kung mapapahaba ang validity ng passport kaya iginigiit pa rin niya ang panukala sa susunod na pagdinig ng komite.</body>
<link>http://www.philstar.com/Article.aspx?articleId=360879&amp;publicationSubCategoryId=92</link>
</article>
</data>